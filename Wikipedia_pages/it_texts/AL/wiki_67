{"id": "1532743", "revid": "85709", "url": "https://it.wikipedia.org/wiki?curid=1532743", "title": "Gastone di Foix-Navarra", "text": "Origini familiari.\nGastone, sia secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, sia secondo la \"Chroniques romanes des comtes de Foix\", era il figlio primogenito del Conte di Foix, Conte di Bigorre, visconte di B\u00e9arn, Coprincipe di Andorra, Visconte di Castelbon, di Narbonne, N\u00e9bouzan, Villemeur e Lautrec, e Pari di Francia, Gastone IV di Foix e della futura sovrana de jure di Navarra e poi regina effettiva di Navarra, Eleonora, che, sia secondo P\u00e8re Anselme, che secondo la \"Chroniques romanes des comtes de Foix\", era la figlia quartogenita (terza femmina) del principe di Castiglia e Le\u00f3n e d'Aragona, duca di Pe\u00f1afiel e futuro re di Navarra, della corona d'Aragona e di Sicilia, Giovanni II e della sua prima moglie, la ex regina consorte di Sicilia e futura regina di Navarra, Bianca di Navarra, che era la figlia terzogenita del re di Navarra, conte di \u00c9vreux e duca di Nemours, Carlo III detto il Nobile (figlio maschio primogenito del re di Navarra Carlo II il Malvagio e di Giovanna di Francia, figlia del re di Francia, Giovanni II il Buono e Bona di Lussemburgo) e di Eleonora Enriquez, secondogenita del re di Castiglia e Le\u00f3n, Enrico II di Trastamara, e di Giovanna Manuele.&lt;br&gt;Gastone IV di Foix, sia secondo P\u00e8re Anselme, che secondo la \"Chroniques romanes des comtes de Foix\", era il figlio primogenito del Conte di Foix, visconte di B\u00e9arn, Coprincipe di Andorra, Visconte di Castelbon e Conte di Bigorre, Giovanni I di Foix e di Giovanna d'Albret, figlia del Connestabile di Francia, Carlo I d'Albret Signore d'Albret e della moglie Maria, Signora di Sully et di Craon.\nBiografia.\nNel 1455, sua madre Eleonora, congiuntamente a suo padre Gastone, fu nominata luogotenente del regno di Navarra e la famiglia dalla contea di Foix si trasfer\u00ec a vivere in Navarra, e precisamente a Sang\u00fcesa.\nSuo padre, Gastone aveva delle mire sul regno di Navarra, e, per soddisfarle, fece da intermediario tra il suocero, il principe di Castiglia e Le\u00f3n e d'Aragona, duca di Pe\u00f1afiel re di Navarra, e futuro re della corona d'Aragona e di Sicilia, Giovanni II ed il re di Francia, Carlo VII; ed infatti, nel 1457, riusc\u00ec a fare riconciliare il suocero, Giovanni II, con il suo sovrano, Carlo VII, riuscendo a far loro stipulare un trattato di alleanza difensiva, il trattato di Valencia del 17 giugno 1457; per ricompensa di tutte queste azioni militari (era al fianco di Carlo VII, nella conquista della Guienna, nei quindici anni precedenti) e politiche Gastone fu nominato Pari di Francia (1458), come ci viene confermato dalle \"Chroniques romanes des comtes de Foix\". In quello stesso anno a Tours, fu concordato anche il matrimonio tra Gastone e Maddalena, la figlia del re, Carlo VII.Sempre nello stesso anno suo padre lo invest\u00ec del titolo di visconte di Castelbon.\nIl 7 marzo 1461, infatti Gastone spos\u00f2, a Lescar, nella contea di Foix (secondo altre fonti, il matrimonio avvenne nel 1462, a Saint-Jean-d'Ang\u00e9ly, Charente-Maritime l'11 febbraio, o a Saint-Macaire, Gironda, il 7 marzo, mentre secondo Pere Anselme, il matrimonio avvenne per contratto a Lescar, ratificato a Saint-Jean-d'Ang\u00e9ly, il mese successivo e celebrato il 7 marzo 1461), Maddalena di Francia, figlia del re di Francia, Carlo VII di Francia e di Maria d'Angi\u00f2. Maddalena era la sorella del futuro re di Francia, Luigi XI.\nDopo la morte di suo zio, Carlo di Viana, re titolare di Navarra, nel settembre del 1461, il trono di Navarra sarebbe spettato alla zia, Bianca, ma suo nonno, il re effettivo di Navarra, Giovanni II di Aragona prefer\u00ec trovare un accordo con i suoi genitori Gastone ed Eleonora e, il 12 aprile del 1462, fu firmato il trattato di Olite, in cui Eleonora riconosceva il titolo regale al padre, che la confermava luogotenente di Navarra assieme al marito Gastone, ed al figlio, Gastone, si apriva la prospettiva di ereditare il trono di Navarra mentre Bianca veniva imprigionata e poi trasferita in una prigione della contea di Foix.Sua zia Bianca era stata rinchiusa nel castello di Moncada, a Orthez e il 2 dicembre del 1464, mor\u00ec avvelenata, molto probabilmente per ordine di sua madre, Eleonora, che divenne regina de jure di Navarra e Gastone, divenne il principe di Viana, cio\u00e8 l'erede al trono.\nNel 1468, i suoi genitori, volendo ottenere ci\u00f2 che gli spettava di diritto, la corona di Navarra, approfittando del fatto che Giovanni II era in difficolt\u00e0 nella guerra che stava sostenendo contro Giovanni II di Lorena, si ribellarono ma furono sconfitti e suo nonno, Giovanni II, nel 1469, tolse la luogotenenza alla madre e diede a Gastone il titolo di luogotenente di Navarra.\nGastone per\u00f2 non divenne mai n\u00e9 conte di Foix n\u00e9 re di Navarra, mor\u00ec il 23 novembre del 1470, prima di entrambi i genitori, per le ferite, mal curate, riportate in seguito ad un torneo, effettuato nelle vicinanze di Bordeaux, a Libourne, dove era al seguito del cognato, il duca di Guienna, Carlo di Francia. Gastone fu tumulato nella Cath\u00e9drale Saint-Andr\u00e9 di Bordeaux.La sua morte riport\u00f2 la pace tra sua madre e suo nonno, Giovanni II, che restitu\u00ec ai suoi genitori la luogotenenza perpetua sulla Navarra, in cambio della rinuncia ad ogni rivendicazione sulla corona d'Aragona.Suo figlio Francesco Febo, alla morte di suo padre, Gastone IV di Foix, nel 1472, divenne conte di Foix e, alla morte di sua madre, Eleonora di Navarra, nel 1479, re di Navarra; in entrambi i casi sotto la reggenza della madre (moglie di Gastone), Maddalena di Francia.\nDiscendenza.\nGastone e Maddalena di Francia ebbero due figli:"}
{"id": "1532748", "revid": "228587", "url": "https://it.wikipedia.org/wiki?curid=1532748", "title": "Michael Dawson", "text": ""}
{"id": "1532749", "revid": "21583", "url": "https://it.wikipedia.org/wiki?curid=1532749", "title": "Collezione di sabbia", "text": "Collezione di sabbia \u00e8 una raccolta di saggi pubblicata da Italo Calvino nel 1984.\nL'opera.\nSi tratta di una scelta di articoli e scritti d'occasione che Calvino invi\u00f2 da Parigi ai giornali italiani ai quali collaborava; usc\u00ec in prima edizione nel 1984, nella collana \"Saggi Blu\" di Garzanti, casa editrice con la quale lo scrittore aveva iniziato a collaborare dopo la crisi della Einaudi.\nL'autore vi raccolse impressioni ricevute durante le sue visite ai musei parigini, riflessioni sorte da \"cose viste\", da letture fatte e resoconti di viaggi in paesi dell'Asia e dell'America, a contatto con inedite visioni del mondo e della vita.\nContenuto.\nIl volume si divide in quattro parti:\nIncipit.\nLa prima parte, Esposizioni - Esplorazioni, si apre con il saggio che d\u00e0 il titolo all'intera raccolta, Collezione di sabbia. Questo \u00e8 il suo inizio:"}
{"id": "1532752", "revid": "85709", "url": "https://it.wikipedia.org/wiki?curid=1532752", "title": "Francesco Febo di Foix", "text": ""}
{"id": "1532757", "revid": "85709", "url": "https://it.wikipedia.org/wiki?curid=1532757", "title": "Caterina di Foix", "text": ""}
{"id": "1532759", "revid": "218520", "url": "https://it.wikipedia.org/wiki?curid=1532759", "title": "Distretto governativo del Weser-Ems", "text": "Il distretto governativo del Weser-Ems (in tedesco \"Regierungsbezirk Weser-Ems\") \u00e8 stato uno dei quattro distretti governativi del land della Bassa Sassonia, soppresso nel 2005.\nStoria.\nIl distretto fu creato nel 1978 e ha operato fino al 31 dicembre 2004. Dal 1\u00ba gennaio 2005, con la soppressione di questo e degli altri 3, la Bassa Sassonia non viene suddivisa in distretti governativi.\nGeografia fisica.\nIl distretto si trovava ad ovest del suo stato, attraversato dai fiumi Weser ed Ems, con al centro la citt\u00e0 capoluogo di Oldenburg. Era compreso nella regione storica della Frisia, comprendendo gran parte delle Isole Frisone. Confinava con gli stati della Renania Settentrionale-Vestfalia e Brema, e con gli ex-distretti di Hannover e L\u00fcneburg."}
{"id": "1532761", "revid": "765341", "url": "https://it.wikipedia.org/wiki?curid=1532761", "title": "OTI 1981", "text": "Il decimo Festival della canzone iberoamericana si tenne a Citt\u00e0 del Messico, in Messico il 5 dicembre 1981 e fu vinto da Francisco che rappresentava la Spagna."}
{"id": "1532762", "revid": "739639", "url": "https://it.wikipedia.org/wiki?curid=1532762", "title": "Monte Cristallo", "text": "Il monte Cristallo (3.221 ) \u00e8 la massima elevazione del gruppo del Cristallo nelle Dolomiti Ampezzane. Si trova in Veneto (provincia di Belluno).\nCaratteristiche.\nIl monte \u00e8 collocato a nord-est di Cortina d'Ampezzo e ad ovest di Misurina. Fu conquistato per la prima volta dall'alpinista viennese Paul Grohmann, accompagnato dalle guide alpine ampezzane Santo Siorpaes e Angelo Dimai.\n\u00c8 uno dei monti pi\u00f9 alti, pi\u00f9 maestosi e pi\u00f9 famosi di tutte le Dolomiti ampezzane e del Cadore. Esso chiude la conca d'Ampezzo a nord (assieme all'antistante monte Pomagagnon), dividendola dalle valli circostanti.\nRifugi.\nSul massiccio sono presenti sei edifici tra rifugi e ristoranti:\nTutte queste strutture sono aperte sia in estate sia in inverno; la prima \u00e8 raggiungibile per mezzo di una seggiovia.\nVie ferrate.\nSul gruppo del Cristallo sono presenti tre vie ferrate, di cui la via ferrata Ivano Dibona e la via via ferrata Marino Bianchi partono dalla forcella Staunies, nelle vicinanze del rifugio Lorenzi: la prima \u00e8 utilizzata per scendere ad Ospitale, mentre con la seconda si pu\u00f2 salire fino alla vetta Cristallo di Mezzo. Da Ospitale \u00e8 invece possibile risalire fino al rifugio Lorenzi tramite la via ferrata Ren\u00e8 de Pol.\nAttivit\u00e0 invernali.\nIl Cristallo \u00e8 uno dei pi\u00f9 importanti poli sciistici, e comprende sette piste:\nIl Cristallo, assieme ai tracciati di Mietres e del monte Faloria, fa parte del comprensorio \"Cortina Cube\". Inoltre appartiene anche al pi\u00f9 grande \"Dolomiti Superski\", il pi\u00f9 esteso carosello sciistico d'Europa."}
{"id": "1532763", "revid": "2056951", "url": "https://it.wikipedia.org/wiki?curid=1532763", "title": "Acciarino (arma da fuoco)", "text": "L'acciarino \u00e8 un congegno adattato alla cassa delle vecchie armi da fuoco portatili, col quale si sostitu\u00ec la miccia a \"serpentino\" o \"draghetto\" per comunicare il fuoco alla carica.\nPer un certo tempo venne chiamato \"acciaiuolo\", \"acciaio\" e \"focile\". L'arma in seguito, prendendo il nome di quella sua parte essenziale, venne chiamata fucile.\nAcciarino a ruota.\nL'acciarino a ruota \u00e8 il primo fra quelli comunemente usati. Era costituito da un tamburello d'acciaio (la \"ruota\"), munito di una molla a spirale interna che si tendeva per mezzo di una chiave. Il tamburello era sostenuto da due colonnine e trattenuto da un dente che il grilletto faceva scattare. Liberato dal dente il tamburello girava rapidamente su s\u00e9 stesso, sfregando la pirite o la pietra focaia, tenuta ferma da un cane, abbassato in mezzo allo scodellino o bacinetto. Lo strofin\u00eco dava luogo a scintille che accendevano la polvere.\nL'invenzione dell'acciarino a ruota \u00e8 generalmente attribuita a un orologiaio di Norimberga e fatta risalire al 1517. Questa ipotesi \u00e8 per\u00f2 messa in dubbio dal fatto che un editto di Alfonso I d'Este, duca di Ferrara, in data 1513 proibiva l'uso di archibugi non a miccia e questo divieto era ancora ribadito in un altro bando dello stesso duca che porta la data del 1522. \u00c8 lecito quindi dedurre che l'invenzione dell'acciarino a ruota sia anteriore al 1517. E del resto ve ne \u00e8 un disegno nel Codice Atlantico di Leonardo da Vinci. Non vi sono prove per\u00f2 che a questo disegno sia seguita una realizzazione effettiva.\nTuttavia, qualunque sia stato l'anno e il luogo dell'invenzione dell'acciarino a ruota, \u00e8 certo che il costo della sua fabbricazione ne deve aver limitato l'impiego alle armi di lusso ed a quelle espressamente disegnate per la cavalleria pesante (\"Reiter\", Corazzieri), come la pistola a ruota ed il petrinale, dato che per il servizio di quest'arma si modificava l'archibugio a serpentino.\nAcciarino a pietra e a martellina.\nIn questa classe di acciarini il cane che reggeva la pietra divenne mobile, scattando per mezzo di un grilletto. La pietra batteva contro una piastrina di ferro spostandola e mettendo allo scoperto il bacinetto con la polvere. Nel contempo l'urto sulla lastrina (\"martellina\") dava luogo alle scintille che comunicavano il fuoco alla polvere.\nNei tipi pi\u00f9 comuni di tale classe di acciarini le parti principali erano le seguenti:\nLa maggior parte degli autori (v. bibliografia) manifesta l'opinione che l\"'acciarino a pietra\" non sia stato conosciuto anteriormente ai primi anni del XVII secolo, ed alcuni sostengono che soltanto nel 1640 esso sia diventato di uso comune. Altri autori confutano tale opinione sulla scorta di documenti. Infatti viene ricordata un'ordinanza del duca di Firenze in data 2 giugno 1547, ove si parla di \"archibusi da ruota o da focile ovvero da pietra o da acciaiuolo\": \u00e8 il pagamento fatto a Simone Roberto da Torino, nel 1575, dal Tesoriere Generale Fauzone, per \"pistole od archibugi e fucili per questi e per quelle\" provvisti a S. A. il duca di Savoia per armare le sue guardie.\nTuttavia l'uso della piastra a pietra focaia nelle armi da guerra, specialmente delle truppe a piedi, non sostitu\u00ec subito quello del serpentino. Verso la fine del XVII secolo questo era ancora impiegato, tanto all'estero quanto in Italia. Risulta infatti che, quantunque Vittorio Amedeo II avesse fatto distribuire nel 1690 (anno in cui fu creato il reggimento \"fucilieri\") a tutti i comuni in ragione degli uomini che essi avevano inscritti nei ruoli, i \"fucili tutti di un calibro\", gli archibugi a serpentino erano ancora in servizio nel 1706 durante l'assedio di Torino, e anche pi\u00f9 tardi per buona parte delle milizie.\nIn quanto alla Repubblica di Venezia fu soltanto nel 1703 che essa adott\u00f2 il fucile a pietra per tutti i suoi soldati.\nL'acciarino a pietra che rappresenta un buon perfezionamento rispetto ai pi\u00f9 vecchi sistemi di accensione della carica, rimane in uso fin verso la met\u00e0 del XIX secolo. Con esso venne aumentata la sicurezza della mira, ma non furono eliminati gli inconvenienti provocati dall'umidit\u00e0 penetrata nel bacinetto (mancata accensione della polvere) o dallo spostamento o rottura della pietra focaia. Anche ai cannoni di marina venne applicato questo tipo di acciarino verso la met\u00e0 del XVIII secolo.\nAcciarino a percussione.\nL'idea di utilizzare per l'accensione della carica del fucile il fulminato di mercurio, scoperto dal savoiardo Berthollett nel 1788, fu presentata la prima volta dallo Scozzese Forsyth nel 1807. Venne perfezionata in Francia dal Pauli fra il 1808 e il 1812, ma non fu avviata a pratica soluzione che in seguito all'invenzione della \"cassula metallica\" e del \"luminello\", dovuta a Josef Eggs nel 1818.\nPrima di essere introdotta nelle armi da guerra, la piastra a percussione fu applicata alle armi da caccia e da bersaglio. La cassula (o capsula) si inseriva sull'imbocco del luminello e il cane, fatto scattare dal grilletto, la percuoteva, determinando la deflagrazione del fulminato contenuto nella medesima e conseguentemente l'accensione della carica attraverso il luminello, forato per tutta la sua lunghezza.\nGli inconvenienti lamentati con l'acciarino a pietra erano cos\u00ec eliminati ma rimaneva il frequente otturarsi del luminello, in seguito eliminato dai moderni sistemi di accensione.\nMalgrado la sua indiscutibile superiorit\u00e0 sull'acciarino a pietra, l'introduzione di quello a percussione presso gli eserciti non fu immediata: fu iniziata dalla Francia nel 1840, dall'Austria nel 1854 e successivamente dagli altri stati."}
{"id": "1532768", "revid": "13327006", "url": "https://it.wikipedia.org/wiki?curid=1532768", "title": "De Agostini (azienda)", "text": ""}
{"id": "1532769", "revid": "228587", "url": "https://it.wikipedia.org/wiki?curid=1532769", "title": "OTI 1982", "text": "L'undicesimo Festival della canzone iberoamericana si tenne a Lima, in Per\u00f9 il 27 novembre 1982 e fu vinto dal Grupo Unicornio che rappresentava il Venezuela."}
{"id": "1532770", "revid": "13327017", "url": "https://it.wikipedia.org/wiki?curid=1532770", "title": "Intesa SanPaolo", "text": ""}
{"id": "1532777", "revid": "92723", "url": "https://it.wikipedia.org/wiki?curid=1532777", "title": "Daniel Hubmann", "text": "Egli ha vinto i mondiali sprint del 2011 a Chamb\u00e9ry, quelli a lunga distanza del 2008 a Olomouc e del 2009 a Miskolc e quelli a staffetta del 2009 Miskolc. Ai mondiali nei vari anni ha vinto totalmente 4 ori, 4 argenti e 5 bronzi.\nDaniel Hubmann nella coppa del Mondo del 2005 si \u00e8 classificato terzo, nel 2006 secondo, nel 2007 terzo, dal 2008 al 2011 primo.\nNei Campionati Europei del 2006 a Otep\u00e4\u00e4 \u00e8 giunto secondo nella middle e nel 2008 a Ventspils secondo nella corta distanza, nella lunga distanza e nella staffetta.\nAi Campionati mondiali juniores del 2002 ad Alicante Daniel ha vinto la lunga distanza e la staffetta e nel 2003 a P\u00f5lva \u00e8 giunto terzo sia nella lunga distanza che nella staffetta."}
{"id": "1532782", "revid": "1494169", "url": "https://it.wikipedia.org/wiki?curid=1532782", "title": "OTI 1983", "text": "Il dodicesimo Festival della canzone iberoamericana si tenne a Washington, Stati Uniti d'America il 29 ottobre 1983 e fu vinto da Jesse che rappresentava il Brasile."}
{"id": "1532783", "revid": "1983214", "url": "https://it.wikipedia.org/wiki?curid=1532783", "title": "Martinez", "text": ""}
{"id": "1532784", "revid": "289247", "url": "https://it.wikipedia.org/wiki?curid=1532784", "title": "Stefan Razin", "text": ""}
{"id": "1532785", "revid": "339392", "url": "https://it.wikipedia.org/wiki?curid=1532785", "title": "Alessio I Romanov", "text": ""}
{"id": "1532794", "revid": "712828", "url": "https://it.wikipedia.org/wiki?curid=1532794", "title": "Pius O'Tusoe", "text": ""}
{"id": "1532795", "revid": "1656773", "url": "https://it.wikipedia.org/wiki?curid=1532795", "title": "Palazzo Colonna (Napoli)", "text": "Il palazzo Colonna o anche palazzo di Fabrizio Colonna \u00e8 uno storico edificio di Napoli, ubicato in Via Mezzocannone, nel quartiere di Porto.\nIl palazzo esiste sin dal tempo degli Angioini e successivamente divenne residenza di Artusio Pappacoda, consigliere e gran siniscalco del Re Ladislao. L'ultimo dei suoi abitanti fu Fabrizio I Colonna.\nIl palazzo, alterato successivamente, \u00e8 composto da due corpi di fabbrica: uno assai vasto che si affaccia sulla strada e uno pi\u00f9 piccolo nel cortile. L'accesso all'edificio \u00e8 caratterizzato da un portale con arco a ferro di cavallo. Dall'androne si accede al cortile sul quale si affaccia il fabbricato pi\u00f9 piccolo anch'esso modificato: l'edificio in origine era composto da un piano terra porticato con decorazioni in piperno e da un primo piano terminante in una cornice rinascimentale della stessa pietra, ma nell'Ottocento fu modificato dalla famiglia Piscopo, che innalz\u00f2 la struttura di due piani, trasform\u00f2 le finestre in balconi ed infine chiuse il portico sottostante per realizzarvi abitazioni e officine per i lavoratori della seta."}
{"id": "1532801", "revid": "1632387", "url": "https://it.wikipedia.org/wiki?curid=1532801", "title": "Cervo (mitologia)", "text": "In varie tradizioni mitologiche il cervo ha rivestito un ruolo significativo. In particolare il rinnovo periodico del suo palco \u00e8 stato visto come simbolo della fecondit\u00e0, del rinnovo continuo della vita, dei ritmi di crescita, morte e rinascita e ci\u00f2 in numerose tradizioni religiose.\nPaganesimo.\nMitologia ittita.\nIl sito di Alaca H\u00f6y\u00fck testimonia che il cervo era venerato insieme al toro, e continu\u00f2 a esserlo anche dagli Ittiti come la divinit\u00e0 protettiva dal nome \"dKAL\". Altre divinit\u00e0 ittite erano spesso raffigurate a cavallo di cervi.\nMitologia celtica.\nI popoli celtici insulari consideravano il cervo un animale soprannaturale. In Irlanda, \"An Chailleach Bh\u00e9arach\": \"la Vecchia Signora di Beare\", assumeva la forma di un cervo per evitare la cattura (Beare \u00e8 un'isola al largo della Contea di Cork). Altre figure della mitologia celtica come Ois\u00edn, Flidais e Sadbh avevano connessioni con il cervo.\nUno degli dei della mitologia celtica \u00e8 Cernunnos (colui che ha la cime del cranio come un cervo), rappresentato seduto con in testa il palco di un cervo, quasi a rappresentare l'irradiarsi della luce celeste del dio, e circondato da numerosi animali, fra i quali un cervo ed un serpente (tradizionale nemico del cervo) ed era uno degli celtici pi\u00f9 importanti.\nMitologia germanica.\nNella mitologia germanica il cervo invece ha un carattere negativo. Sia l\"Edda poetica\" sia l\"Edda in prosa\" ricordano i quattro Cervi di Yggdrasill, che abitano tra le fronde dell'albero cosmico Yggdrasill e si nutrono dei loro germogli per impedirne la crescita. Il cervo Eik\u00feyrnir, inoltre, vive sulla sommit\u00e0 del Valhalla, mentre il dio Freyr uccise il gigante Beli con un corno di cervo.\nMitologia greco-latina.\nNella mitologia greca, il cervo era particolarmente associato alla dea Artemide, nel suo ruolo di cacciatrice vergine, aggiogati al suo carro e guidati dalla dea con redini auree. Spicca in particolare il mito relativo di Atteone.\nLa quarta delle Dodici fatiche di Eracle fu catturare la Cerva di Cerinea.\nIl romano Quinto Sertorio, mentre era generale in Lusitania, addomestic\u00f2 un cervo bianco che allevava quasi fin dalla nascita. Facendo leva sulle superstizioni delle trib\u00f9 locali, raccont\u00f2 che gli fosse stato donato dalla dea Diana e attribu\u00ec la propria intelligenza all'animale, tanto da convincere i locali che aveva il dono della profezia.\nMitologia induista.\nNella mitologia induista, secondo l\"upani\u1e63ad\" Aitareya, la dea Sarasvati assume la forma di un cervo rosso chiamato Rohit. Dea della conoscenza, Sarasvati insegn\u00f2 agli uomini come usare la pelle del cervo per fare abiti o tappeti su cui sedersi.\nUn cervo dorato ha un ruolo importante nel poema epico \"R\u0101m\u0101ya\u1e47a\": durante l'esilio nella foresta, S\u012bt\u0101, la moglie di R\u0101ma, vide un cervo dorato e chiede a Rama e Lakshmana di catturarlo per lei. In realt\u00e0 il cervo era il demone (rakshasa) Maricha, che aveva assunto forma di cervo per allontanare Rama e Lakshmana da Sita, in modo che suo fratello R\u0101va\u1e47a la potesse rapire.\nMitologia scita.\nUn certo culto del cervo \u00e8 attestato presso gli Sciti. \u00c8 uno dei motivi pi\u00f9 ricorrenti nella loro arte, in particolare nei siti funerari poich\u00e9 si credeva che l'animale potesse accelerare il cammino degli spiriti dei morti; ci\u00f2 forse spiega i curiosi poggiatesta ornati con corna di cervo ritrovati su cavalli sepolti nei kurgan.\nMitologia slava.\nNel pantheon slavo era presente il dio Borevit, simile nell'aspetto al celtico Cernunno perch\u00e9 avente le sembianze di un cervo antropomorfo; per il ruolo ricoperto all'interno del pantheon era assimilabile al dio romano Silvano (poich\u00e9 protettore dei boschi) e agli dei maschili della fertilit\u00e0 presenti in varie civilt\u00e0 europee e mediterranee, spesso \u2013 ma non sempre \u2013 proprio nella forma archetipica di Dio cornuto: era infatti descritto con grandi genitali.\nCon l'avvento del cristianesimo fu demonizzato nella figura di Boruta.\nNelle fiabe che si rifanno al folclore e alla mitologia slava appare spesso un cervo dalle corna dorate.\nNativi americani.\nNella mitologia dei nativi americani era presente una divinit\u00e0 che si chiamava donna cervo e in una leggenda si narra che lei mor\u00ec avvelenata da delle bacche selvatiche ma, prima di morire, sent\u00ec il bisogno di creare i suoi figli. Cre\u00f2 i cervi. Importante rilevare come il cervo fosse presente nella Ruota dei Segni dei Nativi Americani, ad indicare il periodo tra il 21 Maggio ed il 20 Giugno.\nHuicholes\nPresso gli Huicholes del Messico il \"cervo magico\" rappresenta sia il potere del granoturco di sostenere il corpo, sia quello del peyote di sfamare ed illuminare lo spirito. Animali come l'aquila, il giaguaro, il serpente ed il cervo sono di grande importanza nelle culture indigene messicane; ognuno di questi animali, comunque, ha un significato speciale per una specifica trib\u00f9, alla quale conferisce alcune delle sue qualit\u00e0. Presso gli Huicholes a detenere tali peculiarit\u00e0 \u00e8 il cervo. Il loro carattere tende cos\u00ec ad essere leggero, flessibile e ironico; per tener fede a queste loro tradizioni, gli Huicholes hanno evitato guerre e lotte contro gli spagnoli o il governo messicano. Gli Huicholes cacciano e sacrificano il cervo nelle loro cerimonie: fanno offerte al cervo del granoturco per avere benefici nei raccolti ed al cervo del peyote per ottenere guida spirituale ed ispirazione artistica.\nReligioni abramitiche.\nEbraismo.\nNella mitologia ebraica, secondo quanto dibattuto nel Talmud (\u05d7\u05d5\u05dc\u05d9\u05df \u05e0\u05d8 \u05e2\"\u05d1), esisteva una figura di cervo gigante chiamata \"Keresh\", che si diceva vivesse nella mitica foresta \"Divei Ilai\".\nCristianesimo.\nIl cervo entr\u00f2 presto nell'iconografia cristiana quale simbolo di Cristo che combatte e vince il demonio, rappresentato dal serpente. Numerosi antichi scrittori e poeti nelle loro opere hanno descritto il cervo come avversario ed implacabile nemico del serpente, che addirittura stanerebbe con il suo soffio per poi ucciderlo. Le parole di San Paolo nella sua Seconda lettera ai Tessalonicesi hanno fornito un ulteriore motivo per assegnare al cervo tale ruolo simbolico.\nSant'Uberto.\nPrimogenito del duca Bertrando di Aquitania e nipote di re Cariberto II, nacque probabilmente a Tolosa attorno al 656 e crebbe a Metz, come conte palatino presso la corte di re Teodorico III di Neustria.\nSecondo la tradizione agiografica ispirata alla leggenda di sant'Eustachio, un venerd\u00ec Santo, durante una battuta di caccia, avrebbe avuto la visione di un crocifisso tra le corna di un cervo, che lo avrebbe invitato ad abbandonare la sua vita dissoluta e a convertirsi.\nLa storia del cervo apparve in una pi\u00f9 tarda agiografia leggendaria ed era stata ripresa dall'antica leggenda di sant'Eustachio. La venerazione del santo ebbe ampia diffusione nel Medioevo; invocato contro il morso dei cani e la rabbia, \u00e8 ricordato dalla Chiesa cattolica il 3 novembre.\nSant'Egido abate.\nNella \"Legenda aurea\" \u00e8 raccontata la vita di sant'Egidio abate, santo cattolico particolarmente venerato nel sud della Francia. Si narra che fosse vissuto per molti anni come eremita in una foresta presso N\u00eemes, con la sola compagnia di una cerva (o di una daina) che lo nutriva con il proprio latte. Per questo motivo il santo \u00e8 spesso rappresentato insieme a questo animale.\nAltri santi.\nIl cervo compare anche nell'iconografia di san Bassiano, santa Ida di Herzfeld e della beata Ida di Toggenburg.\nLa leggenda de \"La Pierre des Fi\u00e8vres\".\nIn una leggenda del villaggio francese Le Puy-en-Velay, riportata dall'abate Chanai, si raccontano le origini della cattedrale \"Notre Dame du Puy\". Nel terzo secolo, una vedova, malata di una febbre maligna, su consiglio della Vergine Maria, si addorment\u00f2 di fianco al grande dolmen che stava sulla collina. Poich\u00e9 al risveglio era completamente guarita, la voce del miracolo inizi\u00f2 a circolare e giunse anche all'orecchio di san Giorgio, vescovo di Velay. Questi, andando a controllare il luogo di persona, si accorse che, bench\u00e9 fosse ancora luglio, la collina era completamente innevata e che, intorno al dolmen, le orme di un cervo disegnavano i confini della futura cattedrale.\nOccultismo.\nNella pratica magica dell'Ars Goetia lo spirito Furfur \u00e8 raffigurato come un cervo o un cervo alato.\nShintoismo.\nNello shintoismo i cervi sono considerati messaggeri degli dei. Nel Santuario di Kasuga (Prefettura di Nara), in particolare, si ricorda un cervo bianco giunto dal Santuario di Kashima come messaggero divino. Il cervo \u00e8 un simbolo della citt\u00e0 di Nara.\nCervi e marina inglese.\nIl galeone di Francis Drake, inizialmente conosciuto col nome di \"Pelican\", fu ribattezzato dal proprietario a met\u00e0 del suo viaggio del 1577, al momento di passare per lo Stretto di Magellano, con il nome di \"Golden Hind\" (\"Cerva d'oro\") per rendere omaggio al suo protettore a corte, Sir Christopher Hatton, il cui emblema di famiglia presenta appunto una cerva dorata."}
{"id": "1532813", "revid": "648716", "url": "https://it.wikipedia.org/wiki?curid=1532813", "title": "Palazzo Morisani", "text": "Il palazzo Morisani \u00e8 un antico palazzo di Napoli, ubicato in calata Trinit\u00e0 Maggiore.\nL'edificio fu voluto nel XVI secolo dai duchi di Vergas di Cagnano; acquistato in seguito da varie famiglie, vi furono apportate numerose modifiche che dotarono il palazzo di una nuova veste barocca. Pass\u00f2 nel 1906 all'illustre ginecologo napoletano Ottavio Morisani che ne trasmise il possesso ai suoi discendenti almeno fino agli anni \u201970 del XX secolo.\nLa facciata poggia su di un alto basamento in piperno con aperture regolari.\nDi notevole bellezza \u00e8 il cornicione con dentelli che delimita l'altezza originaria del fabbricato; infatti nel corso dei rimaneggiamenti apportati fu aggiunto un ulteriore piano, snaturando l'originaria bellezza compositiva della facciata.\nDall'androne, con volte a cassettoni, si accede ad un magnifico cortile decorato con pensiline in ferro e vetro."}
{"id": "1532818", "revid": "3115", "url": "https://it.wikipedia.org/wiki?curid=1532818", "title": "Enciastraia", "text": "L'Enciastraia (\"T\u00eate de l'Enchastraye\" in francese) \u00e8 una montagna delle Alpi Marittime alta 2.955\u00a0m, situata sul confine tra Francia ed Italia.\nCaratteristiche.\nIl monte \u00e8 situato sulle Alpi Marittime lungo la dorsale che segna il confine tra Italia e Francia che parte a nord dal Colle della Maddalena e che prosegue verso poi verso sud est in direzione della Rocca dei Tre Vescovi. Per la met\u00e0 italiana il monte \u00e8 situato nel territorio del comune di Argentera, in Provincia di Cuneo.\n\u00c8 coperta alla base da ghiaioni e pietraie, e la sua sommit\u00e0 evidenzia delle spesse stratificazioni, specie se vista dal lato est. Il corpo montuoso dal quale si erge la vetta si sviluppa per una superficie maggiore in direzione ovest, dove si trovano diversi laghetti alpini, ed \u00e8 pi\u00f9 ripido sul lato est.\nIl nome parrebbe derivare dall'occitano \"enchastre\", che indica un recinto dove vengono rinchiuse le greggi nei pascoli di alta quota.\nIn prossimit\u00e0 del lato francese del Colle del Puriac la zona \u00e8 Parco Nazionale e, al fine di evitare di molestare la fauna locale, \u00e8 vietato accedervi con animali domestici anche al guinzaglio, pena pesanti sanzioni.\nAscensione alla vetta.\nLa via d'accesso pi\u00f9 comoda prevede la partenza da Ferrere, dove si seguono le indicazioni per la Bassa di Colombart. Da qui si continua lungo il sentiero principale in direzione del Colle del Puriac, che segna il confine tra Italia e Francia. Si prosegue in cresta lungo il sentiero principale in direzione Rocca dei Tre Vescovi/'Enciastraia: giunti ai piedi della Rocca dei Tre Vescovi il sentiero taglia longitudinalmente la pancia nord del monte e, attraverso una sassaia, conduce ai piedi dell'Enciastraia.\nQui si prosegue lungo la salita in direzione nord fino a giungere alla cresta, dove il sentiero piega verso sud e si allarga. Si percorre quindi l'ultimo breve tratto in leggera salita fino alla vetta. L'ascensione \u00e8 di tipo escursionistico, con difficolt\u00e0 valutata in EE.\nUn secondo itinerario di risalita prevede la partenza dalle grange di Argentera.\nSi pu\u00f2 inoltre salire dal lato Francese partendo dal Parcheggio di Camp des Fourches.\nAscensione invernale.\nLa vetta \u00e8 raggiungibile anche in inverno, con un itinerario di sci alpinismo."}
{"id": "1532819", "revid": "599013", "url": "https://it.wikipedia.org/wiki?curid=1532819", "title": "Benjamin Auer", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nKarlsruher SC.\nCresciuto nelle giovanili di \"HSV Landau\", \"FSV Offenbach/Pfalz\" e , nell'estate 1999 Auer viene ingaggiato dal club di Zweite Liga del Karlsruhe. Debutta il 17 settembre 1999, durante la quinta giornata, contro il Kickers Offenbach, rilevando al 60\u00ba minuto Christian F\u00e4hrmann. Dopo 10 spezzoni di gara, disputati sempre da subentrante, mette a segno la sua prima rete professionistica il 14 maggio 2000, nella trasferta di Colonia, durante la sua prima gara da titolare; la sua rete risulter\u00e0 decisiva per la vittoria. Lascia il club a fine stagione dopo 14 presenze ed 1 gol.\nBorussia M\u00f6nchengladbach.\nPassa nel 2000 nel club bianco-nero-verde, disputando un altro campionato di Zweite Liga; contribuendo con 2 reti in 17 partite da subentrante alla promozione del club in Bundesliga, viene convocato in nazionale Under-20 per i Mondiali 2001 in Argentina. Nella competizione si riveler\u00e0 uno dei migliori realizzatori, ma riporter\u00e0 anche un grave infortunio al legamento crociato durante i quarti di finale, che lo terr\u00e0 fuori dai campi diversi mesi. Rientrer\u00e0 in squadra solo nel gennaio 2002.\nIl debutto in Bundesliga avviene il 26 gennaio 2002, nella gara casalinga contro il ; le sue apparizioni in seguito saranno sporadiche ed alla fine del campionato avr\u00e0 collezionato solo 8 presenze, peraltro concentrate nelle ultime partite del torneo; alla terzultima di campionato, contro lo , realizza il suo unico gol in stagione, primo personale in Bundesliga.\nMainz 05.\nA causa di alcune differenze di vedute con il tecnico del Borussia, Auer decide di cambiare club e nell'estate 2002 si trasferisce nel , in Zweite Liga. L'attaccante fatica a rendersi decisivo; il primo gol in maglia \"Nullf\u00fcnfer\" arriva solo alla decima presenza, contro il LR Ahlen. Dopo questa rete, trover\u00e0 con discreta regolarit\u00e0 altre realizzazioni, ma l'exploit arriva all'ultima di campionato; contro l' segna una quaterna, portando il bottino personale a 10 reti in 26 partite. Il Magonza, per una sola rete in meno rispetto all'Eintracht Francoforte nella differenza reti, non raggiunge la massima serie alla fine della stagione 2002-03. Riuscir\u00e0 a centrare la Bundesliga l'anno dopo.\nDal secondo anno Auer diviene titolare fisso; con una media realizzativa di 5 reti nel 2003-2004, 6 nel 2004-2005 e 9 nel 2005-2006, colleziona mediamente 30 presenze a stagione.\nBochum / Kaiserslautern.\nNell'estate 2006, Auer passa a titolo gratuito al , neopromosso in Bundesliga. A causa di una malattia virale ed alcuni infortuni, riesce a scendere in campo solo 2 volte, nel girone d'andata; nel gennaio 2007, per recuperare il ritmo partita, viene ceduto in prestito al , nella serie inferiore. Anche nel club biancorosso le cose non vanno meglio; durante la preparazione prima del girone di ritorno, subisce un infortunio al ginocchio, che lo costringe ad alcune settimane di riposo forzato. Rientra alla fine del mese di gennaio, gioca 7 partite consecutive, poi subisce delle ricadute, riconducibili con buone probabilit\u00e0 alla malattia dell'estate precedente. Ritorna quindi al Bochum, ma ricomincia a giocare con regolarit\u00e0 solamente a partire dal girone di ritorno della Bundesliga 2007-2008.\nAlemannia Aachen.\nAlla vigilia della stagione 2008-2009, Auer scende nuovamente in Zweite Liga, accettando la proposta dell'Alemannia Aachen. Riesce a giocare nuovamente una stagione completa e con 16 gol realizzati si laurea capocannoniere, ex aequo con Cedric Makladi e Marek Mint\u00e1l. Il 6 febbraio 2010, dopo la rinuncia al ruolo da parte di Cristian Fi\u00e9l, Auer diviene il capitano dell'Alemannia.\nNazionale.\nMai convocato nella nazionale maggiore, Auer \u00e8 stato tra i protagonisti del Campionato mondiale di calcio Under-20 2001, giocato in Argentina, piazzandosi, con 5 reti, al quarto posto assoluto nella classifica marcatori del torneo, alle spalle di Javier Saviola, Adriano e Djibril Ciss\u00e9. Nella selezione Under-21 tedesca ha realizzato 15 reti in 23 gare ed \u00e8 al terzo posto assoluto tra i marcatori di categoria, alle spalle di Pierre Littbarski (18) ed Heiko Herrlich (17)."}
{"id": "1532820", "revid": "547992", "url": "https://it.wikipedia.org/wiki?curid=1532820", "title": "Sabrina Siani", "text": "Biografia.\nDebutta come modella e fotomodella gi\u00e0 da adolescente. Viene notata dal regista Marino Girolami (padre di Enzo G. Castellari) che la fa esordire a 16 anni, nel 1979. I suoi anni d'oro vanno dal 1980 al 1982, grazie a commedie sexy recitate al fianco di attori specializzati nel settore come Renzo Montagnani e Alvaro Vitali, e grazie anche alle molte apparizioni svestite su riviste patinate.\nNel proseguimento ha lavorato con registi come: Umberto Lenzi, Joe D'Amato, Lucio Fulci, Michele Massimo Tarantini, Dino Risi e con attori come Coluche, Ugo Tognazzi, Michel Serrault e Carole Bouquet. Si ritira dalle scene a 25 anni."}
{"id": "1532822", "revid": "62221", "url": "https://it.wikipedia.org/wiki?curid=1532822", "title": "Protorace", "text": ""}
{"id": "1532823", "revid": "62221", "url": "https://it.wikipedia.org/wiki?curid=1532823", "title": "Mesotorace", "text": ""}
{"id": "1532824", "revid": "117632315", "url": "https://it.wikipedia.org/wiki?curid=1532824", "title": "Festival internazionale del cortometraggio di Siena", "text": "Il Festival internazionale del cortometraggio di Siena (Siena International Short Film Festival) \u00e8 stato una rassegna competitiva di cortometraggi organizzata dall'Associazione culturale cortoitaliacinema.\nStoria.\nIl Festival si \u00e8 svolto a Siena, nel mese di novembre, per 12 edizioni, dal 1997 al 2008. La manifestazione nasce per incentivare gli incontri tra i registi indipendenti di tutto il mondo con il pubblico, promuovere retrospettive dedicate ai grandi nomi dell'animazione, delle scuole di cinema, del documentario (in chiave corta). Numerose le retrospettive dedicate a paesi africani, europei, americani, con presentazioni di libri di cinema, mostre di grafica dedicate al cinema (manifesti e fotografie), omaggi ad autori e incontri con attori.\nIl festival, diretto da Piero Clemente e da Barbara Bialkowska, archivia i film pervenuti in selezione e scheda tutti i titoli, mentre durante la manifestazione \u00e8 possibile visionare qualche migliaio di titoli a richiesta degli operatori del settore. Vengono pubblicati annualmente cataloghi dedicati ai film in selezione, fuori concorso e al mercato.&lt;br&gt;\nNel 2009, a seguito dell'interruzione dei finanziamenti pubblici erogati alla manifestazione fin dal 1997 dal Comune di Siena, il Festival cessa la programmazione. L'ultima edizione si svolge a Roma, presso il Cinema dei Piccoli e nel teatro comunale di San'Oreste. "}
{"id": "1532825", "revid": "62221", "url": "https://it.wikipedia.org/wiki?curid=1532825", "title": "Metatorace", "text": ""}
{"id": "1532827", "revid": "339392", "url": "https://it.wikipedia.org/wiki?curid=1532827", "title": "Chateau-Beaulard", "text": ""}
{"id": "1532830", "revid": "3831", "url": "https://it.wikipedia.org/wiki?curid=1532830", "title": "Pervinca e vaniglia", "text": ""}
{"id": "1532837", "revid": "12290", "url": "https://it.wikipedia.org/wiki?curid=1532837", "title": "Jean Marc DeMatteis", "text": ""}
{"id": "1532838", "revid": "547034", "url": "https://it.wikipedia.org/wiki?curid=1532838", "title": "Palazzo Pandola", "text": "Il Palazzo Pandola \u00e8 un monumentale palazzo di Napoli che si innalza nella piazza del Ges\u00f9, in pieno centro storico.\nDescrizione.\nLa monumentale residenza \u00e8 un esempio di architettura tardobarocca. In origine costituiva un'ala dell'espansione settecentesca di Palazzo Pignatelli di Monteleone; agli inizi del XIX secolo Gaetano Pandola, imparentato con i Pignatelli, decise di comprare l'ala e di adattarla come palazzo di famiglia.\nLa facciata fu ricostruita in stile neoclassico con balconi.\nMolto imponente \u00e8 il cornicione, mentre il portale, avanzato rispetto al prospetto, immette in un cortile dove \u00e8 presente una scala aperta settecentesca con decorazioni pittoriche.\nQui si riunivano i patrioti irredentisti tra cui anche Guglielmo Oberdan che diresse anche il giornale patriottico. L'Oberdan vide fallire anche un attentato che aveva preparato nei confronti dell'imperatore austriaco Francesco Giuseppe. Fallito il tentativo di congiura, venne catturato e decapitato. Oggi Guglielmo Oberdan \u00e8 ricordato nel palazzo da una lapide posta sulla destra del portale d'ingresso."}
{"id": "1532843", "revid": "111319", "url": "https://it.wikipedia.org/wiki?curid=1532843", "title": "Matthias Merz", "text": "Vincitore nella lunga distanza dei mondiali nel 2007 a Kiev, ha ottenuto anche una medaglia d'argento nella prova sprint. Nei pressi di Losanna nel 2012 ha conquistato l'argento sia nella lunga distanza che nella sprint. Ha vinto una medaglia di bronzo nel 2005 ai mondiali a staffetta ad Aichi come membro della squadra svizzera vincitrice.\nNel 2012 a Ouchy si \u00e8 classificato secondo alla prova sprint dei mondiali."}
{"id": "1532851", "revid": "1877672", "url": "https://it.wikipedia.org/wiki?curid=1532851", "title": "Cloruro di piombo", "text": "Il cloruro di piombo \u00e8 il sale di piombo (II) dell'acido cloridrico. \u00c8 un composto tossico per la riproduzione, nocivo, pericoloso per l'ambiente.\nIn natura \u00e8 presente come minerale nella cotunnite.\nSintesi.\nSi prepara per precipitazione con cloruri da soluzioni concentrate di sali di piombo, oppure per attacco con acido cloridrico dell'ossido o del carbonato.\nUtilizzo.\nSi utilizza nella preparazione del cromato di piombo, un pigmento conosciuto come giallo cromo e come additivo per la produzione della pietra infernale dura."}
{"id": "1532853", "revid": "1915706", "url": "https://it.wikipedia.org/wiki?curid=1532853", "title": "Bromuro di piombo", "text": "Il bromuro di piombo \u00e8 il sale di piombo (II) dell'acido bromidrico.\n\u00c8 un composto tossico per la riproduzione, nocivo, pericoloso per l'ambiente."}
{"id": "1532855", "revid": "1915706", "url": "https://it.wikipedia.org/wiki?curid=1532855", "title": "Ioduro di piombo", "text": "Lo ioduro di piombo \u00e8 il sale di piombo (II) dell'acido iodidrico. \u00c8 un composto sensibile alla luce, tossico per la riproduzione, nocivo, pericoloso per l'ambiente.\nA temperatura ambiente si presenta come un solido giallo brillante, il cui colore varia all'aumentare della temperatura fino al rosso mattone per tornare giallo raffreddandosi.\nUsi.\nLo ioduro di piombo \u00e8 un materiale precursore nella fabbricazione di celle solari ad alta efficienza. In genere, una soluzione di PbI2 in un solvente organico, come dimetilformammide o dimetilsolfossido, viene applicato su uno strato di biossido di titanio mediante rivestimento per rotazione. Lo strato viene quindi trattato con una soluzione di metilammonio ioduro CH3NH3I e ricotto, trasformandolo nel doppio sale di metilammonio piombo ioduro CH3NH3PbI3, con una struttura a perovskite. La reazione cambia il colore del film da giallo a marrone chiaro.\nIl PBI2 \u00e8 anche usato come rivelatore di fotoni ad alta energia per raggi gamma e raggi X, grazie al suo ampio intervallo di banda che garantisce un funzionamento a basso rumore.\nNel XIX secolo \u00e8 stato usato come pigmento nei dipinti con il nome di \"giallo iodio\", ma era troppo instabile per essere utilizzato.\nReazioni.\nLo ioduro di piombo si ottiene per precipitazione miscelando nitrato di piombo (II) e ioduro di potassio\nIl precipitato, di colore giallo intenso, pu\u00f2 essere facilmente ricristallizzato in acqua calda per ottenere un solido cristallino giallo brillante. "}
{"id": "1532866", "revid": "2373", "url": "https://it.wikipedia.org/wiki?curid=1532866", "title": "Yellow journalism", "text": ""}
{"id": "1532869", "revid": "287204", "url": "https://it.wikipedia.org/wiki?curid=1532869", "title": "Tetracetato di piombo", "text": "Il tetracetato di piombo, o acetato di piombo(IV), \u00e8 un composto chimico con formula Pb(CH3COO)4. \u00c8 un solido incolore solubile in solventi organici non polari, e non \u00e8 pertanto definibile un sale. \u00c8 degradato dall'umidit\u00e0 ed \u00e8 tipicamente immagazzinato in acido acetico. \u00c8 spesso usato nella sintesi organica.\n\u00c8 un composto tossico per la riproduzione, nocivo, pericoloso per l'ambiente. A contatto con sostanze combustibili pu\u00f2 innescare una fiamma.\nStruttura.\nAllo stato solido i centri di piombo(IV) sono coordinati da quattro ioni acetato, che sono bidentati, ciascuno coordinato tramite due atomi di ossigeno. L'atomo di piombo \u00e8 ottacoordinato e gli atomi di O formano un dodecaedro trigonale appiattito.\nPreparazione.\nIn genere il tetracetato di piombo viene preparato trattando il piombo rosso con acido acetico e anidride acetica (Ac2O), che assorbe l'acqua:\nIl restante acetato di piombo (II) pu\u00f2 essere parzialmente ossidato al tetraacetato:\nReagente in chimica organica.\nIl tetracetato di piombo \u00e8 un forte agente ossidante, una fonte di gruppi acetilossi e un reagente generale per l'introduzione del piombo nei composti di organopiombo. In chimica organica viene utilizzato per molte reazioni, tra le quali:\nSicurezza.\nL'acetato di piombo (IV) pu\u00f2 essere fatale se ingerito, inalato o assorbito attraverso la pelle. Causa irritazione a pelle, occhi e vie respiratorie. \u00c8 una neurotossina. Colpisce il tessuto gengivale, il sistema nervoso centrale, i reni, il sangue e l'apparato riproduttivo."}
{"id": "1532876", "revid": "287204", "url": "https://it.wikipedia.org/wiki?curid=1532876", "title": "Solfato piomboso", "text": "Il solfato piomboso (PbSO4) \u00e8 il sale di piombo (II) dell'acido solforico.\nSi presenta sotto forma di cristalli bianchi o di polvere bianca, molto poco solubile in acqua.\nBatterie auto.\nIl solfato di piombo si forma sugli elementi delle batterie delle auto durante la fase di scarica. Durante la carica si ritrasforma in piombo metallico e acido solforico al polo negativo e in diossido di piombo e acido solforico al polo positivo.\nUna batteria poco utilizzata o troppo scarica forma dei cristalli di solfato di piombo troppo grossi per essere riconvertiti e ne riduce drasticamente l'efficienza. Tale fenomeno \u00e8 noto come \"solfatazione\" ed \u00e8 il pi\u00f9 delle volte irreversibile.\nMinerali.\nIn natura si trova come anglesite, un minerale prodotto dall'ossidazione della galena, un minerale composto da solfuro di piombo.\nTossicit\u00e0.\nIl solfato di piombo \u00e8 tossico per inalazione, ingestione e contatto con la pelle, inoltre \u00e8 un prodotto corrosivo che a contatto con gli occhi o la cute causa irritazione e bruciore.\nCome tutti i sali di piombo tende ad accumularsi nel corpo e portare ad un avvelenamento cronico. Ripetute esposizioni, specialmente nei bambini, possono produrre anemia, danni ai reni, alla vista, al sistema nervoso centrale e al sistema riproduttivo; a livelli elevati di concentrazione nel corpo \u00e8 possibile anche il coma o la morte.\nI sali di piombo sono in grado di penetrare la placenta e provocare\nla morte dell'embrione o del feto. Su alcune specie animali sono noti effetti teratogeni.\nIl composto \u00e8 classificato anche come pericoloso per l'ambiente.\nSolfati basici e idrogeno solfato.\nSono noti diversi solfati basici: PbSO4\u00b7PbO; PbSO4\u00b72PbO; PbSO4\u00b73PbO; PbSO4\u00b74PbO. Trovano applicazione nella produzione di batterie al piombo.\nAd alte concentrazioni di acido solforico (&gt;80%) si forma l'idrogeno solfato di piombo\u00a0(II): Pb(HSO4)2."}
{"id": "1532877", "revid": "433605", "url": "https://it.wikipedia.org/wiki?curid=1532877", "title": "Palazzo Rota", "text": "Il palazzo Rota \u00e8 un palazzo storico di Napoli, situato in vico Pallonetto a Santa Chiara, presso il civico 32.\nIl palazzo venne fondato dalla famiglia Rota nel 1495 e qui nacque il poeta e commediografo Berardino Rota (Napoli, 1508 \u2013 ivi, 1575).\nNel Cinquecento fu restaurato dallo scultore e architetto Giovanni da Nola che diede all'edificio l'aspetto signorile; nel 2000 \u00e8 stato acquistato e nuovamente restaurato con un lavoro di recupero di altissimo pregio durato due anni e frazionato in prestigiosi appartamenti \nLa facciata, asimmetrica ed un tempo affrescata da Polidoro da Caravaggio, si eleva su due piani pi\u00f9 il mezzanino. Successivamente fu aggiunto il terzo piano.\nLe finestre sono ornate con decorazioni in piperno e i balconi sono sorretti da mensole.\nIl cortile \u00e8 caratterizzato da una repentina successione di ambienti chiusi e aperti, tutti decorati in piperno, pitture e sculture apposte da Berardino Rota (queste ultime non possono essere ammirate)."}
{"id": "1532878", "revid": "33751", "url": "https://it.wikipedia.org/wiki?curid=1532878", "title": "Peace Cup", "text": ""}
{"id": "1532887", "revid": "104458", "url": "https://it.wikipedia.org/wiki?curid=1532887", "title": "Distretto governativo dell'Assia Renana-Palatinato", "text": "Il distretto governativo dell'Assia Renana-Palatinato \u00e8 stato uno dei tre distretti governativi (\"Regierungsbezirke\") del land della Renania-Palatinato, soppresso nel 2000.\nStoria.\nDal 2000, gli impiegati e i beni del \"Bezirksregierungen\" formano l'\"Aufsichts- und Dienstleistungsdirektion Trier \"(Direttorato di servizio e supervisione Treviri) e gli \"Struktur- und Genehmigungsdirektionen \"(Direttorati strutturali e di approvazione) \"Nord\" a Coblenza e \"S\u00fcd\" a Neustadt. Queste amministrazioni esercitano la loro autorit\u00e0 sull'intero stato, ad esempio, l'\"ADD\" Treviri supervisiona tutte le scuole del Land.\nGeografia fisica.\nIl distretto si trovava al sud del suo stato, con al centro la citt\u00e0 capoluogo di Neustadt ed al nord-est la citt\u00e0 di Magonza. Confinava con la Francia, gli stati del Baden-W\u00fcrttemberg, dell'Assia e della Saarland, e con l'ex-distretto di Coblenza.\nIl centro di gran lunga pi\u00f9 popoloso era Magonza, capoluogo regionale, seguito da Ludwigshafen e Kaiserslautern."}
{"id": "1532888", "revid": "1632387", "url": "https://it.wikipedia.org/wiki?curid=1532888", "title": "Rock Until You Drop", "text": "Rock Until You Drop \u00e8 il primo album dei Raven, pubblicato nel 1981 per l'etichetta discografica Neat Records."}
{"id": "1532894", "revid": "767487", "url": "https://it.wikipedia.org/wiki?curid=1532894", "title": "The Unattractive Revolution", "text": "The Unattractive Revolution \u00e8 il secondo album dei Crashd\u00efet, uscito nell'ottobre del 2007 per l'etichetta discografica Universal Music AB; si tratta del primo album con il nuovo cantante finlandese H. Olliver Twisted, entrato nella formazione dopo la prematura scomparsa di Dave Lepard. Dall'album sono stati estratti i singoli di \"In the Raw\" e \"Falling Rain\" (il 23 febbraio 2008)."}
{"id": "1532900", "revid": "34928", "url": "https://it.wikipedia.org/wiki?curid=1532900", "title": "Ircam", "text": ""}
{"id": "1532902", "revid": "1396965", "url": "https://it.wikipedia.org/wiki?curid=1532902", "title": "Penny Press", "text": "Con il soprannome di Penny Press si definisce la stampa quotidiana a basso prezzo apparsa nel XIX secolo negli Stati Uniti. Si trattava soprattutto di quotidiani dedicati agli immigrati newyorkesi, la cosiddetta stampa popolare, che avr\u00e0 grande successo nei paesi anglosassoni e che non vedr\u00e0 la luce in Italia se non in tempi recenti.\nLa Penny Press vide la luce negli Stati Uniti negli anni 1830. Il primo giornale di questo tipo fu il \"Sun\" di New York, il cui prezzo di un penny a copia spiega l'origine del nome.\nStoria.\nAll'inizio del secolo i giornali erano letti soprattutto dai politici e dagli uomini d'affari, cui servivano per tenersi informati sui fatti internazionali, sugli eventi bellici e sull'andamento dell'economia e dei prezzi delle merci. In particolare, i quotidiani americani potevano essere classificati in due sole categorie: le testate che si occupavano principalmente di industria e commercio, e quelle che davano maggiore spazio al dibattito politico. Il modello di giornale era unico: quattro pagine con i testi a seguire in colonna. Solitamente la prima e l'ultima pagina ospitavano le inserzioni pubblicitarie; le due pagine all'interno invece venivano dedicate ad articoli e notizie di vario genere. I giornali erano stampati da piccoli editori e avevano sede prevalentemente nei grandi centri urbani. In genere si attestavano tra le mille o duemila copie di tiratura e ogni copia costava sei centesimi. Nove copie su dieci erano vendute su abbonamento. \nNel 1833 nacque il \"Sun\", primo quotidiano newyorkese a essere venduto al prezzo di un penny. Il \"Sun\" non puntava tanto sulle vendite in abbonamento, quanto sull'acquisto spontaneo di ciascuna copia. Per questo sin dai primi numeri venne diffuso dagli strilloni nelle strade e nelle piazze. In pochi mesi raggiunse le cinquemila copie, nel giro di un paio d'anni diventarono quindicimila. Tra 1834 e 1835, sulla scia del \"Sun\", subito nacquero due concorrenti: il \"New York Transcript\" e il \"New York Herald\". In seguito anche altre importanti citt\u00e0 come Boston, Baltimora e Filadelfia seguirono l'esempio e si aprirono al grande pubblico di massa. \nLo sviluppo della Penny Press fu condizionato dal contesto economico, ma anche sociale e politico. In quel periodo, infatti, nuovi ideali cominciavano a far breccia nella cultura aristocratica americana: \u201cFede nell'uomo comune; credenza nell'eguaglianza politica e nell'eguaglianza di possibilit\u00e0 economiche; odio contro i monopoli, i privilegi e i maneggi della finanza capitalistica\u201d. I giornali allora persero la qualifica di mezzo riservato ai ceti abbienti e diventarono una merce accessibile a tutti gli strati della societ\u00e0. Il numero di lettori aument\u00f2 in modo significativo grazie all'estensione del diritto di voto maschile e alla battaglia per una . In dieci anni, in virt\u00f9 anche della crescita della popolazione, i quotidiani statunitensi salirono da 65 a 138, mentre la diffusione complessiva crebbe da 78.000 a 300.000 copie giornaliere. Cambi\u00f2 il modello del giornale: i nomi delle testate si spostarono da un lessico commerciale a termini come \"Herald\", \"Tribune\" o \"Sun\", vicini al sentire della piccola borghesia. Le inserzioni pubblicitarie divennero una fonte essenziale di introiti, sulla quale non era pi\u00f9 eseguito alcun controllo di qualit\u00e0. \nLa Penny Press, inoltre, si rese del tutto indipendente dai circoli politici e l'informazione mut\u00f2 volto. \"Per la prima volta i giornali pubblicavano resoconti dai distretti di polizia, dalle aule dei tribunali e dalle abitazioni private\". L'informazione cio\u00e8 non era pi\u00f9 incentrata esclusivamente sugli interessi di politici e uomini d'affari, bens\u00ec proiettata sulla vita quotidiana di tutti i cittadini. \"La Penny Press invent\u00f2 il moderno concetto di notizia\". Nacquero in questo periodo sia la figura del giornalista professionista che le redazioni come le consociamo oggi. Si affermarono i concetti di concorrenza giornalistica, \"scoop\" e corsa alla notizia, che trasformarono ulteriormente la stampa dell'epoca, anche quella europea. \nNella seconda met\u00e0 del secolo diverse societ\u00e0 editoriali si diedero la forma di societ\u00e0 per azioni. Il filosofo J\u00fcrgen Habermas osserv\u00f2: \"Cambia il rapporto tra editore e redazione. L'attivit\u00e0 redazionale, sotto la pressione di un'organizzazione tecnicamente progredita, si era gi\u00e0 specializzata come attivit\u00e0 non pi\u00f9 letteraria, ma giornalistica\". Il giornalismo abbandon\u00f2 quindi la sua funzione didattica per passare a una visione della cultura come merce, il cui banco di prova principale era costituito dal mercato.\nIl periodo della \"Penny Press\" fu seguito dalla stagione dello \"Yellow Journalism\"."}
{"id": "1532903", "revid": "1652635", "url": "https://it.wikipedia.org/wiki?curid=1532903", "title": "Alberto Salazar", "text": "Attivo negli anni 1980, \u00e8 noto per le tre vittorie alla maratona di New York e per aver stabilito i primati nazionali sui 5000 m e 10000 m piani (rispettivamente 13'11\"93 e 27'25\"61).\nBiografia.\nSalazar inizi\u00f2 la sua carriera all'High School di Wayland, Massachusetts. Fu campione statale nel cross country nel 1975 e si allen\u00f2 con Greater Boston Track Club (i cui membri erano fra gli altri Bill Rodgers, Randy Thomas e Greg Meyer). Da l\u00e0 and\u00f2 alla Universit\u00e0 dell'Oregon dove vinse numerose gare All American, fu membro nel 1977 della squadra per la finale del campionato NCAA di cross country, che vinse nel 1978. L'anno successivo fu campione nazionale assoluto della specialit\u00e0. Giunse terzo ai trials olimpici dei 10\u00a0000 metri per le Olimpiadi di Mosca 1980, ma non vi partecip\u00f2 per il boicottaggio americano. Nel febbraio 1981 stabil\u00ec il nuovo record USA nei 5\u00a0000 metri ai Millrose Games di New York (il suo 13:22.6 miglior\u00f2 il precedente di quasi 20 secondi, ma termin\u00f2 la gara dietro Suleiman Nyambui, che con 13:20.4 abbatt\u00e9 il primato mondiale indoor).\nDal 1980 al 1982 Salazar vinse tre volte consecutivamente la maratona di New York. La sua prima maratona in assoluto, proprio a New York, fu un successo in 2:09:41, secondo tempo americano (dietro Bill Rodgers: 2:09:27 alla maratona di Boston nel 1979). Nel 1981 stabil\u00ec apparentemente la miglior prestazione mondiale con 2:08:13, battendo il 2:08:33 dell'australiano Derek Clayton (Anversa, 1969). Per\u00f2 una pi\u00f9 accurata misura del percorso lo trov\u00f2 148 metri pi\u00f9 corto della distanza regolamentare.\nNel 1982 vinse la sua prima e unica maratona di Boston dopo quello che venne chiamato \"Duel in the Sun\" con Dick Beardsley. Salazar vinse dopo uno sprint prima di collassare dopo l'arrivo ed essere ricoverato d'urgenza; gli vennero iniettati sei litri d'acqua perch\u00e9 disidratato. Fin\u00ec l'anno al primo posto al mondo nel ranking della maratona secondo Track &amp; Field News grazie ai suoi successi a Boston e New York; fu numero 1 nel North American Road Rankings per il suo record nazionale nei 10\u00a0000 su strada con 28:04 all'Orange Bowl 10K e il record della corsa con 31:53 alla corsa di Falmouth, 7,1 miglia (sua seconda vittoria e record in questa gara), numero 8 al mondo (e numero 1 americano con record nazionale con 13:11.93) nei 5\u00a0000 metri, oltre che numero 2 al mondo nei 10\u00a0000 metri (col primato nazionale 27:25.61).\nAi campionati mondiali di cross country fu secondo nel 1982 e quarto nel 1983. Nello stesso 1983 Salazar batt\u00e9 due volte il record statunitense dei 10\u00a0km nelle corse su strada, con 28:02 e poi 28:01 rispettivamente alla Americas 10K ed alla Continental Homes 10K. Fin\u00ec in testa nel North American Road Rankings della rivista Track &amp; Field News. Fu anche campione nazionale dei 10\u00a0000 metri su pista, vincendo a Craig Virgin il suo secondo titolo (il primo era stato nel 1981). Dall'altro lato per\u00f2 fin\u00ec ultimo ai campionati mondiali, sofferente di bronchite e per la prima volta fu sconfitto nella maratona, a Rotterdam, dove fin\u00ec 5\u00ba; raccolse lo stesso risultato anche alla maratona di Fukuoka in dicembre.\nNel 1984 Salazar fu un membro della squadra statunitense di maratona alle Olimpiadi di Los Angeles, con Pete Pfitzinger e John Tuttle, ed era uno dei favoriti per le medaglie, ma termin\u00f2 in un deludente 15\u00ba posto in 2:14:19.\nDopo numerosi anni di attivit\u00e0, nel 1994 Salazar vinse la prestigiosa Comrades Marathon di 90\u00a0km (56 miglia). Salazar afferm\u00f2 che il Prozac avesse giocato un ruolo molto importante nello spingerlo a correre di nuovo, dichiarazione che provoc\u00f2 molte polemiche.\nCarriera post-competitiva.\nAttualmente impegnato con la Nike, Salazar \u00e8 rimasto legato allo sport come allenatore del progetto Nike Oregon, il cui obiettivo \u00e8 quello di far crescere atleti di livello olimpico, tra cui spiccano i nomi di Mo Farah, Sifan Hassan, Galen Rupp, Matthew Centrowitz Jr., Adam Goucher, Kara Goucher, Dan Browne, Amy Yoder Begley, Dathan Ritzenhein, Clayton Murphy e Donavan Brazier. Il suo legame con Oregon e Oregon Sports gli ha dato l'onore di essere inserito nella Oregon Sports Hall of Fame nel 1997. Nell'agosto 2012 alle Olimpiadi di Londra, due suoi atleti (Mo Farah e Galen Rupp) conquistarono rispettivamente il primo ed il secondo posto nei 10\u00a0000\u00a0m; Mo Farah vinse anche l'oro nei 5\u00a0000\u00a0m, diventando il primo britannico a vincere in un olimpiade sia i 5\u00a0000\u00a0m che i 10\u00a0000\u00a0m.\nNel 2012, a seguito di diversi problemi di salute, Salazar ha pubblicato l'autobiografia insieme a John Brant. Il libro racconta la storia di Salazar, la sua infanzia, la sua carriera sportiva da atleta e da allenatore e si conclude con la descrizione del suo arresto cardiaco di 14 minuti avvenuto nel 2007.\nControversie.\nNel settembre del 2019 \u00e8 stato sospeso per 4 anni dall'USADA per \"incitamento al doping\".\nNel novembre 2019, Mary Cain, ex giovane promessa della corsa statunitense, ha rilasciato un video di denuncia per il New York Times in cui dichiara che i metodi dilettanteschi di allenamento di Salazar le avevano causato una Triade dell'atleta femmina,e che pi\u00f9 in generale l'intero team di corsa organizzato dalla Nike, non includendo specialiste donne, era completamente ignaro delle specificit\u00e0 del corpo femminile e stava distruggendo il potenziale di un'intera generazione di atlete americane"}
{"id": "1532915", "revid": "838137", "url": "https://it.wikipedia.org/wiki?curid=1532915", "title": "Scrapper Blackwell", "text": "Biografia.\nBlackwell nacque a Syracuse, Carolina del Nord, come uno dei 16 figli avuti da Payton ed Elizabeth Blackwell. In parte Cherokee, crebbe e trascorse gran parte della sua vita a Indianapolis, nell'Indiana. Sebbene suo padre suonasse il violino, Blackwell impar\u00f2 a suonare la chitarra da autodidatta e costru\u00ec il suo primo strumento (cigar box guitar) utilizzando scatole di sigari, pezzi di legno e cavi. Impar\u00f2 anche a suonare il pianoforte, esibendosi talvolta in maniera professionistica. Durante la sua adolescenza, Blackwell era un musicista part-time e il lavoro lo port\u00f2 a viaggiare sino a Chicago.\nNonostante fosse conosciuto per avere un carattere introverso e difficile, Blackwell si un\u00ec al pianista Leroy Carr che aveva conosciuto ad Indianapolis verso la met\u00e0 degli anni venti e i due intrapresero una proficua relazione musicale. Nel 1928 Carr convinse Blackwell a registrare con lui del materiale per l'etichetta discografica Vocalion; il risultato fu \"How Long, How Long Blues\", che divenne la pi\u00f9 importante hit blues di quell'anno.\nBlackwell registr\u00f2 per la Vocalion anche del materiale da solista, inclusa la canzone \"Kokomo Blues\", che venne in seguito ripresa da Kokomo Arnold (che cambier\u00e0 il titolo in \"Old Kokomo Blues\") e da Robert Johnson, sotto il titolo di \"Sweet Home Chicago\".\nTra il 1928 ed il 1935 Blackwell e Carr effettuarono dei tour attraverso tutto il Midwest ed il Sud degli Stati Uniti, diventando delle star della scena musicale blues e registrando pi\u00f9 di 100 pezzi. L'ultima collaborazione con Carr risale al febbraio 1935: durante una registrazione per la Bluebird i due litigarono e lasciarono lo studio nel bel mezzo della sessione. Due mesi pi\u00f9 tardi Blackwell ricevette una telefonata che lo informava che Carr, il quale aveva da tempo una forte abitudine di bere alcool, era morto di nefrite. Blackwell a questo punto pubblic\u00f2 \"My Old Pal Blues\", un tributo verso colui che era stato suo partner per ben sette anni e decise di ritirarsi dalle scene.\nVerso la fine degli anni cinquanta, durante il periodo di folk e blues revival, Blackwell venne riscoperto ad Indianapolis dal produttore musicale Art Rosenbaum che gli propose di rilanciare la sua carriera. Nel 1962 registr\u00f2 un album per Prestige/Bluesville Records ma nell'ottobre di quello stesso anno, quando ormai era pronto per dedicarsi di nuovo a tempo pieno alla musica, venne ucciso da un colpo di arma da fuoco durante una rapina avvenuta in un vicolo di Indianapolis. Il crimine rimane tutt'oggi irrisolto.\nBlackwell \u00e8 stato sepolto al cimitero di New Crown, in Indianapolis."}
{"id": "1532917", "revid": "287204", "url": "https://it.wikipedia.org/wiki?curid=1532917", "title": "Distretto governativo di Treviri", "text": "Treviri \u00e8 stato uno dei tre distretti governativi (\"Regierungsbezirke\") del land della Renania-Palatinato, soppresso nel 2000.\nStoria.\nDal 2000, gli impiegati e i beni del \"Bezirksregierungen\" formano l\"Aufsichts- und Dienstleistungsdirektion Trier\" (Direttorato di servizio e supervisione Treviri) e gli \"Struktur- und Genehmigungsdirektionen\" (Direttorati strutturali e di approvazione) \"Nord\" a Coblenza e \"S\u00fcd\" a Neustadt. Queste amministrazioni esercitano la loro autorit\u00e0 sull'intero stato, ad esempio, l\"ADD Treviri\" supervisiona tutte le scuole del Land.\nGeografia fisica.\nIl distretto si trovava a nord-ovest del suo stato, in uno dei punti pi\u00f9 occidentali della Germania, con al sud la citt\u00e0 capoluogo di Treviri. Confinava con Belgio e Lussemburgo, con gli stati della Renania Settentrionale-Vestfalia e della Saarland, e con l'ex-distretto di Coblenza."}
{"id": "1532921", "revid": "227211", "url": "https://it.wikipedia.org/wiki?curid=1532921", "title": "Campo di riducibilit\u00e0 completa", "text": ""}
{"id": "1532923", "revid": "599013", "url": "https://it.wikipedia.org/wiki?curid=1532923", "title": "Carlo Mercati", "text": "Campione del mondo nel 2004 a Garmisch-Partenkirchen, gareggia per il Gruppo Sportivo Forestale. Ha concluso la sua carriera agonistica a novembre 2009.\nCarriera.\nGli esordi.\nInizia ad andare in canoa all'et\u00e0 di 9 anni presso il Canoa Club Citt\u00e0 di Castello (C.C.C.C.) con il quale gareggia fino al 2000, anno in cui passa a far parte del Gruppo Sportivo Forestale, dopo una parentesi nel 1996 nel gruppo sportivo della Marina Militare.\nCon il Canoa Club Citt\u00e0 di Castello vince quattro titoli di Campione d'Italia nelle categorie giovanili di cui quello singolo del 1994 che gli permette di partecipare al campionato del mondo juniores nel Wisconsin (Stati Uniti d'America).\nI successi con la nazionale.\nDal 1995 fa parte stabilmente della squadra nazionale seniores partecipando a sette edizioni di Campionati del Mondo, a sette di Campionati Europei e a tredici di Coppa del Mondo.\nIn Valsesia conquista sia la prima medaglia (bronzo) (nel 1996), sia la prima vittoria (nel 1997) in una gara di Coppa del Mondo. Entrambe erano gare sprint.\nIn Coppa del Mondo ha vinto tre ori, due argenti e sette bronzi conquistando inoltre il terzo posto nella classifica finale dell'edizione del 1999 svoltasi completamente in Nuova Zelanda.\nNei Campionati Europei il bilancio parla di quattro argenti e tre bronzi.\nAi Campionati del Mondo lo vediamo protagonista con due argenti e due bronzi nelle gare a squadre e, soprattutto, con l'oro individuale che gli vale il titolo iridato nel 2004 a Garmisch-Partenkirchen (Germania).\nInoltre ha vinto tre titoli di Campione d'Italia assoluto nelle gare individuali, due in gare a squadre, pi\u00f9 quattro titoli nelle categorie giovanili.\n\u00c8 il 2004 l'anno pi\u00f9 importante della carriera perch\u00e9 il 22 maggio conquista il titolo iridato nella specialit\u00e0 K1 classic race a Garmisch-Partenkirchen (Germania) dopo una gara perfetta nella quale si lascia alle spalle il ceko Robert Knebel e il suo compagno di squadra Robert Pontarollo.\nA distanza di quindici anni dall'ultimo titolo mondiale conquistato da Marco Previde Massara(fino a quel momento unico italiano capace di vincere il titolo iridato nel K1), riesce nell'impresa di portare a casa il prestigioso alloro.\nNello stesso anno vince anche una gara di Coppa del Mondo a Karlovy Vary (Rep. Ceca), i pre-campionati europei a Chalaux (Francia) e i Campionati Italiani sul fiume Adda\nNel 2007 ai Campionati Europei a Biha\u0107 (Bosnia-Erzegovina), nel giorno del suo 31\u00ba compleanno, raggiunge le 100 presenze complessive con la squadra nazionale senior.\nNel 2009, dopo un anno di stop dovuto a problemi fisici, ritorna alle competizioni conquistando il titolo di Campione d'Italia nel K1 classic che gli permette di partecipare ai Campionati Europei in Valtellina (Italia) dove si piazza al sesto posto nel K1 classic race e conquista una medaglia di bronzo nel K1 sprint team race insieme ai compagni di squadra Mariano Bifano e Andrea Marai. Grazie a questi risultati ha preso parte alla Coppa del Mondo che si \u00e8 disputata interamente in Tasmania (Australia) dove si classifica al 15\u00ba posto nella classifica finale.\nIl 7 novembre 2009 nel Cataract Gorge a Launceston (Tasmania) disputa la sua ultima gara perch\u00e9, dopo un lungo periodo di riflessione, il 21 marzo 2010 d\u00e0 l'annuncio ufficiale del suo ritiro dalle competizioni, dopo aver disputato ben 115 gare (100 singole e 15 a squadre) con la nazionale italiana."}
{"id": "1532932", "revid": "547034", "url": "https://it.wikipedia.org/wiki?curid=1532932", "title": "La Reverdie", "text": "La Reverdie \u00e8 un gruppo vocale-strumentale italiano che esegue musiche polifoniche medioevali e rinascimentali.\nIl gruppo.\nIl complesso nasce nel 1986 a partire da un nucleo precedente composto dai liutisti Claudia Caffagni e Maurizio Da Col. Nel 1987 Maurizio Da Col, pi\u00f9 orientato verso la musica rinascimentale, lascia spazio a Elisabetta de' Mircovich, viellista e cantante, e alla flautista Livia Caffagni (sorella delle succitata Claudia e gi\u00e0 pilastro del nucleo primigenio). Le giovani artiste decidono di creare un ensemble per la riscoperta della musica polifonica dal X al XIV secolo, allora poco eseguita da musicisti italiani.\nLe loro esecuzioni sono basate sullo studio filologico delle partiture, con l'intento di ricreare nel pubblico le atmosfere ed i suoni, sia vocali che strumentali, del tempo in cui le musiche vennero scritte. A questo fine anche gli aspetti visivi, come i costumi e ambientazione, sono particolarmente curati, e questo \u00e8 uno dei tratti distintivi che caratterizza le performance del gruppo fin dai suoi esordi.\nCol tempo il gruppo si \u00e8 ampliato e a partire dal 1991 ha visto l'ingresso stabile del cornettista Doron D. Sherwin e occasionalmente di altri musicisti in funzione del repertorio che si voleva proporre.\nOggi La Reverdie \u00e8 uno dei gruppi italiani specializzati nel repertorio medievale pi\u00f9 noti in campo internazionale e svolge una intensa attivit\u00e0 concertistica esibendosi regolarmente nei festival pi\u00f9 prestigiosi dei principali paesi europei. Ha inciso 18 dischi, di cui 15 con la casa discografica Arcana in collaborazione con la WDR.\nFestival.\nFra i pi\u00f9 importanti a cui ha partecipato il gruppo si ricordano:"}
{"id": "1532948", "revid": "767487", "url": "https://it.wikipedia.org/wiki?curid=1532948", "title": "Guglielmo I d'Assia-Kassel", "text": "Fu tra i fondatori ed uno dei principali sponsor in Europa della Banca Rothschild.\nBiografia.\nI primi anni.\nGuglielmo, nato a Kassel nel 1747, era il figlio maggiore tra quelli sopravvissuti del langravio Federico II d'Assia-Kassel e di sua moglie, la principessa Maria di Hannover, figlia di re Giorgio II e sorella di re Giorgio III d'Inghilterra.\nIl giovane Guglielmo inizi\u00f2 i suoi studi presso l'Universit\u00e0 di G\u00f6ttingen e successivamente li complet\u00f2 in Danimarca.\nSuo padre, il langravio Federico II (che mor\u00ec nel 1785) aveva lasciato la famiglia nel 1747 quando aveva deciso di convertirsi al cattolicesimo da calvinista qual'era e nel 1755 si era formalmente separato dalla moglie. Il padre di Federico II, Guglielmo VIII, non sopport\u00f2 mai questo oltraggio del figlio e decise comunque di garantire alla nuora ed ai suoi nipoti di che vivere agiatamente, concedendo loro la reggenza della contea di Hanau da poco inclusa nei domini dell'Assia-Kassel. Il giovane principe Guglielmo venne quindi formalmente investito del dominio di Hanau, a sud dei territori dell'Assia, presso Francoforte, sotto la reggenza della madre, rimanendovi assieme ai due fratelli minori sino al 1747 quando si spost\u00f2 col resto dei suoi parenti protestanti in Danimarca, dove si preoccup\u00f2 di prendersi cura di sua sorella, Luisa, la quale mor\u00ec comunque poi nel 1751.\nGuglielmo, nel 1763 spos\u00f2 la sua prima cugina, la principessa Guglielmina Carolina di Danimarca (1747-1820), figlia secondogenita di re Federico V di Danimarca e Norvegia e della moglie di questi, la regina Luisa di Hannover. La coppia rimase perlopi\u00f9 in Danimarca, sino al 1785 quando ritorn\u00f2 a Kassel quando Guglielmo venne chiamato a succedere al padre nel langraviato. Per quanto il suo matrimonio con Guglielmina Carolina di Danimarca fosse stato descritto anche dai contemporanei come felice, l'eccessiva distanza della moglie port\u00f2 il futuro langravio a crearsi nel giro di pochi anni dalla celebrazione delle nozze, un notevole giro di amanti, pur non separandosi mai dalla propria sposa. Dalle sue avvenute amorose, Guglielmo ebbe oltre venti figli illegittimi, dei quali si occup\u00f2 ad ogni modo attivamente per tutta la sua vita, destinando loro copiose somme di denaro. Tra le pi\u00f9 influenti delle sue favorite si ricorda Karoline von Schlotheim che ottenne da lui il titolo di contessa di Hessenstien. Da Rosa Dorothea Ritter, ebbe tra gli altri Julius Jacob von Haynau che intraprender\u00e0 la carriera militare e diventer\u00e0 un noto generale austriaco nel corso dell'Ottocento.\nAncora giovanissimo, intraprese la carriera militare, dapprima al fianco di suo zio Federico V di Danimarca, seguendolo nelle campagne della guerra dei Sette anni e poi ponendosi al servizio della Prussia. Segu\u00ec quest'ultima potenza nelle campagne militari che si svolsero nel corso della guerra di successione bavarese (1778\u20131779). Nel 1776 assistette il padre nelle sue operazioni di concessione di truppe dietro pagamento all'Inghilterra per l'impiego delle stesse nelle guerre della rivoluzione americana.\nIl regno.\nAlla morte del padre, il 31 ottobre 1785, Guglielmo gli succedette al trono come langravio d'Assia-Kassel, col nome di Guglielmo IX, e fece ritorno stabilmente a Kassel.\nIl governo di Guglielmo venne segnato per tutta la sua vita dal mantenimento dei principi dell'assolutismo illuminato, lasciandosi largamente influenzare dalle proprie amanti anche nelle scelte politiche e dalla presenza di un discusso mercenariato dei soldati assiani, gi\u00e0 praticato da suo padre e da suo nonno, che per\u00f2 garantiva costanti entrate allo stato.\nTra le prime azioni di Guglielmo al governo, nel 1787 vi fu l'invasione della contea di Schaumburg-Lippe che egli occup\u00f2 formalmente ritenendo di vantare dei diritti sul territorio, ma in realt\u00e0 approfittando del fatto che il dominio era retto ca un consiglio di reggenza il nome del legittimo sovrano, Giorgio Guglielmo di Schaumburg-Lippe, di appena due anni. La reggente, Giuliana d'Assia-Philippsthal, sostenuta dal consiglio imperiale e dalla Prussia, riusc\u00ec a riottenere l'indipendenza e a far retrocedere Guglielmo dai suoi intenti. La Prussia, ad ogni modo, lo promosse suo feldmaresciallo, comprendendo l'importanza del ruolo centrale che il suo stato avrebbe avuto nell'ambito della guerra che ormai si profilava come imminente con la Francia. Egli infatti prese parte a tutte le guerre di coalizione anti-francesi che si ebbero a partire dal 1791, opponendosi strenuamente agli ideali della Rivoluzione Francese. Nel 1792, concesse in affitto delle proprie truppe al Regno Unito, operazione che ripet\u00e9 nuovamente nel 1793 per le battaglie che si svolsero nelle Fiandre contro i francesi. Con il Trattato di Basilea dell'agosto del 1795, perse una piccola parte dei propri domini sulla riva destra del Reno, ma ottenne in compensazione alcune aree appartenute all'elettorato di Magonza e la ricca citt\u00e0 di Gelnhausen, per quanto questa fosse stata da tempo riconosciuta come libera citt\u00e0 imperiale. Nel 1797 venne nominato governatore militare della cittadella di Wesel.\nGuglielmo viene inoltre ricordato dalla storiografia per aver preso assunto al proprio servizio il noto banchiere e finanziere ebreo Mayer Amschel Rothschild per prendersi cura delle questioni pendenti circa le sue propriet\u00e0 private e la tematica della tassazione sul suo territorio, concedendogli di fondare la Banca Rotschild, che per\u00f2 pur essendo stata designata a questo ruolo sin dal 1775, non venne riconosciuta sino al 1801. Grazie alla fondazione di questa banca da lui patrocinata, Guglielmo riusc\u00ec a nascondere gran parte delle fortune ereditate da suo padre dalle razzie operate da Napoleone Bonaparte sul territorio tedesco, conservandole sino alla Restaurazione. Egli utilizz\u00f2 anzi tale denaro trasferendolo a Londra tramite Nathan Mayer Rothschild ed investendolo a favore dei nemici della Francia, in primis per gli inglesi e poi per gli insurrezionisti portoghesi e spagnoli. Gli interessi su tali somme arricchirono anche il Rotschild che in breve tempo divenne pi\u00f9 ricco del suo stesso patrono.\nNel 1803 Guglielmo ottenne il titolo di principe elettore d'Assia dall'imperatore, ma gi\u00e0 dal 1806, dopo la battaglia di Jena, il suo territorio venne annesso dal Regno di Vestfalia, governato da Girolamo Bonaparte, fratello di Napoleone, mentre la parte meridionale del paese (composta dalla contea di Hanau-M\u00fcnzenberg), venne inizialmente retta da un governo militare francese per poi venire inclusa nel Granducato di Francoforte (filo-napoleonico) tra il 1810 ed il 1813. In un primo momento Guglielmo tent\u00f2 di mediare alla situazione tramite un suo cugino, Carlo Costantino d'Assia-Rheinfels-Rotenburg, il quale a suo tempo era divenuto generale nell'esercito rivoluzionario francese, ma senza successo e pertanto venne costretto ad intraprendere la via dell'esilio alla volta del territorio dell'Holstein, nell'attuale Danimarca, dove Guglielmo trov\u00f2 inizialmente rifugio; successivamente ripieg\u00f2 a Itzehoe e infine si port\u00f2 a Praga dove rimase sino a quando i francesi non vennero cacciati dai confini della Germania, tentando senza successo di riorganizzare le proprie forze e rientrare nei propri domini nel 1809. All'entrata dei francesi nella citt\u00e0 di Kassel, diede ordine al capitano Wilhelm Mensinges di disporre della salvezza del suo denaro all'esterno tramite i Rotschild. Nel 1806, Guglielmo aveva sottoscritto con Napoleone un trattato di neutralit\u00e0 che avrebbe dovuto mantenere il suo stato al di fuori dei contrasti tra la Francia e le altre potenze del blocco centrale europeo, ma dopo la battaglia di Vienna e quella di Jena a cui segu\u00ec la pace di Tilsit, il Bonaparte decise comunque di infrangere l'accordo invadendo il territorio tedesco dell'elettore d'Assia. La decisione del Bonaparte di occupare militarmente i suoi territori, era stata dettata essenzialmente dal suo netto rifiuto ad entrare a far parte della Confederazione del Reno che riuniva i principati tedeschi che avevano deciso di sottomettersi alla Francia napoleonica, conservando in cambio i loro titoli e le loro dignit\u00e0. A seguito della sconfitta delle armate napoleoniche nella Battaglia di Lipsia, venne restaurato nel 1813, e rimase al governo del suo stato sino alla sua morte.\nLa Restaurazione e gli ultimi anni.\nDurante i lavori del Congresso di Vienna, molti altri principi tedeschi ottennero la qualifica di re e lo stesso Guglielmo tent\u00f2 di farsi riconoscere il titolo di re dei Chatti, antico popolo che abitava l sue terre. Ad ogni modo le potenze europee si rifiutarono di riconoscere tale titolo al Congresso di Aquisgrana del 1818, garantendogli invece il titolo di granduca e la qualifica di \"Altezza Reale\". Ritenendo a questo punto che il titolo di principe elettore fosse superiore per dignit\u00e0 e grado a quello di granduca, Guglielmo cortesemente rifiut\u00f2 l'onorificenza concessagli preferendo rimanere elettore, sebbene dopo la dissoluzione del Sacro Romano Impero nel 1806 non vi fosse pi\u00f9 alcun imperatore da eleggere. Gli venne concesso inoltre il titolo onorifico di granduca di Fulda dopo la mediatizzazione del territorio della celebre ed antica abbazia.\nGuglielmo I, ritornato sul trono, annull\u00f2 tutte le riforme apportate dal governo napoleonico sul suo territorio (prima tra tutte l'applicazione del codice napoleonico), ripristinando una serie di riforme ormai anacronistiche, reazionarie e conservatrici come ad esempio l'uso delle parrucche bianche, e con questa politica contraria ad ogni forma di cambiamento si alien\u00f2 la nascente borghesia. Invalid\u00f2 inoltre tutti gli accordi di compravendita sottoscritti durante il regno di Vestfalia e si rifiut\u00f2 di dar seguito ad una costituzione, per quanto abbia creato delle leggi nazionali durante il suo governo da sovrano restaurato. Tali atteggiamenti, secondo gli storici, saranno alla base dello scoppio di alcuni moti insurrezionisti anche a Kassel nel 1830, sotto il governo di suo figlio.\nA Kassel, Guglielmo fece realizzare estesi ampliamenti nel Bergpark Wilhelmsh\u00f6he e nel L\u00f6wenburg. Fece costruire parallelamente un nuovo castello monumentale, il castello di Chattenburg, iniziato nel 1817 sul sito dell'antico castello dei langravi dell'area, distrutto da un incendio nel 1811 e completamente demolito nel 1816 per fare spazio alla nuova costruzione. Il cantiere ad ogni modo venne interrotto dopo la sua morte.\nAlla sua morte, avvenuta a Kassel nel 1821, gli succedette il figlio primogenito Guglielmo. La sua salma venne sepolta nella cripta del castello di Chattenburg.\nFu membro della \"Tugendbund\", una societ\u00e0 segreta quasi-massonica fondata dopo la Battaglia di Jena nel giugno del 1808 a K\u00f6nigsberg.\nEredi.\nDal matrimonio con Carolina Guglielmina nacquero i seguenti figli:\nIl langravio ebbe anche numerose amanti e fu padre di oltre una ventina di figli illegittimi successivamente legittimati.\nCon la sua amante Charlotte Christine Buissine:\nCon la sua amante Rosa Dorothea Ritter (1759\u20131833):\nCon la sua amante Karoline von Schlotheim (1766\u20131847):"}
{"id": "1532950", "revid": "767487", "url": "https://it.wikipedia.org/wiki?curid=1532950", "title": "I nuovi eroi (film 1992)", "text": "I nuovi eroi (\"Universal Soldier\") \u00e8 un film di fantascienza e azione del 1992 diretto da Roland Emmerich. Parla di soldati che muoiono sul campo e vengono riportati in vita come strumenti bellici senza memoria del loro passato.\nDiede inizio alla serie di film \"Universal Soldier\" che comprende cinque seguiti usciti nell'arco di vent'anni.\nTrama.\nUn plotone di soldati americani in Vietnam \u00e8 impegnato nel combattere la guerriglia nemica dei Vietcong. Al momento della ritirata, il sergente Andrew Scott impazzisce e annienta da solo un villaggio di Vietnamiti inerme e tutto il suo plotone, a eccezione del soldato Luc Deveraux, che cercher\u00e0 fino all'ultimo di salvare l'ultima superstite del villaggio vietnamita. Ma il sergente Scott avr\u00e0 la meglio uccidendo la donna con una granata e restando ucciso insieme a Deveraux in un ultimo scontro a fuoco.\nPoche ore dopo l'accaduto giungono i soccorsi statunitensi, ma non c'\u00e8 pi\u00f9 nulla da fare per nessuno: tutti i soldati e i civili sono morti. Cos\u00ec l'esercito, non riuscendosi a dare una risposta a quanto accaduto, decide di affidare i corpi dei soldati caduti a un gruppo di scienziati e dichiararli dispersi in combattimento.\n25 anni dopo, i migliori elementi del plotone rimasti uccisi e occultati nella guerra del Vietnam sono stati trasformati in super soldati antiterrorismo detti \"UniSol\" (\"Universal Soldiers\", soldati universali), rianimati con una tecnica di rigenerazione dei tessuti morti. Apparentemente senza alcun ricordo della loro vita precedente, sono controllati da un'unit\u00e0 militare segreta del governo chiamata Progetto UniSol.\nDopo avere sventato l'attentato di un gruppo terroristico ed eliminando tutti gli uomini che si erano asserragliati in una diga, il soldato GR44 (cio\u00e8 Luc Deveraux) perde il controllo di s\u00e9 dopo aver visto una coppia di origini orientali tenuta prigioniera dai terroristi, rievocando un suo brutto ricordo nel Vietnam. Constatato quanto accaduto, la troupe militare segreta decide di sospendere momentaneamente le missioni degli UniSol e resettare nuovamente al meglio tutti i cervelli dei soldati rigenerati. Mentre \u00e8 in corso l'operazione di cancellazione della memoria, la giornalista Veronica Roberts si \u00e8 furtivamente introdotta nella base militare segreta e ha ripreso una sufficiente quantit\u00e0 di immagini per rivelare a tutto il mondo quanto accade e sia accaduto in segreto nell'esercito. La giornalista non fa in tempo a fuggire che viene subito raggiunta dalla squadriglia degli UniSol e, per un'anomalia mentale, GR13 (il redivivo sergente Scott), uccide il giornalista Huey Taylor che ha accompagnato la collega. GR44, vedendo ci\u00f2, rievoca un altro ricordo similare nel passato e cos\u00ec disarma GR13 e fugge insieme alla giornalista.\nInizia cos\u00ec una caccia spietata e senza fine da parte degli UniSol contro GR44 e la giornalista Veronica Roberts, che sono alla scoperta di quello che \u00e8 la UniSol e di quello che erano tutti i soldati prima di essere trasformati. GR44 e la giornalista durante la fuga riescono a trovare il dottore responsabile di tutto il progetto e trovano i genitori e la casa nativa di GR44, dove si svolger\u00e0 la battaglia finale con l'unico UniSol superstite: GR13. Egli \u00e8 riuscito a eliminare tutti i suoi compagni e i suoi superiori, e ha come unico obiettivo l'eliminazione di GR44.\nNon avr\u00e0 la meglio con GR44 per\u00f2, che riuscir\u00e0 ad abbatterlo e a dilaniarlo in una mietitrebbia.\nSerie.\nIl film ha avuto cinque seguiti:\nDal primo film inoltre venne tratto il videogioco per console \"Universal Soldier\" nel 1992."}
{"id": "1532951", "revid": "599013", "url": "https://it.wikipedia.org/wiki?curid=1532951", "title": "Marie-Luce Romanens", "text": "Ha vinto nel 1995 nella corta distanza dei campionati mondiali di orientamento, che \u00e8 stata la prima medaglia d'oro individuale svizzera. Ha anche ottenuto una medaglia d'argento nel campionato su corta distanza nel 2003 e una medaglia di bronzo nella staffetta nel 1997 dei campionati mondiali.\nNel 2001 ha vinto la corsa di montagna Jungfrau Marathon tra Interlaken e Kleine Scheidegg, una maratona piena distanza e 1823 metri di salita, stabilendo il record (3:21:03). Il suo record personale nella maratona \u00e8 di 2:35:54.\nMarie-Luce Romanens ha finito la sua carriera nel 2003 a causa di problemi ai tendini d'achille e si \u00e8 trasferita a Villars-sur-Gl\u00e2ne come insegnante di chimica e biologia."}
{"id": "1532954", "revid": "767487", "url": "https://it.wikipedia.org/wiki?curid=1532954", "title": "Giovanni Battista Magnani", "text": "\u00c8 il pi\u00f9 celebre di una grande famiglia di artisti parmigiani (furono architetti anche il padre Nicostrato e il figlio Carlo).\nBiografia.\nAllievo di Giovan Battista Aleotti, col quale collabor\u00f2 alla progettazione di Santa Maria del Quartiere (1604), la sua opera si svolse esclusivamente a Parma: tra le sue prime opere sono da ricordare il monumento ad Agostino Carracci, del quale fu anche amico, eretto nel duomo di Parma nel 1602; disegn\u00f2 l'altare di San Giuseppe (1608, per la chiesa di Santa Maria della Steccata) e, per adempiere a un voto, quello di Santa Maria Maddalena de' Pazzi (1611, per i carmelitani).\nNel 1622 fu nominato architetto della citt\u00e0 e Carlo Cesare Malvasia riferisce che fu al servizio diretto dei duchi Farnese.\nL'elenco delle sue opere comprende il chiostro della fontana del monastero benedettino di San Paolo (1613-1624); la ricostruzione dell'interno della chiesa e del campanile di Sant'Alessandro (1622-1626); il palazzo a portici del municipio (1627-1629). Collabor\u00f2 alla costruzione dell'atrio e dello scalone del palazzo della Pilotta. Tra i disegni attribuitigli, quello per la Chiesa di Santa Maria delle Grazie (1617).\nNel 1628, in occasione del matrimonio di Margherita de' Medici con il duca Odoardo I Farnese, progett\u00f2 l'arco di San Lazzaro e altri tre archi trionfali."}
{"id": "1532964", "revid": "227211", "url": "https://it.wikipedia.org/wiki?curid=1532964", "title": "Gruppo delle permutazioni", "text": ""}
{"id": "1532968", "revid": "1821847", "url": "https://it.wikipedia.org/wiki?curid=1532968", "title": "Protoindustrializzazione", "text": "Gli storici hanno indicato la fase antecedente all'industrializzazione con il termine protoindustrializzazione.\nQuesto fenomeno avvenne nella societ\u00e0 preindustriale agli inizi del seicento in India, soprattutto in Bengala, la quale fu l'economia pi\u00f9 sviluppata del mondo e il maggior produttore del globo, valendo globalmente quasi il 25% del PIL mondiale, durante la dominazione islamica dall'impero Moghul, ed interess\u00f2 soprattutto le Fiandre e l'Inghilterra.\nUno dei primi teorici della proto-industrializzazione fu lo storico statunitense F. F. Mendels in un saggio apparso sul \"Journal of Economic History\" nel 1972 dal titolo \"Proto-industrialization: the First Phase of the Industrialization Process\" che riprendeva la sua tesi di laurea \"Industrialization and Population Pressure in Eighteenth-Century Flanders\" (1969). \nCon l'avvento delle enclosures (ovvero la privatizzazione e la recinzione delle terre comuni) che prima erano \"open fields\" (terre comuni a cui ognuno poteva avere accesso per pascolare il proprio bestiame) i contadini non riuscirono pi\u00f9 a vivere solo grazie all'agricoltura e cominciarono a filare la lana e a produrre tessuti per i mercanti, i quali pagavano i contadini, secondo il cosiddetto \"Verlagssystem\". La produzione non era meccanizzata, dato che le macchine industriali non erano ancora state inventate, ma si basava sui tradizionali metodi artigianali.\nSi cre\u00f2 quindi un'industria rurale gestita dalle imprese familiari.\nLa loro principale fonte di sostentamento rimaneva (ancora per poco) l'agricoltura. \nCol passare degli anni la crisi agricola si inacu\u00ec e la lavorazione tessile divenne perci\u00f2 la principale fonte di reddito per queste imprese familiari.\nCon l'invenzione delle macchine industriali, i contadini si spostarono nelle citt\u00e0 per lavorare nelle prime fabbriche.\n\u00c8 questo l'embrionale impulso che port\u00f2 alla rivoluzione industriale."}
{"id": "1532971", "revid": "287204", "url": "https://it.wikipedia.org/wiki?curid=1532971", "title": "Associazione Calcio Padova 1947-1948", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1947-1948.\nStagione.\nIl Padova nell'annata 1947-1948 si \u00e8 classificato al primo posto nel campionato di Serie B - Girone B con 51 punti ed \u00e8 stato promosso in Serie A."}
{"id": "1532977", "revid": "486946", "url": "https://it.wikipedia.org/wiki?curid=1532977", "title": "Renault Agor\u00e0", "text": ""}
{"id": "1532979", "revid": "767487", "url": "https://it.wikipedia.org/wiki?curid=1532979", "title": "Cannella", "text": ""}
{"id": "1532981", "revid": "767487", "url": "https://it.wikipedia.org/wiki?curid=1532981", "title": "Numero di Rayleigh", "text": "Il numero di Rayleigh \u00e8 un numero adimensionale utilizzato per lo studio delle forze di galleggiamento.\nCaratterizza il regime di moto del fluido in convezione naturale: sopra un certo valore implica un regime di tipo turbolento, sotto di esso il regime risulta laminare. Esiste inoltre un valore critico minimo tale per cui le spinte di galleggiamento dovute ai gradienti di densit\u00e0 in seno al fluido non riescono a superare l\u2019opposizione della viscosit\u00e0 cinematica e il moto non si manifesta, lo scambio termico avviene per semplice conduzione.\nPrende il nome da John William Strutt Rayleigh.\nDefinizione matematica.\nPer i fluidi newtoniani e fourieriani, il numero di Rayleigh pu\u00f2 essere calcolato attraverso l'approssimazione di Oberbeck-Boussinesq:\ndove:\nFormulazione matematica.\nSi ottiene adimensionalizzando le equazioni di Navier-Stokes della quantit\u00e0 di moto lungo la direzione del campo gravitazionale nell'approssimazione di Boussinesq, inserendole quella della massa e seguendo l'adimensionalizzazione impostata in quella dell'energia ai fluidi fourieriani che porta al numero di Prandtl:\nQuindi partendo da :\nli si sostituiscono nell'equazione:\ndove formula_13 \u00e8 il carico piezometrico alla densit\u00e0 a temperatura approssimata all'ordine zero formula_3:\nSi isola quindi il termine viscoso:\nche diventa infine:\nCorrelazione con altri numeri adimensionali.\nIl numero di Rayleigh \u00e8 pari al prodotto del numero di Grashof per il numero di Prandtl:\nInterpretazione fisica.\nIl numero di Rayleigh pu\u00f2 essere interpretato come il rapporto tra forze di galleggiamento e forze d'attrito viscoso.\nIl valore del numero di Rayleigh che corrisponde al sopraggiungere delle condizioni di convezione \u00e8 detto \"numero di Rayleigh critico\".\nEsempio.\nUno strato fluido alla temperatura di equilibrio T(inf) a contatto con una parete pi\u00f9 calda (o pi\u00f9 fredda) alla temperatura T(s). La zona di fluido che sta a contatto con la parete si riscalda (o raffredda), e la sua densit\u00e0 varia in modo proporzionale alla differenza di temperatura \u03b4T tra fluido e parete.\nIl termine che sta al numeratore del numero di Rayleigh quantifica proprio la variazione di peso di un volume cubico di fluido di lato l a causa di tale differenza di temperatura. Tale variazione corrisponde alla forza di galleggiamento.\nApplicazioni.\nViene spesso adoperato in geofisica poich\u00e9 permette di determinare le condizioni di innesco dei moti verticali in fluidi viscosi incomprimibili, la cui temperatura cresce con la profondit\u00e0."}
{"id": "1532984", "revid": "1632387", "url": "https://it.wikipedia.org/wiki?curid=1532984", "title": "Wiped Out", "text": "Wiped Out \u00e8 il secondo album dei Raven, pubblicato nel 1982 per l'etichetta discografica Neat Records."}
{"id": "1532989", "revid": "767487", "url": "https://it.wikipedia.org/wiki?curid=1532989", "title": "Quartz (gruppo musicale)", "text": "I Quartz sono un gruppo heavy metal inglese fondato a Birmingham nel 1974.\nBiografia.\nAttivi fino al 1977 con il nome di Bandy Legs, i Quartz fecero il proprio esordio discografico nel 1977 quando, al termine di un tour di supporto per band come Black Sabbath e AC/DC, pubblicarono l'omonimo album di debutto (che si avvaleva della produzione del chitarrista dei Black Sabbath Tony Iommi e della collaborazione di Ozzy Osbourne e Brian May). Nel periodo immediatamente successivo il gruppo fu ingaggiato come band di supporto per aprire i concerti di numerose band facenti principalmente parte della New Wave of British Heavy Metal (tra cui Iron Maiden, Saxon e UFO), ma vide anche la defezione del tastierista e chitarrista Geoff Nicholls assunto dai Black Sabbath.\nIl 1980 si riveler\u00e0 un anno prolifico per il gruppo che, a livello discografico, pubblicher\u00e0 il primo album live intitolato \"Live Quartz\" e il secondo album in studio \"Stand Up and Fight\", prodotto da Derek Lawrence (gi\u00e0 collaboratore di Deep Purple, Wishbone Ash). Al termine di un tour con i Gillan, il gruppo dirader\u00e0 le proprie apparizioni fino al 1983, anno in cui incider\u00e0 l'album \"Against All Odds\", caratterizzato da una nuova formazione (con Geoff Bate cantante e Steve McLoughlin bassista) e da sonorit\u00e0 pi\u00f9 melodiche.\nIn seguito allo scarso successo dell'album i Quartz si scioglieranno definitivamente: riprenderanno l'attivit\u00e0 dopo ventotto anni (durante i quali saranno pubblicati solo la raccolta di tracce dal vivo \"Resurrection\" e la compilation \"\", rispettivamente nel 1996 e nel 2004), con una formazione che includer\u00e0 il cantante David Garner e vedr\u00e0 il ritorno di Nicholls."}
{"id": "1532995", "revid": "287204", "url": "https://it.wikipedia.org/wiki?curid=1532995", "title": "Nalut", "text": "Nalut (: ; in berbero \"Nalut\" e \"Lalut\"; ) \u00e8 una citt\u00e0 della Libia, nella regione della Tripolitania, capoluogo dell'omonimo distretto.\nNalut si trova a 600 metri di altitudine sulla propaggine occidentale del Gebel Nefusa, a met\u00e0 strada fra Tripoli a nord-est e Gadames a sud-ovest.\nCome nelle vicine localit\u00e0 di Yefren (a est del gebel Nefusa propriamente detto) e Fassato (al centro), anche a Nalut la popolazione \u00e8 di religione musulmana ibadita e di lingua berbera (nefusi)."}
{"id": "1533002", "revid": "2014155", "url": "https://it.wikipedia.org/wiki?curid=1533002", "title": "Federico II d'Assia-Kassel", "text": "Divenne famoso per essere stato uno dei pochi principi tedeschi dopo la riforma protestante e l'unico langravio d'Assia-Kassel ad essersi convertito dal protestantesimo al cattolicesimo. Egli divenne inoltre noto per aver raccolto diverse migliaia di soldati per l'esercito del re di Gran Bretagna durante la rivoluzione americana.\nBiografia.\nLa famiglia e la formazione.\nFederico era il figlio secondogenito ma primo degli eredi sopravvissuti del langravio Guglielmo VIII d'Assia-Kassel, e di sua moglie, la principessa Dorotea Guglielmina di Sassonia-Zeitz. Suo nonno paterno era il langravio Carlo I d'Assia-Kassel, mentre suo zio era re Federico I di Svezia. \nLa sua educazione gli venne impartita tramite tutori privati, e cio\u00e8 dal colonnello August Moritz von Donop e dal 1726 al 1733 dal teologo e filosofo svizzero Jean-Pierre de Crousaz. Con questi ebbe modo di studiare anche a Ginevra ed a Losanna.\nLa carriera militare.\nIntrapresa giovanissimo la carriera militare come da tradizione della sua famiglia, il giovane principe Federico combatt\u00e9 nel 1741 con le truppe dell'Assia per l'imperatore Carlo VII del Sacro Romano Impero nella guerra di successione austriaca, sino a raggiungere il grado di tenente generale dell'esercito imperiale.\nNel dicembre del 1745 Federico giunse in Scozia con 6.000 soldati in supporto della Casa di Hannover (la famiglia di sua moglie) contro la rivolta dei giacobiti da poco scoppiata e sostenuta dagli Stuart, desiderosi di ritornare sul trono inglese.\nNel 1747, decise di abbandonare la propria famiglia, con la quale era entrato in contrasto per via della sua scelta di convertirsi alla fede cattolica, mentre il resto dei suoi famigliari rimase di fede protestante. Dal 1749, Federico complet\u00f2 il proprio percorso e si convert\u00ec definitivamente dal calvinismo al cattolicesimo e ricevette tutti i sacramenti necessari per mano di Clemente Augusto di Baviera, arcivescovo di Colonia, durante una visita a quest'ultimo presso il castello di Neuhaus. Dopo questo atto, decise quindi di separarsi anche dalla moglie e dai figli nel 1755, rivedendoli solo qualche anno prima della sua morte.\nFederico a questo punto decise di proseguire la sua carriera militare, entrando al servizio dell'esercito prussiano. Durante la Guerra dei Sette anni, Federico combatt\u00e9 sempre al fianco della Prussia di Federico II, dal quale venne nominato vice governatore di Wesel. Ricevette quindi il comando del 48\u00ba reggimento di fanteria prussiano, passando poi dal 1757 al comando del 45\u00b0. In quello stesso anno venne insignito dell'Ordine dell'Aquila nera, la pi\u00f9 alta onorificenza di stato prussiana. Sempre con l'esercito prussiano combatt\u00e9 in Moravia ed in Slesia sino al termine del conflitto. Nel marzo del 1759 venne promosso al grado di generale di fanteria.\nIl governo.\nNel 1760, Federico succedette al padre come langravio d'Assia-Kassel. Malgrado il fatto che egli fosse divenuto di fede cattolica, secondo i dettami della \"legge di assicurazione\", l'Assia-Kassel rimase uno stato calvinista e i figli di Federico crebbero secondo la fede protestante.\nNel 1736, l'ultimo conte di Hanau-M\u00fcnzenberg, Giovanni Reinardo III, mor\u00ec senza eredi, ultimo rappresentante della propria casata. Gi\u00e0 dal 1643, la sua famiglia aveva stipulato un contratto che prevedeva che, in mancanza di eredi, i territori sotto il suo dominio sarebbero passati al langraviato d'Assia-Darmstadt per quanto riguarda la contea di Hanau-Lichtenberg, mentre quella di Hanau-M\u00fcnzenberg sarebbe passata al langraviato d'Assia-Kassel. Ad ogni modo Giovanni Reinardo III aveva dato precise istruzioni che gli stati sarebbero stati ereditati da principi protestanti che avrebbero mantenuto e tutelato il protestantesimo nei suoi territori. Il padre di Federico II, Guglielmo VIII, era di fede protestante ed annett\u00e9 il dominio ai propri territori, ma quando nel 1749 il primogenito Federico decise di convertirsi al cattolicesimo, in prospettiva di una successione futura ai troni di famiglia, si sollev\u00f2 un'ondata di proteste da parte di Gran Bretagna e altri principi tedeschi che volevano che la volont\u00e0 dell'ultimo conte di Hanau fosse rispettata in toto. Per questo motivo, Guglielmo VIII \nnel 1754 costrinse il figlio Federico a firmare una \"Assekurationsakte\" tramite la quale rinunciava ai propri diritti di successione al trono della contea di Hanau-M\u00fcnzenberg in favore del figlio. Quando infatti Guglielmo VIII mor\u00ec, dispose che la contea di Hanau-M\u00fcnzenberg passasse a suo nipote Guglielmo, figlio di suo figlio Federico, il quale era cresciuto secondo i dettami della fede protestante.\nIl 14 maggio 1760, Federico II venne nominato feldmaresciallo.\nSoldati in affitto.\nGran parte dei mezzi finanziari per il sostentamento dello stato d'Assia-Kassel e dei grandiosi progetti artistici che Federico II port\u00f2 avanti durante i suoi anni di regno come langravio, gli pervennero dall'affitto dei propri soldati ad altri stati; tale pratica, comune nel corso del XVIII secolo, avveniva principalmente tra Sacro Romano Impero, Francia e Gran Bretagna. Egli aveva personalmente prestato servizio tra le truppe che suo padre aveva inviato nel 1756 in Gran Bretagna per difendere l'isola dal sospetto di un attacco francese. Federico II scelse di sostenere nuovamente l'Inghilterra durante la rivoluzione americana quando, assieme ad altri principi tedeschi, mise a disposizione di re Giorgio III di Gran Bretagna un contingente di 20.000 uomini. Il suo primo ministro, Friedrichs von Schlieffen, diresse gran parte di questi contratti d'affitto di soldati per l'Inghilterra che, nel giro di pochi anni, resero Federico uno dei principi pi\u00f9 ricchi d'Europa.\nMalgrado i notevoli vantaggi economici che derivavano da queste operazioni, Federico II \u00e8 stato sovente oggetto della critica di molti storici gi\u00e0 alla sua epoca per questioni di etica professionale, per quanto anche la Confederazione Elvetica del tempo svolgesse attivit\u00e0 del tutto simili in tutta Europa. Del resto per\u00f2 a creare questa situazione singolare in Europa erano state le stesse condizioni geografiche e politiche dell'Assia Kassel: lo stato era posto al centro della Germania, ma a causa delle devastazioni della guerra dei Sette anni che caus\u00f2 notevoli danni alla vita economica dell'Assia, ebbe sempre grandi difficolt\u00e0 a mantenere le proprie truppe con risorse proprie e per questo decise di affidarsi alla pratica del mercenariato. Federico II stesso, inoltre, eman\u00f2 una legge che proibiva tassativamente la coscrizione obbligatoria e pertanto tutti i militari dell'Assia erano professionisti volontari.\nUno degli spiegamenti di maggior peso raccolti da Federico II fu indubbiamente il contingente impiegato nel corso della guerra d'indipendenza americana e schierato al fianco degli inglesi in Nord America. A causa del gran numero di soldati provenienti dall'Assia e posti tra le truppe ausiliarie britanniche, il nome di assiani \u00e8 ancora oggi usato dalla storiografia statunitense per riferirsi genericamente alle truppe ausiliarie tedesche durante la guerra d'indipendenza. Vedi anche dollari di sangue .\nGli ultimi anni.\nDopo la fine della guerra dei sette anni, inizi\u00f2 a Kassel una forte attivit\u00e0 edilizia che sostenne in prima persona con le proprie finanze. Apr\u00ec numerose industrie e fabbriche in Assia, portando a Kassel diversi studiosi ed artisti che andarono ad arricchire la sua corte. Fu amico e sostenitore del celebre alchimista ed avventuriero francese, il Conte di Saint-Germain. Nel 1779 inaugur\u00f2 il primo museo completamente gratuito e liberamente accessibile d'Europa, museo che da lui prese il nome di \"Fridericianum\"; in quello stesso anno divenne socio onorario dell'Acad\u00e9mie des inscriptions et belles-lettres di Francia. Nel 1777 fond\u00f2 l'Accademia delle Arti di Kassel, acquisendo in quello stesso anno l'Apollo di Kassel, una splendida scultura di epoca romana (copia di una statua originale realizzata in Grecia da Fidia), ritrovato nel 1721 nei pressi della moderna citt\u00e0 di Sabaudia, a sud di Roma. La scultura venne acquistata da Federico II durante un suo viaggio in Italia. L'opera \u00e8 oggi esposta nel Castello di Wilhelmsh\u00f6he di Kassel.\nIl langravio Federico II mor\u00ec a causa di un colpo apoplettico nel 1785 al castello di Wei\u00dfenstein, a Kassel. Per sua esplicita volont\u00e0 testamentaria, venne sepolto nella chiesa cattolica di Sant'Elisabetta da lui stesso fatta edificare ed \u00e8 l'unico langravio d'Assia-Kassel a non essere sepolto nella chiesa protestante di San Martino di Kassel.\nMatrimoni e figli.\nIl principe Federico spos\u00f2, l'8 maggio 1740, per procura a Londra, e il 28 giugno 1740 di persona a Kassel, la principessa Maria di Hannover (1723-1772), figlia di Giorgio II d'Inghilterra e di Carolina di Brandeburgo-Ansbach. La coppia ebbe quattro figli:\nAlla morte della prima moglie, Federico II, nel 1772, spos\u00f2 il 10 gennaio del 1773 a Berlino Filippina, figlia del margravio Federico Guglielmo di Brandeburgo-Schwedt e di sua moglie, Sofia Dorotea di Prussia; quest'ultima era sorella di re Federico II di Prussia.\nI tre figli avuti dal primo matrimonio vennero cresciuti dai parenti di fede protestante a partire dal 1747 quando Federico decise di abbracciare il cattolicesimo, e seguirono la langravia Maria quando questa si trasfer\u00ec in Danimarca nel 1756, per prendersi cura dei figli della sorella minore Luisa, morta poi nel 1751. I due figli maschi sposarono due principesse danesi, loro prime cugine, nel 1763 e nel 1766 rispettivamente. I figli minori rimasero in Danimarca, divenendo importanti funzionari dello stato. Solo il figlio maggiore ritorn\u00f2 in Germania, quando eredit\u00f2 il Principato di Hanau, e quindi nel 1785 quando ascese al trono del Langraviato d'Assia-Kassel."}
{"id": "1533005", "revid": "1573940", "url": "https://it.wikipedia.org/wiki?curid=1533005", "title": "Pamphagus marmoratus", "text": "Pamphagus marmoratus , \u00e8 un insetto ortottero celifero della famiglia Pamphagidae, in passato considerato endemico della Sicilia ma in realt\u00e0 diffuso anche in alcune aree di Tunisia e Algeria.\nDescrizione.\nSi tratta di grossi ortotteri dalla conformazione tozza, caratterizzati da rilevanti sculture dell'esoscheletro, che raggiungono da adulti dimensioni fra i 5-6 cm per i maschi e 6-8 cm e oltre per le femmine. Il dimorfismo sessuale si osserva oltre che nelle dimensioni anche nel cromatismo della livrea: verde con striature violacee nella femmina, giallo-verdastro nel maschio.\nCome in altre specie dei Pamphagidae le ali sono quasi del tutto atrofizzate, ridotte a due moncherini.\nDistribuzione e habitat.\nUn tempo considerato un endemismo siciliano, la sua presenza \u00e8 stata segnalata anche in Algeria e Tunisia.\nIl suo habitat naturale \u00e8 costituito dagli ambienti di gariga.\nBiologia.\nSi tratta di insetti che, pur avendo un regime dietetico fitofago, non rappresentano un problema per l'agricoltura.\nLa taglia considerevole e la mancanza di ali li rendono animali goffi e lenti, che spiccano il salto con evidente difficolt\u00e0. Per questo motivo sono facile preda da parte degli uccelli rapaci o di altri predatori."}
{"id": "1533008", "revid": "1305772", "url": "https://it.wikipedia.org/wiki?curid=1533008", "title": "Rocca dei Tre Vescovi", "text": "La Rocca dei Tre Vescovi (\"Rocher des Trois \u00c9v\u00eaques\" in francese) \u00e8 una montagna delle Alpi alta 2.867\u00a0m. Appartiene allo stesso corpo montuoso dell'Enciastraia, alla quale \u00e8 collegata da una cresta rocciosa. La silhouette del monte si estende da nord-ovest a sud-est.\nCaratteristiche.\nIl monte \u00e8 situato sulle Alpi Marittime, lungo la dorsale che segna il confine tra Italia e Francia e che parte a nord dal Colle della Maddalena, passa dall'Enciastraia, attraversa la Rocca dei Tre Vescovi per poi scendere verso il Colle del Puriac. Per la met\u00e0 italiana il monte \u00e8 situato nel territorio del comune di Argentera, in Provincia di Cuneo. La sua vetta \u00e8 il punto d'incontro della valle Stura di Demonte in Italia, e delle valli dell'Ubaye e della Tin\u00e9e in Francia.\nIl nome del monte deriva dal fatto che la vetta \u00e8 situata sul punto di congiunzione delle diocesi di Cuneo, Nizza e Digne.\nDal punto di vista geologico, la montagna \u00e8 costituita da calcari del Cretaceo.\nIn prossimit\u00e0 del lato francese del Colle del Puriac la zona \u00e8 Parco Nazionale e, al fine di evitare di molestare la fauna locale, \u00e8 vietato accedervi con animali domestici anche al guinzaglio, pena pesanti sanzioni.\nAscensione.\nLa prima ascensione documentata risale all'agosto del 1883, quando la vetta fu raggiunta dai topografi E. Troya e P. Vigliardi, accompagnati da due soldati di cui non \u00e8 stato tramandato il nome.\nLa via normale alla vetta prevede la partenza da Ferrere, da dove si seguono le indicazioni per la Bassa di Colombart (sentiero P39). Da qui si continua lungo il sentiero principale in direzione del Colle del Puriac, che segna il confine tra Italia e Francia. Si prosegue in cresta lungo il sentiero P42 in direzione \"Rocca dei Tre Vescovi/Enciastraia\": giunti ai piedi della Rocca dei Tre Vescovi il sentiero taglia longitudinalmente la pancia nord del monte. Poco pi\u00f9 avanti si lascia il sentiero principale, che si dirige verso l'Enciastraia, e si prende la deviazione a sinistra, in direzione nord, che sale verso la vetta. Si prosegue lungo la salita in direzione sud/sud-est inerpicandosi sul versante coperto da pietrame franoso, fino a giungere alla vetta. Il percorso \u00e8 di tipo escursionistico, con difficolt\u00e0 valutata in EE.\nUn secondo itinerario di risalita prevede la partenza dalle grange di Argentera. Questo itinerario pu\u00f2 essere percorso anche d'inverno, trasformandosi in itinerario di sci alpinismo."}
{"id": "1533012", "revid": "1155", "url": "https://it.wikipedia.org/wiki?curid=1533012", "title": "Ciprinini", "text": ""}
{"id": "1533022", "revid": "1714743", "url": "https://it.wikipedia.org/wiki?curid=1533022", "title": "Guglielmo VIII d'Assia-Kassel", "text": "Biografia.\nI primi anni.\nGuglielmo VIII egli era il sesto figlio del langravio Carlo I d'Assia-Kassel, e di sua moglie, Amalia di Curlandia, figlia del duca Jacob Kettler.\nDopo aver compiuto i propri studi con tutori privati, comp\u00ec un Grand Tour toccando tappe importanti in Europa tra cui a Ginevra e Parigi. \nLa carriera militare.\nIntraprese giovanissimo la carriera militare entrando assieme al fratello maggiore Carlo (1680-1702), al servizio della Repubblica delle Sette Province Unite. Sotto la tutela personale dello \"stadtholder\" suo cugino, Guglielmo III d'Orange, nel 1702 entr\u00f2 in un reggimento di dragoni e prese parte con esso alla guerra di successione spagnola.\nNel 1709 divenne luogotenente generale e quattro anni dopo governatore di Breda. Dal 1723 fu governatore di Maastricht e nel 1727 divenne generale di cavalleria dell'esercito olandese. Nel 1747 era titolare del comando di dieci reggimenti suddivisi tra l'esercito olandese e quello assiano.\nLa reggenza.\nDopo che suo fratello maggiore, Federico, venne incoronato re di Svezia nel 1720 e suo padre mor\u00ec nel 1730, Guglielmo divenne \"de facto\" il reggente del trono del langraviato d'Assia-Kassel. Suo fratello, infatti, in quanto primogenito, mantenne sia la carica di sovrano di Svezia che il trono dell'Assia-Kassel, ma non potendo amministrare correttamente entrambi i domini decise di concedere al fratello minore Guglielmo la carica di reggente in suo nome sulle terre del principato paterno.\nQuando Federico I di Svezia mor\u00ec senza eredi nel 1751, Guglielmo venne chiamato a succedergli al trono d'Assia-Kassel col nome di Guglielmo VIII.\nDurante i ventun'anni della sua reggenza, Guglielmo pot\u00e9 governare abbastanza liberamente e venne chiamato a prendere decisioni importanti in nome del fratello, oltre ad inserirsi nella politica internazionale. Egli era amico personale sia di re Federico II di Prussia, sia dell'imperatore Carlo VII; prese parte nel 1742 alla guerra di successione austriaca, concordando a Francoforte sul Meno con Carlo VII la messa a disposizione di 3000 soldati armati a sue spese nella sua lotta contro Maria Teresa d'Austria, a condizione che il territorio dell'Assia-Kassel mantenesse la neutralit\u00e0 nel corso del conflitto.\nCinque anni dopo, con lo scoppio della Guerra dei Sette anni, Guglielmo ader\u00ec all'alleanza stipulata tra Prussia e Gran Bretagna. Il territorio dell'Assia-Kassel divenne un'importante campo di battaglia e venne pi\u00f9 volte occupato dalla Francia con conseguenze devastanti sull'economia locale che si trov\u00f2 pesantemente piagata dai gravami della guerra in corso. Per far fronte alle esigenze belliche, ampli\u00f2 l'esercito dell'Assia-Kassel sino a 24.000 unit\u00e0, una cifra enorme di uomini armati rispetto agli abitanti locali, decisione che ebbe altrettante pesanti conseguenze economiche sulle gi\u00e0 gravate casse statali.\nIl governo.\nQuando ottenne il trono paterno alla morte del fratello maggiore, Guglielmo VIII aveva ormai quasi settant'anni ed era ormai un governante navigato, ma da subito si imposero delle problematiche sul futuro del suo principato.\nIl suo unico figlio maschio sopravvissutogli e successore designato, Federico, infatti, aveva deciso nel 1749 di convertirsi al cattolicesimo, il che port\u00f2 a dei dissapori all'interno della famiglia oltre che a dei dubbi sulla futura reggenza dello stato, il quale era per costituzione di religione calvinista. Pur perseguendo il principio di legittima successione e riconoscendo la necessit\u00e0 di mantenere la religione protestante sul principato di Assia-Kassel, condizioni che Federico accett\u00f2 dal genitore, nulla pot\u00e9 per\u00f2 essere fatto per assicurargli la successione alla contea principesca di Hanau che, per disposizioni precise dell'ultimo discendente di questa casata, Giovanni Reinardo III di Hanau-Lichtenberg, sarebbe rimasta nelle mani della casata d'Assia solo a patto che il trono locale fosse retto da un principe protestante. Per questo motivo, nel 1754, Guglielmo VIII costrinse il figlio Federico a firmare la rinuncia al trono per la contea di Hanau, ponendo a primo in linea di successione il proprio figlio, Guglielmo (sotto la tutela della madre, Maria di Hannover), il quale era cresciuto ed aveva mantenuto la fede protestante. Sempre nel 1754, decise di firmare l'introduzione di leggi specifiche che proibivano durante il suo regno il culto cattolico in tutto lo stato dell'Assia-Kassel, come pure esse prevedevano il divieto assoluto per quanti professassero la fede cattolica di entrare nei ranghi dell'amministrazione di stato.\nAmante delle arti, durante il suo regno Guglielmo inizi\u00f2 la costruzione del Palazzo di Wilhelmsthal dove raccolse la propria collezione di opere d'arte, incluse molte opere di Rembrandt e Rubens. Fond\u00f2 la \"Gem\u00e4ldegalerie Alte Meister\" di Kassel e fu patrono di artisti come Johann Heinrich Tischbein il Vecchio e Johann August Nahl.\nMor\u00ec il 1\u00ba febbraio 1760, a 78 anni di et\u00e0.\nMatrimonio e figli.\nSpos\u00f2, il 27 settembre 1717, Dorotea Guglielmina (1691-1743), figlia del duca Maurizio Guglielmo di Sassonia-Zeitz.\nLa coppia ebbe tre figli:"}
{"id": "1533023", "revid": "1372005", "url": "https://it.wikipedia.org/wiki?curid=1533023", "title": "Conti di Asti (et\u00e0 altomedievale)", "text": "Di seguito l'elenco della successione dei conti e visconti della contea di Asti (776-1095)"}
{"id": "1533024", "revid": "2212584", "url": "https://it.wikipedia.org/wiki?curid=1533024", "title": "Fairy Oak", "text": "Fairy Oak \u00e8 una serie di romanzi di genere fantasy scritti dalla giornalista e scrittrice Elisabetta Gnone, gi\u00e0 conosciuta per aver ideato la serie a fumetti \"W.I.T.C.H.\". La serie, pubblicata in Italia dalla De Agostini, \u00e8 costituita dalla trilogia principale, alla quale si aggiungono la collana \"I quattro misteri\" e \"Un anno al villaggio - Il diario di Vaniglia e Pervinca - il destino di una fata\". La storia \u00e8 ambientata nel villaggio di Fairy Oak, nella valle di Verdepiano, dove convivono pacificamente umani privi di poteri detti Nonmagici, maghi e streghe, distinti in Magici della Luce e Magici del Buio, e creature magiche, come le fate. La storia \u00e8 narrata in prima persona da Fel\u00ec (Fel\u00ec \u00e8 il soprannome della fata ma in realt\u00e0 il suo nome \u00e8 Sefeliceiosar\u00f2dirvelovorr\u00f2), la fata-tata delle protagoniste Vaniglia e Pervinca Periwinkle.\nSecondo i dati forniti a maggio 2010, i libri in Italia hanno venduto pi\u00f9 di un milione di copie e sono diventati bestseller in Spagna, Sudamerica, Ungheria, Portogallo e Turchia. Il primo libro della trilogia, \"Il segreto delle gemelle\", ha vinto il premio Selezione Bancarellino nel 2006; si \u00e8 posizionato inoltre al secondo posto nella classifica dei libri per ragazzi pi\u00f9 venduti dopo tre settimane dalla pubblicazione, rimanendo nelle prime posizioni per pi\u00f9 di due anni. Il secondo libro, \"L'incanto del buio\", si \u00e8 classificato alla prima posizione tra i libri per ragazzi pi\u00f9 venduti, rimanendoci per sei settimane consecutive, e alla seconda nella narrativa varia dopo una settimana dalla data di uscita italiana. L'ultimo libro della trilogia, \"Il potere della luce\", si \u00e8 classificato al tredicesimo posto dei libri pi\u00f9 venduti del 2007 e ha vinto il premio Selezione Bancarellino nel 2008. Dei lettori della serie, pur essendo destinata alle bambine nella fascia 7-11 anni, il 10% \u00e8 costituito da maschi ed \u00e8 apprezzata anche dal pubblico femminile adulto.\nLe illustrazioni dei libri sono di Alessia Martusciello; la copertina di \"Il potere della luce\", per\u00f2, \u00e8 di Barbara Bargiggia. Sul sito ufficiale Elisabetta Gnone ha rivelato di aver ricevuto delle offerte per creare il cartone animato della serie.\nI libri.\nIl 25 novembre 2010 \"Il segreto delle gemelle\", \"L'incanto del buio\" e \"Il potere della luce\" sono stati raccolti in un unico volume dal titolo \"Fairy Oak - La trilogia completa\" (ISBN 978-88-418-6408-1), mentre gli altri quattro racconti sono stati pubblicati in un unico volume il 27 ottobre 2011 con il titolo \"Fairy Oak - I quattro misteri\" (ISBN 978-88-418-7039-6). Il 10 novembre 2011 \u00e8 uscito \"Un anno al villaggio - Il diario di Vaniglia e Pervinca\" (ISBN 978-88-418-7060-0).\nIl 22 novembre 2020 \u00e8 uscito \"La storia perduta\" (ISBN 978-88-310-0409-1).\nIl mondo di \"Fairy Oak\".\nLe streghe e i maghi che vivono a Fairy Oak possono essere Magici del Buio o Magici della Luce.\nI primi dispongono del potere del Buio, alimentato dall'odio, dal coraggio e dalla speranza. Possono volare solo dal tramonto all'alba; far scomparire se stessi, altre persone o degli oggetti; trasformare e trasformarsi in creature della notte. La loro magia pu\u00f2 creare oggetti dal nulla, curare o uccidere. Vedono di notte, dietro alle cose e dentro le persone. Hanno una crescita precoce e spesso soffrono d'insonnia. I Magici del Buio sono ottimi combattenti e difensori, ma anche fabbri.\nI secondi dispongono del potere della Luce, alimentato dalla gioia, dalla fede, e dal coraggio. Possono volare solo dall'alba al tramonto; vedere persone o cose nascoste; trasformare e trasformarsi in creature del giorno; curare, far nascere e crescere dal nulla. Hanno una crescita normale non possono uccidere e al primo chiarore del giorno si alzano. I magici della luce sono ottimi guaritori ,ma anche combattenti.\nAd ogni bambino magico pu\u00f2 essere assegnata una fatina che si prende cura di lui come una tata fino ai quindici anni. Le fate scelgono appositamente nomi lunghi e complicati perch\u00e9, se qualcuno d\u00e0 loro un ordine pronunciando il nome in maniera corretta, sono obbligate a obbedire.\nTrama.\nIl segreto delle gemelle.\nA Fairy Oak nascono, a dodici ore di distanza l'una dall'altra, Pervinca e Vaniglia Periwinkle. Pur identiche nell'aspetto, le due bambine sono molto diverse caratterialmente: Pervinca, soprannominata V\u00ec, \u00e8 coraggiosa, ribelle e con note di dolcezza, mentre Vaniglia, soprannominata Bab\u00f9, \u00e8 gentile, dolce ma coraggiosa e testarda. Inoltre, le gemelle hanno anche poteri contrastanti: Pervinca \u00e8 una Maga del Buio, mentre Vaniglia una Maga della Luce, e insieme rappresentano l'Equilibrio. Per questo motivo, intorno al decimo anno delle gemelle, il Terribile 21 , un antico nemico del villaggio, attacca Fairy Oak cercando di separare le gemelle per far trionfare il Buio sulla Luce.\nL'incanto del buio.\nZia Tomelilla e Duff Burdock capiscono che il Terribile 21 vuole le gemelle, cos\u00ec la donna d\u00e0 a Pervinca il Libro Antico per capire come salvare il villaggio. Proprio a causa del libro, per\u00f2, Pervinca scappa nei boschi per cercare un bastone-spada citato nel volume e viene catturata dal nemico; intanto, Fairy Oak comincia a cedere sotto l'assalto del male, quando improvvisamente le truppe si ritirano. Il giorno dopo l'attacco, Pervinca fa ritorno nel villaggio, comportandosi, per\u00f2, in modo strano: poich\u00e9 nessuno \u00e8 mai tornato dopo un rapimento, gli abitanti cominciano a dubitare della lealt\u00e0 della bambina e credendo si sia alleata col nemico. Ci credono tutti tranne i ragazzi.\nIl potere della luce.\nPervinca fugge di nuovo, vinta dai pregiudizi della gente e dalle parole orribili che si dicono su di lei, e tutti, tranne sua sorella, Flox, Grisam, sua zia Tomelilla, Duff e la Banda si convincono che si sia alleata con il Terribile 21. Durante l'ultimo attacco, il nemico entra nel villaggio accompagnato da Pervinca, la bambina, per\u00f2, sta ingannando il Terribile 21, facendo con lui il doppio gioco. Vaniglia, avendo capito che la sorella in realt\u00e0 non li ha mai traditi, si fa avanti e le due gemelle compiono una magia in cui Luce e Buio, si uniscono formando una ruota che ferma la terra. Grazie al tocco di Shirley, l'unica persona ad aver ereditato il doppio potere di Luce e Buio, la terra rinasce, priva per\u00f2 del Male.\nCapitan Grisam e l'amore.\nQualche settimana dopo l'ultima battaglia i ragazzi della Banda del Capitano aprono il baule che il Capitano Talbooth ha lasciato in eredit\u00e0 a Grisam, e scoprono che l'uomo in realt\u00e0 si chiamava Temby, e che aveva una moglie e dei figli. I ragazzi scrivono una lettera alla famiglia del capitano, ma non ricevono risposta. Nel frattempo, Jim Burium chiede Vaniglia in sposa prima di far ritorno al suo paese di nascita, da dove \u00e8 fuggito, invece Pervinca accetta di sposare Grisam.\nGli incantevoli giorni di Shirley.\nAll'inizio della primavera Shirley invita Pervinca, Vaniglia e Flox a pranzo da lei e mostra loro un ricettario, che per\u00f2 non \u00e8 davvero quello che sembra: Shirley coinvolge quindi la Banda del Capitano e le gemelle in una nuova impresa per svelare il segreto di Bosco-che-Canta. Alla fine, i bambini scoprono che gli alberi sono persone che hanno infranto le regole per amore.\nFlox sorride in autunno.\nCirca due anni dopo l'ultima battaglia a Fairy Oak, arriva l'autunno e la Danza delle Follie di Stagione, cio\u00e8 delle stranezze che gli abitanti compiono in quel periodo.\nAddio, Fairy Oak.\nPer Fel\u00ec \u00e8 arrivato il momento di raccontare l'ultimo dei quattro misteri,il racconto inizia da quando Pervinca e Vaniglia erano neonate e come sono cresciute fino al momento di dire addio alla famiglia Periwinkle e a Fairy Oak."}
{"id": "1533027", "revid": "767487", "url": "https://it.wikipedia.org/wiki?curid=1533027", "title": "MotoGP 3", "text": "MotoGP 3 \u00e8 un videogioco per PlayStation 2, sviluppato e pubblicato dalla Namco. Il gioco \u00e8 basato sulla stagione 2002 della classe MotoGP. Il gioco \u00e8 composto da 100 Sfide."}
{"id": "1533031", "revid": "231280", "url": "https://it.wikipedia.org/wiki?curid=1533031", "title": "Linfomi", "text": ""}
{"id": "1533032", "revid": "231280", "url": "https://it.wikipedia.org/wiki?curid=1533032", "title": "Sarcomi", "text": ""}
{"id": "1533033", "revid": "647919", "url": "https://it.wikipedia.org/wiki?curid=1533033", "title": "Agenzia Regionale per la Protezione Ambiente", "text": ""}
{"id": "1533036", "revid": "297745", "url": "https://it.wikipedia.org/wiki?curid=1533036", "title": "Pan e Vin", "text": ""}
{"id": "1533045", "revid": "180559", "url": "https://it.wikipedia.org/wiki?curid=1533045", "title": "Mary Styles Harris", "text": "Primi studi.\nNacque a Nashville, nel Tennessee, da George e Margaret Harris. Il suo precoce interesse per la scienza fu dovuto alla carriera di medico del padre, che mor\u00ec quando lei aveva solo nove anni. Quando entr\u00f2 nella Miami Jackson High School, fu una dei primi afroamericani ad iscriversi. Nel 1967 si diplom\u00f2 come ventesima nel suo corso di 350 studenti.\nFu una delle prime donne ad entrare nella Lincoln University in Pennsylvania. Gli studenti maschi furono sorpresi di vederla frequentare i loro corsi di algebra avanzata e chimica organica. Impieg\u00f2 la maggior parte del suo tempo con gli studenti di pre-medicina, con lo scopo di riuscire ad entrare nella scuola di medicina. I colleghi di suo padre le riservarono un posto alla University of Miami Medical School, ma lei non accett\u00f2: non voleva curare le persone, voleva fare ricerca.\nSi laure\u00f2 alla Lincoln University nel 1971, e successivamente entr\u00f2 alla Cornell University dove studi\u00f2 genetica molecolare. Ottenne il dottorato nel 1975, e and\u00f2 alla Rutgers University per gli studi di post-dottorato.\nCarriera.\nHa dedicato la sua vita professionale alla ricerca e a fornire l'educazione sanitaria alle popolazioni minoritarie. Si impegn\u00f2 profondamente per spostare l'attenzione della ricerca al campo della sanit\u00e0.\nHa esperienze di professore universitario e di scuola di medicina, ed ha pubblicato articoli su giornali medici e scientifici. Ha collaborato con laboratori privati e organizzazioni sanitarie. Ha inoltre prodotto show televisivi e radiofonici, uno dei quali, \"Journey To Wellness\" (\"Viaggio verso il benessere\"), condotto da lei stessa, e ha sviluppato un documentario, \"To My Sisters... A Gift For Life\" (\"Alle mie sorelle... Un dono per la vita\").\nIl suo interesse per la sanit\u00e0 preventiva l'ha portata ad occuparsi dello studio sull'anemia drepanocitica e a far parte del Consiglio di Atlanta dell'opera umanitaria statunitense March of Dimes.\nIl suo progetto pi\u00f9 recente, la creazione del \"Journey to Wellness\", diffonde educazione sanitaria specificatamente per gli afroamericani. \u00c8 finanziato dai National Institutes of Health e produce una grande variet\u00e0 di media, come newsletter, siti internet, podcast e audio-brochure."}
{"id": "1533046", "revid": "1714743", "url": "https://it.wikipedia.org/wiki?curid=1533046", "title": "Carlo I d'Assia-Kassel", "text": "Biografia.\nEra figlio del langravio Guglielmo VI d'Assia-Kassel, e di sua moglie, Edvige Sofia di Brandeburgo, figlia dell'elettore Giorgio Guglielmo di Brandeburgo. Dopo la prematura morte del padre, sua madre govern\u00f2 lo stato come reggente in nome del figlio sino al 1675. Quindi Carlo sal\u00ec al trono dove sarebbe rimasto per i successivi 55 anni.\nPolitica ed economia.\nSotto il suo governo, l'Assia-Kassel si riprese velocemente dalle devastazioni subite nel corso della guerra dei Trent'anni come del resto altri stati in Germania. Egli costitu\u00ec un esercito sufficientemente grande e tent\u00f2 di guadagnare fortuna nel corso della guerra di successione spagnola.\nAlla revoca dell'editto di Nantes nel 1685 in Francia, Carlo fu felice di accogliere gli ugonotti profughi concedendo a loro libert\u00e0 di religione. Pi\u00f9 di 4000 ugonotti presero residenza a Kassel.\nCarlo si preoccup\u00f2 di sviluppare l'industria metallurgica nel proprio stato e si interess\u00f2 anche molto di archeologia.\nMatrimonio.\nSpos\u00f2, il 21 maggio 1673, Amalia di Curlandia (1653-1711), figlia di Giacomo Kettler, duca di Curlandia.\nLa coppia ebbe diciassette figli:"}
{"id": "1533047", "revid": "729019", "url": "https://it.wikipedia.org/wiki?curid=1533047", "title": "Stazione di Gallarate", "text": "La stazione di Gallarate \u00e8 la stazione ferroviaria posta nell'omonimo comune sulla linea Domodossola-Milano, dalla quale si diramano le linee per Varese e per Laveno-Mombello.\nStoria.\nAll'inizio degli anni sessanta il fabbricato viaggiatori originario, ormai inadeguato alle esigenze, venne sostituito da un nuovo moderno edificio, inaugurato nel luglio del 1963.\nStrutture e impianti.\nIl piazzale della stazione, gestita da Rete Ferroviaria Italiana, \u00e8 dotato di otto binari passanti di cui cinque provvisti di banchine e collegati tra loro tramite un sottopassaggio.\nPoco oltre la stazione, in direzione Milano, sorge lo scalo merci e l'officina per la manutenzione dei rotabili, aperta nel 1905, dedicata ai mezzi a trazione elettrica e chiusa nel 1997 .\nAll'altezza del primo binario \u00e8 presente una stazione della polizia di Stato, mentre nei pressi sorge il commissariato.\nMovimento.\nL'impianto \u00e8 servito da treni a carattere regionale delle linee Domodossola-Milano, Varese-Gallarate e Gallarate-Laveno, nonch\u00e9 dai convogli del servizio ferroviario suburbano di Milano, Linea S5 (Varese-Pioltello Limito-Treviglio), svolti da Trenord, a cadenza ogni 30 minuti, nell'ambito di contratto stipulato con la Regione Lombardia.\nDa giugno 2018 a giugno 2019 vi effettuava fermata anche una corsa su due (con cadenza bioraria) della linea S40 della Rete celere del Canton Ticino, operante la tratta Como-Malpensa Aeroporto Terminal 2 via Varese. Tale servizio era in carico alla societ\u00e0 TiLo, che egualmente pone Gallarate come capolinea meridionale della linea S30 da e per Bellinzona/Cadenazzo (la quale tra il 2011 e il 2018 ha operato anche su Malpensa, prima del subentro della summenzionata S40). Da giugno 2019 il collegamento con Malpensa (divenuto giornaliero e a cadenza oraria) \u00e8 garantito dalla linea S50 da e per Bellinzona (via Varese, Mendrisio e Lugano), sempre in capo a TiLo.\nLa stazione \u00e8 servita inoltre da Eurocity che garantiscono i collegamenti fra Milano e Ginevra o Basilea.\nPer un periodo limitato fu attivato il servizio di corsa delle 6:30 del Frecciarossa per Roma\nPer tale impianto transitano circa 18.500 persone al giorno, per un totale di circa 6.800.000 viaggiatori annui .\nServizi.\nLa stazione, la cui area commerciale \u00e8 in gestione a Centostazioni, \u00e8 classificata da RFI nella categoria \"Gold\" dispone di:"}
{"id": "1533048", "revid": "21880", "url": "https://it.wikipedia.org/wiki?curid=1533048", "title": "Muscicapa hypoleuca", "text": ""}
{"id": "1533050", "revid": "58291", "url": "https://it.wikipedia.org/wiki?curid=1533050", "title": "Dotto di Botallo", "text": ""}
{"id": "1533053", "revid": "767487", "url": "https://it.wikipedia.org/wiki?curid=1533053", "title": "MotoGP 4", "text": "MotoGP 4 \u00e8 un videogioco per PlayStation 2, sviluppato e pubblicato dalla Namco. Il gioco \u00e8 basato sulla stagione 2004 del motomondiale (infatti sono presenti tutte e tre le classi). Sono presenti tutti e 16 i circuiti. Il gioco \u00e8 composto da 125 Sfide.\nNovit\u00e0.\nNella modalit\u00e0 multigiocatore \u00e8 presente anche la sezione LAN. La modalit\u00e0 Allenamento \u00e8 un'altra novit\u00e0. Un'altra novit\u00e0 ancora \u00e8 il Paddock dove, oltre a poter visualizzare gli oggetti bonus conquistati, \u00e8 presente anche il negozio (\u00e8 infatti questo il luogo dove si ottengono gli oggetti bonus mediante punti GP)."}
{"id": "1533054", "revid": "212348", "url": "https://it.wikipedia.org/wiki?curid=1533054", "title": "Ibn as'shatir", "text": ""}
{"id": "1533062", "revid": "47767", "url": "https://it.wikipedia.org/wiki?curid=1533062", "title": "Chiesa di San Pietro in Castello", "text": "La chiesa di San Pietro in Castello edificata in stile romanico, attualmente sconsacrata, si trova nella citt\u00e0 di Ascoli Piceno.\nSorge su una piccola rupe posta tra piazza Ventidio Basso e porta Solest\u00e0 di fronte al ponte romano. Questa chiesa \u00e8 considerata da Giambattista Carducci l'\"antico sacro monumento ascolano\".\nStoria.\nL'attuale edificio religioso \u00e8 stato riedificato sul luogo ove sorgeva l'omonima chiesa, voluta, con atto di liberalit\u00e0, dal vescovo longobardo Oderisio che, nel secolo VIII, si adoper\u00f2 per la creazione e la fondazione di molti monasteri benedettini.\nLa successiva edificazione avvenne nel 1142, tempo in cui Presbitero era vescovo di Ascoli.\nLa denominazione \"in Castello\" reca anche la memoria del preesistente castello ascolano, del 1069, detto \u201ccastellum de isola\u201d, dotato di torre di difesa, che sorgeva su questo promontorio creato dall'alveo del fiume Tronto. La torre era anche il campanile isolato della chiesa stessa dove era possibile leggere l'epigrafe: \u201cQuesta torre fu costruita nell'anno 1069 dell'incarnazione di nostro Signore Ges\u00f9 Cristo\".\nL'altra denominazione, ricordata da Sebastiano Andreantonelli, \u00e8 quella di \"San Pietro all'Isola\".\nUna pietra, che con molta probabilit\u00e0 proviene da questa chiesa, \u00e8 stata utilizzata per la fabbrica del palazzo vescovile, in piazza Arringo, e reca scolpito il ricordo dell'antica costruzione.\nLa chiesa fu consacrata, nell'anno 1142, dal vescovo Presbitero che guid\u00f2 la Chiesa ascolana per un lungo periodo, di lui si hanno notizie dal 1137 fino al 1165. Memoria di questo evento \u00e8 stata tramandata nella scritta dell'altare interno di San Benedetto Martire:\nA.D.INC.MCXLII.P.AESCULAVS.EPISC.CVM.\nT.SENOGLIENSI.ET.EGVBINO.EPISC.\nHANC.ECCLESIAM.CONSECRAVIT.V.ID.AVG.P.\nDIAC.CUM.PRESBYTERO.STABIL.HVIVS.ECCL.\nPRIOR.HOC.FIERI.STVDVIT.\nNell'ottobre dell'anno 1142 venne istituito presso San Pietro in Castello il Sacro ordine dei canonici agostiniani dal vescovo Rinaldo, che ebbe la carica di arcidiacono nella Chiesa ascolana.\nQuesta autorizzazione fu confermata, per la prima volta, da papa Celestino III e successivamente da papa Innocenzo III, nel secondo anno del suo pontificato, mediante la breve Lateranense datata 18 gennaio.\nLa chiesa venne sottoposta alla protezione della Santa Sede da Celestino III e Innocenzo III ed ospit\u00f2 le spoglie mortali di san Benedetto Martire, custodite sotto l'altare a lui dedicato. Questo santo fu compagno di martirio di sant'Emidio.\nPapa Adriano IV la assegn\u00f2 alla cattedrale.\nAltre notizie della chiesa si trovano nella lettera apostolica del 20 novembre 1266 quando papa Clemente IV affid\u00f2 il compito della difesa dei diritti del vescovo di Ascoli al priore di San Pietro in Castello.\nIl vescovo Rinaldo IV, il 1\u00ba luglio 1339, concesse l'investitura dei beni della chiesa di Sant'Egidio di Cinno.\nLa chiesa attuale \u00e8 stata ricostruita, tra il 1466 e il 1468, dai maestri comaschi: Giovanni di Ambrogio, Cristoforo di Andrea, Domenico di Donato e Bartolomeo di M. Giacomo con il contributo del Capitolo Ascolano. L'esterno del basamento risalirebbe al XIII secolo e questo, secondo Giambattista Carducci, lo si apprezza dalla diversa colorazione dei conci di travertino, dalla differente misura e dal diverso ordine di posizionamento dei filari delle pietre che risultano pi\u00f9 irregolari rispetto al resto del sovrapposto.\nUlteriori interventi di trasformazione furono apportati nel XVII secolo, ma il restauro del 1968 riport\u00f2 l'edificio allo stile originale.\nAltre citazioni di San Pietro in Castello compaiono nella \"Storia della Chiesa Ascolana\" di Trasmondo in cui si narra che al di sopra di questa chiesa sarebbe apparso in cielo Sant'Emidio per invocare la pace.\nEsterno.\nSi eleva con una severa facciata rettangolare, bipartita ed aperta da un ingresso ad estradosso lunato, completata da un campanile a vela a base triangolare, visibile nella porzione alta di destra della facciata stessa.\nAl di sopra dell'apertura dell'ingresso si mostra un rosone composto da 12 raggi a colonnette tortili, a base esagonale e tonda, completate da capitelli. Con molta probabilit\u00e0 l'intera composizione del rosone \u00e8 un manufatto postumo rispetto all'epoca della riedificazione della chiesa coevo a quello della chiesa di Santa Maria delle Donne costruita al di fuori delle mura di Porta Romana.\nAl di sopra del rosone sono state immurate 5 scodelle maiolicate ordinate a forma di croce, al di sotto del rosone si distinguono due ordini regolari di buche pontaie al di sopra della linea di bipartura ed una al di sotto.\nInterno.\nAttualmente l'interno della chiesa si compone di un unico ambiente e di tre cappelle nella zona del presbiterio opera del comasco Domenico Grici che si occup\u00f2 della ristrutturazione dell'edificio nell'anno 1468. La chiesa pi\u00f9 antica aveva l'interno tripartio, scandito in tre navate.\nLe capriate del soffitto, disegnate da Francesco di M. Giovanni Mattei, furono eseguite invece, nell'anno 1467, da M. Benedetto di Cola da Sant'Egidio alla Vibrata."}
{"id": "1533066", "revid": "767487", "url": "https://it.wikipedia.org/wiki?curid=1533066", "title": "Holger Hott Johansen", "text": "Ha vinto due medaglie di bronzo nei singoli a lunga distanza nei campionati mondiali nel 2004 e 2005. Egli faceva parte del team norvegese di staffetta che ha vinto l'oro nei campionati mondiali in Giappone nel 2005. Ha anche vinto la coppa del mondo a staffetta nel 2004.\nNell'agosto 2006 ha vinto il suo primo titolo individuale dei campionati mondiali, quando ha conquistato l'oro nella media distanza ai mondiali di \u00c5rhus.\nEgli ha gareggiato per Kristiansand Orienteering Club, ed \u00e8 stato in precedenza con gruppi quali IF Trauma, IL Express, IL Im\u00e5s, IFK Liding\u00f6, B\u00e6kkelaget Sportsklubb.\nEgli \u00e8 anche un ingegnere civile (suono/acustica).\n\u00c8 sposato con la canadese Sandy Hott. Nella primavera del 2007 hanno deciso di cambiare il loro cognome da Hott Johansen a semplicemente Hott, semplice da pronunciare. Avevano pensato a questo cambio di nome a lungo, infine, hanno deciso di farlo prima del loro primo figlio nato nel giugno del 2007."}
{"id": "1533067", "revid": "38120", "url": "https://it.wikipedia.org/wiki?curid=1533067", "title": "Penny press", "text": ""}
{"id": "1533076", "revid": "147489", "url": "https://it.wikipedia.org/wiki?curid=1533076", "title": "Soldato d'Inverno", "text": ""}
{"id": "1533077", "revid": "767487", "url": "https://it.wikipedia.org/wiki?curid=1533077", "title": "Anthology 2", "text": "Anthology 2 \u00e8 una doppia raccolta del gruppo musicale britannico The Beatles, pubblicata il 18 marzo 1996. \u00c8 il seguito di \"Anthology 1\", pubblicato nel novembre del 1995.\nNegli Stati Uniti ha venduto 442.000 copie nella sola settimana di lancio.\nDescrizione.\nCon l'eccezione della prima traccia, \"Real Love\", il doppio CD copre il periodo che va dal febbraio del 1965 allo stesso mese del 1968, e include brani che sono pubblicati come singoli oppure negli album \"Help!\", \"Rubber Soul\", \"Revolver\", \"Sgt. Pepper's Lonely Hearts Club Band\" e \"Magical Mystery Tour\".\nDato il percorso evolutivo dei Beatles, pur essendo i brani presenti in maggioranza frutto di lavoro in studio ricorrono nel primo disco pezzi eseguiti dal vivo: all'ABC Theatre di Blackpool, allo Shea Stadium di New York e al Nippon Budokan Hall di Tokyo. C'\u00e8 anche, all'inizio del disco 2, un demo di John Lennon, appena tornato dalla Spagna dopo l'esperienza di attore in \"How I Won the War\", che nella stanza della musica nella sua villa di Weybridge incise con la sua apparecchiatura semiprofessionale dei nastri in cui si ascolta la primissima versione della sua composizione \"Strawberry Fields Forever\", scritta durante le riprese del film.\nCome il volume precedente, \"Anthology 2\" balz\u00f2 subito al primo posto delle classifiche nella Billboard 200 e nella Official Albums Chart, al secondo in Svezia, Francia ed Australia, al terzo in Canada, Giappone e Nuova Zelanda, al quarto nei Paesi Bassi, Svizzera, Germania, al quinto in Finlandia e Norvegia ed al nono in Austria, e nel solo 1996 vendette 4,5 milioni di copie."}
{"id": "1533093", "revid": "1516566", "url": "https://it.wikipedia.org/wiki?curid=1533093", "title": "Fiore di patata", "text": "In araldica il fiore di patata compare raramente, per lo pi\u00f9 nell'araldica civica di paesi nei quali \u00e8 molto diffusa la coltivazione di tale tubero. \u00c8 rappresentato da una stella a cinque punte, con i lati ondulati e un bottone centrale, solitamente di smalto diverso."}
{"id": "1533096", "revid": "120528", "url": "https://it.wikipedia.org/wiki?curid=1533096", "title": "Pi greco - Il teorema del delirio", "text": ""}
{"id": "1533098", "revid": "169529", "url": "https://it.wikipedia.org/wiki?curid=1533098", "title": "Loro ed io", "text": "Loro ed io (titolo originale: \"They and I\") \u00e8 un romanzo di Jerome Klapka Jerome del 1909.\nTrama.\nDescrizione di un quadro famigliare inglese a cavallo tra il XIX ed il XX secolo. Umoristicamente meno \"gag\" di \"Tre uomini in barca (per tacere del cane)\" o di \"Tre uomini a zonzo\", contiene comunque quel sano umorismo toccante che l'autore inglese sapeva dare, nel descrivere i suoi rapporti con la moglie e i figli e la vita di campagna. \nIl libro, come molti altri di Jerome, \u00e8 scritto in prima persona. L'autore si presenta come uno dei protagonisti del breve romanzo, impegnato nel cercare di far capire al figlio adolescente l'importanza dell'impegno scolastico, e gioioso della figlia pi\u00f9 piccola, intelligente e impertinente. Lo svilupparsi del romanzo, in una breve vacanza, porter\u00e0 i figli a capire meglio il padre e il padre a capire meglio i figli."}
{"id": "1533102", "revid": "174925", "url": "https://it.wikipedia.org/wiki?curid=1533102", "title": "Alkamenes", "text": ""}
{"id": "1533107", "revid": "1714743", "url": "https://it.wikipedia.org/wiki?curid=1533107", "title": "Guglielmo VII d'Assia-Kassel", "text": "Biografia.\nGuglielmo VII aveva solo due anni quando suo padre Guglielmo VII mor\u00ec e pertanto sua madre, Edvige Sofia, ebbe il ruolo di tutrice del figlio e reggente del Langraviato sino al 1670. In questi anni, prima di ottenere le funzioni effettive di governo, Guglielmo VII viaggi\u00f2 per la Francia. Giunto a Parigi, ammalatosi gravemente, mor\u00ec nella capitale francese il 21 novembre 1670, all'et\u00e0 di 19 anni.\nPromesso in matrimonio ad Amalia di Curlandia, figlia di Giacomo Kettler, Duca di Curlandia, questa spos\u00f2 Carlo, fratello di Guglielmo che fu il suo successore al governo."}
{"id": "1533109", "revid": "339392", "url": "https://it.wikipedia.org/wiki?curid=1533109", "title": "ENEA", "text": ""}
{"id": "1533111", "revid": "287204", "url": "https://it.wikipedia.org/wiki?curid=1533111", "title": "Ruben Capria", "text": ""}
{"id": "1533116", "revid": "122474504", "url": "https://it.wikipedia.org/wiki?curid=1533116", "title": "Ensemble Micrologus", "text": "L'Ensemble Micrologus \u00e8 un gruppo vocale-strumentale italiano specializzato nell'esecuzione di musiche medievali.\nStoria.\nIl gruppo viene alla luce nel 1984 fra i primi che si propongano di far conoscere la musica medievale a quel tempo poco eseguita. Su impulso di quattro musicisti: Patrizia Bovi, Gabriele Russo, Adolfo Broegg e Goffredo Degli Esposti, nasce Micrologus. Il bagaglio professionale dei componenti, tutti esperti di musica medievale, li spinge ad esplorare, in particolare, la musica sacra dal XII al XIV secolo con un occhio di riguardo alle forme della sacra rappresentazione e del dramma sacro.\nIl loro approccio al repertorio si indirizza alla lettura filologica degli spartiti ed al recupero delle sonorit\u00e0 del tempo a mezzo della costruzione di strumenti dell'epoca e dello studio delle vocalit\u00e0 del tempo in cui furono composte le opere da loro rappresentate.\nBen presto riescono ad imporsi a livello europeo ed internazionale portando i loro spettacoli in giro per l'Europa, in Nordafrica ed in Asia. Fra i paesi in cui hanno dato concerti si ricordano, in ordine alfabetico, Austria, Belgio, Canada, Francia, Germania, Giappone, Inghilterra, Marocco, Paesi Bassi, Polonia, Portogallo, Repubblica Ceca, Spagna, Svizzera, Slovenia, e Ungheria.\nIl 23 aprile 2006 la prematura scomparsa dell'artista Adolfo Broegg lascia un vuoto incolmabile.\nComponenti.\nIl gruppo ha organico variabile in base all'opera rappresentata e varia di volta in volta con l'aggiunta di altri cantori e strumentisti.\nDiscografia.\nLa loro discografia \u00e8 costituita da oltre 20 CD.\nColonne sonore e musiche di scena:"}
{"id": "1533120", "revid": "1516566", "url": "https://it.wikipedia.org/wiki?curid=1533120", "title": "Canna di palude (araldica)", "text": "In araldica la canna di palude \u00e8 simbolo di \"costanza\", perch\u00e9 capace di resistere alla violenza dei venti pur piegandosi, di \"letteratura\", perch\u00e9 usata dagli egiziani per scrivere, di \"misura\", perch\u00e9 usata nell'antichit\u00e0 come unit\u00e0 di misura. Compare anche come arma parlante e nell'araldica civica, talora in fasci."}
{"id": "1533125", "revid": "6923", "url": "https://it.wikipedia.org/wiki?curid=1533125", "title": "Franco Cunico", "text": ""}
{"id": "1533127", "revid": "547034", "url": "https://it.wikipedia.org/wiki?curid=1533127", "title": "I nuovi eroi - Universal Soldiers", "text": ""}
{"id": "1533130", "revid": "599013", "url": "https://it.wikipedia.org/wiki?curid=1533130", "title": "Satar Jabar", "text": "Satar \"Peller\" Jabar era un prigioniero detenuto nella Prigione di Abu Ghraib, a Baghdad, durante le prime fasi della guerra combattuta dall'esercito statunitense in Iraq (2003 - 2011). La foto di Jabar \u00e8 diventata il simbolo delle torture inflitte ai prigionieri ad Abu Ghraib, ed \u00e8 stata pubblicizzata ampiamente dai resoconti giornalistici su questo scandalo, e nella satira politica.\nTorture a Abu Ghraib.\nDurante la sua detenzione, Satar Jabar fu sottoposto a torture fisiche e psicologiche da membri dell'esercito americano. Jabar non era detenuto ad Abu Ghraib perch\u00e9 sospettato di terrorismo, come comunemente si crede, ma per aver rubato un'auto con ancora i suoi passeggeri a bordo.\nA Jabar fu messo un cappuccio, fu poi fatto salire su una scatola di cartone e gli furono attaccati dei cavi elettrici sia alle mani che al pene. Dopodich\u00e9 gli fu detto che se fosse caduto avrebbe ricevuto scosse elettriche. In seguito i soldati americani sostennero che i cavi non erano elettrificati, e che Jabar non rischiava l'elettrocuzione, ma solo una minaccia di elettrocuzione.\nQueste dichiarazioni furono in seguito smentite dallo stesso Jabar, il quale dichiar\u00f2 che i cavi erano elettrificati, e furono usati per dargli scosse elettriche. Non \u00e8 possibile provare la veridicit\u00e0 di nessuna delle due versioni. Va per\u00f2 notato che dozzine di altri ex-detenuti ad Abu Ghraib hanno subito torture fisiche, che in alcuni casi sono state mortali. Il trattamento che Jabar sostiene di aver ricevuto era prassi comune ad Abu Ghraib."}
{"id": "1533137", "revid": "339392", "url": "https://it.wikipedia.org/wiki?curid=1533137", "title": "Combustibile da rifiuto", "text": ""}
{"id": "1533139", "revid": "1543377", "url": "https://it.wikipedia.org/wiki?curid=1533139", "title": "Vescovato di Lubecca", "text": "Il Vescovato di Lubecca fu uno stato ecclesiastico tedesco inserito nel contesto del Sacro Romano Impero, che persistette nella propria esistenza dal 1180 al 1803. Il territorio del vescovato si estendeva principalmente attorno alla sua capitale Eutin.\nStoria.\nLa diocesi di Oldenburg fu fondata da Ottone I di Sassonia verso la met\u00e0 del X secolo. La sede vescovile fu trasferita a Lubecca nel 1160 da Enrico il Leone, duca di Sassonia, nel cui territorio si trovava per intero la diocesi di Lubecca.\nQuando il ducato di Sassonia fu sciolto nel 1180, i territori di propriet\u00e0 dei vescovi di Lubecca ottennero l'immediatezza imperiale divenendo cos\u00ec uno stato dell'Impero (\"Reichsunmittelbar\"); i vescovi ebbero da questo momento il titolo di principi vescovi; il territorio su cui esercitarono la giurisdizione politica era inferiore a quello della diocesi ed era accentrato soprattutto attorno alla citt\u00e0 di Eutin, che dopo il 1226, in seguito all'emancipazione della citt\u00e0 di Lubecca, divenne la capitale del principato ecclesiastico e la residenza principale dei vescovi.\nI vescovi non si preoccuparono di combattere la riforma protestante e, nel corso del XVI secolo, il vescovato divenne protestante. I vescovi venivano da quel momento eletti dal capitolo della cattedrale locale; dal 1586 tutti i vescovi furono membri della famiglia degli Holstein-Gottorp della casata di Oldenburg. Dopo la Pace di Vestfalia, Lubecca si trov\u00f2 ad essere l'unico principato vescovile protestante dell'Impero.\nCon la \"Reichsdeputationshauptschluss\" del 1803, il vescovato venne secolarizzato. Esso divenne il \"principato di Lubecca\" e venne assegnato al ducato di Oldenburgo, dal momento che il principe-vescovo era all'epoca anche reggente di quello stato. L'area rimase un'exclave di Oldenburg sino al 1937, quando venne assegnata alla Prussia (nella Provincia dello Schleswig-Holstein)."}
{"id": "1533143", "revid": "119846578", "url": "https://it.wikipedia.org/wiki?curid=1533143", "title": "Episodi di Casa Keaton (seconda stagione)", "text": "Una serata romantica.\nDiretto da:\nScritto da:\nTrama.\nI keaton ricevono la visita dall'amica Julia e sua figlia inizia un corteggiamento sfacciato verso Alex.\nIl divorzio degli altri.\nDiretto da:\nScritto da:\nTrama.\nElyse e Steven riflettono di essere fortunati quando ricevono visita una coppia di vecchi amici.\nUn rimedio pericoloso.\nDiretto da:\nScritto da:\nTrama.\nAlex \u00e8 sotto pressione per gli esami e cade in una brutta dipendenza da antefamine e psicofarmaci\nAbbasso la violenza.\nDiretto da:\nScritto da:\nTrama.\nAlex cerca di ottenere da un suo insegnante piuttosto scontroso una lettera di raccomandazione.\nLontano gli occhi pi\u00f9 vicino al cuore.\nDiretto da:\nScritto da:\nTrama.\nIl fidanzato di Mallory, Jeff torna a casa per passare pi\u00f9 tempo con la sua ragazza.\nBattitore cercasi.\nDiretto da:\nScritto da:\nTrama.\nAlex \u00e8 il nuovo allenatore di softball ma i suoi metodi duri non convincono i genitori\nUn terribile senso dell'onore.\nDiretto da:\nScritto da:\nTrama.\nSteven riceve attenzioni e complimenti dalla giovane Stacey e si sente in bilico tra l'amore per la moglie e questa divertente novit\u00e0.\nSweet Lorraine.\nDiretto da:\nScritto da:\nTrama.\nAlex sta facendo uno stage presso la redazione della radio scolastica e stringe amicizia con l'ascoltatrice Lorraine.\nAl passo coi tempi.\nDiretto da:\nScritto da:\nTrama.\nElyse alle prese con il desiderio di cambiare lavoro.\nI diciott'anni di Alex.\nDiretto da:\nScritto da:\nTrama.\nAlex vuole festeggiare i suoi diciott'anni in discoteca fuori citt\u00e0 ma in famiglia non sono d'accordo.\nDiploma di Maturit\u00e0.\nDiretto da:\nScritto da:\nTrama.\nAlex \u00e8 convinto di vincere le elezioni dello studente modello ma quest'anno anche la sua ragazza \u00e8 in lizza.\nIl ballo dell'ultimo anno.\nDiretto da:\nScritto da:\nTrama.\nAlex per il ballo di fine anno ha invitato due ragazze diverse e la serata diventa un vero incubo.\nGiocatrice d'Azzardo.\nDiretto da:\nScritto da:\nTrama.\nViaggio ad Atlantic City per tutta la famiglia ed Elyse, istigata da Alex,si lascia prendere la mano col gioco d'azzardo.\nLa Modella dell'anno.\nDiretto da:\nScritto da:\nTrama.\nMallory invia di nascosto delle foto raffiguranti lei ed Elyse per partecipare al concorso madri e figlie. Durante il servizio fotografico tutti capiscono che Elyse \u00e8 la persona perfetta per degli spot pubblicitari ma Mallory gelosa e triste rovina quasi tutto!\nCaro diario.\nDiretto da:\nScritto da:\nTrama.\nJennyfer ha paura di non superare l'intervento alle tonsille cos\u00ec decide di raccogliere le sue memorie in un diario, scrivendo vari momenti in cui si \u00e8 comportata male con ogni membro della famiglia. Alla fine supera l'intervento con successo e decide di scrivere un\nbiglietto a ciascuno dei suoi familiari dove elenca un loro pregio."}
{"id": "1533146", "revid": "119846668", "url": "https://it.wikipedia.org/wiki?curid=1533146", "title": "Episodi di Casa Keaton (terza stagione)", "text": ""}
{"id": "1533149", "revid": "119846752", "url": "https://it.wikipedia.org/wiki?curid=1533149", "title": "Episodi di Casa Keaton (quarta stagione)", "text": ""}
{"id": "1533150", "revid": "1609279", "url": "https://it.wikipedia.org/wiki?curid=1533150", "title": "Concerto per pianoforte e orchestra n. 1 (Liszt)", "text": "Il Concerto per pianoforte e orchestra n. 1 in mi bemolle maggiore, S.124 \u00e8 uno dei concerti per pianoforte e orchestra di Franz Liszt. Il musicista ungherese impieg\u00f2 ben 26 anni per portarlo a termine. Se i temi principali furono composti nel 1830, la prima stesura dell'opera \u00e8 datata nel 1849, mentre quella definitiva risale al 1856.\nGenesi.\nI temi principali del \"Concerto per pianoforte ed orchestra n. 1\" di Franz Liszt sono scritti su un blocco per appunti datato 1830, quando Liszt aveva diciannove anni. Pare che abbia completato il lavoro nel 1849, altri aggiustamenti furono fatti fino al 1853. La prima esecuzione ebbe luogo a Weimar nel 1855, con il compositore al pianoforte e Hector Berlioz alla direzione d'orchestra. Liszt apport\u00f2 ancora alcuni cambiamenti prima della pubblicazione ufficiale avvenuta nel 1857.\nMovimenti.\nIl concerto \u00e8 formato da quattro movimenti:"}
{"id": "1533151", "revid": "119871126", "url": "https://it.wikipedia.org/wiki?curid=1533151", "title": "Episodi di Casa Keaton (quinta stagione)", "text": ""}
{"id": "1533152", "revid": "119871269", "url": "https://it.wikipedia.org/wiki?curid=1533152", "title": "Episodi di Casa Keaton (sesta stagione)", "text": ""}
{"id": "1533154", "revid": "37401", "url": "https://it.wikipedia.org/wiki?curid=1533154", "title": "Modugno", "text": ""}
{"id": "1533156", "revid": "119871443", "url": "https://it.wikipedia.org/wiki?curid=1533156", "title": "Episodi di Casa Keaton (settima stagione)", "text": ""}
{"id": "1533157", "revid": "287204", "url": "https://it.wikipedia.org/wiki?curid=1533157", "title": "Serie A 1971-1972 (pallavolo maschile)", "text": "La Serie A maschile FIPAV 1971-72 fu la 27\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Panini Modena dopo uno spareggio vinto per 3-0 (15-13, 15-5, 15-10) a Roma contro la Ruini Firenze, il 31 marzo 1972. Il CUS Milano scont\u00f2 un punto di penalizzazione per l'aver rinunciato a giocare il match di Catania contro il CUS (0-3 a tavolino)."}
{"id": "1533161", "revid": "124123", "url": "https://it.wikipedia.org/wiki?curid=1533161", "title": "Ammonio l'Egiziano", "text": "Proveniente dall'Egitto, insegn\u00f2 retorica ad Atene al tempo di Nerone e Vespasiano ed ebbe tra i suoi discepoli il celebre filosofo Plutarco.\nNulla rimane della produzione letteraria e filosofica del retore, se non le citazioni che lo stesso Plutarco inserisce nelle proprie opere. Un trattato morale di Plutarco, dedicato ad Ammonio, \u00e8 andato perduto: sembra che l'autore attribuisse al retore interessi pitagorici e un platonismo fortemente intriso di elementi mistico-religiosi.\nDubbia \u00e8 la sua identificazione con lo scrittore attico Ammonio di Lamprae citato dal grammatico greco Ateneo di Naucrati come l'autore di un'opera sulle cortigiane greche, \"\u03a0\u03b5\u03c1\u1f76 \u03c4\u1ff6\u03bd \u1f08\u03b8\u03b7\u03bd\u03c3\u03b9\u03bd\u1fc6 \u1f19\u03c4\u03b1\u03b9\u03c1\u03af\u03b4\u03c9\u03bd\" e di un libro su altari e sacrifici, \"\u03a0\u03b5\u03c1\u1f76 \u03b2\u03c9\u03bc\u1ff6\u03bd \u03ba\u03b1\u1f76 \u0398\u03c5\u03c3\u03b9\u1ff6\u03bd\".\nAmmonio l'Egiziano non va confuso con un Ammonio Peripatetico vissuto nel III secolo, citato dal filosofo Cassio Longino, del quale peraltro poco o nulla si conosce."}
{"id": "1533168", "revid": "169040", "url": "https://it.wikipedia.org/wiki?curid=1533168", "title": "Episodi di Colombo (seconda stagione)", "text": "Concerto con delitto.\nTrama.\nAlex Benedict (John Cassavetes), un talentuoso e raffinato direttore d'orchestra, viene ricattato dalla sua amante Jennifer Welles (Anjanette Comer), pianista di talento, che minaccia di dare scandalo per costringerlo a divorziare dall'attuale moglie. Per evitare lo scandalo, Benedict tramortisce l'amante e poi la uccide nella sua abitazione con il gas, facendo passare l'omicidio per un suicidio. Il tenente Colombo riuscir\u00e0 a rimettere insieme i pezzi del puzzle inchiodando l'assassino per un fiore caduto al colpevole sul luogo del delitto.\nIl terzo proiettile.\nTrama.\nTony Goodland, nipote di Jarvin Goodland, organizza il suo finto rapimento per sbloccare un ingente fondo fiduciario che pu\u00f2 essere utilizzato solo in caso di gravi emergenze. I sequestratori incasseranno il riscatto, ma successivamente Tony verr\u00e0 trovato morto. Qualcosa non quadra e Colombo vuole vederci chiaro.\nGioco mortale.\nTrama.\nPaul Hanlon (Robert Culp), manager della squadra di football americano Los Angeles Rockets, vuole diventare un magnate del mondo dello sport, ma Eric Wagner (Dean Stockwell), il proprietario della squadra, non ha le stesse ambizioni. Il cadavere di Eric Wagner viene trovato nella piscina della sua villa e per il tenente Colombo sar\u00e0 difficile unire i pochi indizi rinvenuti sulla scena del delitto.\nScacco matto a Scotland Yard.\nTrama.\nSir Roger Haversham, un rinomato autore teatrale, si rende conto che la coppia di attori Nicholas Framer (Richard Basehart) e Lillian Stanhope (Honor Blackman) lo ha manipolato per poter ottenere successo grazie alla fama delle sue produzioni teatrali. Decide cos\u00ec di confrontarsi con loro in un faccia a faccia. Il giorno successivo Sir Roger Haversham viene trovato morto nella sua villa, apparentemente a causa di una caduta dalle scale accidentale e allo stesso tempo fatale. Colombo, che si trova a Londra per aggiornarsi sui nuovi metodi di indagine usati da Scotland Yard, non \u00e8 convinto di questa versione ed indaga sulla scena del delitto. \nIl segreto di Nora Chandler.\nTrama.\nL'indagine condotta da Colombo riguarda l'omicidio della segretaria dell'attrice Nora Chandler (Anne Baxter), una grande diva caduta in disgrazia. Il delitto \u00e8 un errore della stessa Nora Chandler, intenzionata invece a liquidare Jerry Parks, uno scrittore e giornalista che l'ha importunata e che ha intenzione di pubblicare un libro in cui racconter\u00e0 i pi\u00f9 riposti segreti dell'attrice. \nIl filo del delitto.\nTrama.\nEdmund Hiedeman, un anziano e rinomato dottore, necessita di un intervento al cuore. L'operazione \u00e8 affidata all'emergente collega Barry Mayfield (Leonard Nimoy), con il quale ha portato a termine una nuova scoperta scientifica che Mayfield vorrebbe rendere pubblica immediatamente, al contrario del suo collega, che vorrebbe continuare le ricerche per perfezionarla. Il giorno dell'operazione, l'infermiera Sharon Martin (Anne Francis) nota qualcosa di strano nel filo da sutura utilizzato da Mayfield e, una volta terminato l'intervento, lo affronta senza paura. Colombo \u00e8 incaricato di scoprire la verit\u00e0.\nL'ultimo scacco matto.\nTrama.\nEmmett Clayton e Tomlin Dudek, due campioni di scacchi, si incontrano la sera antecedente alla loro sfida ufficiale per il titolo mondiale. Al termine della serata, per\u00f2, Dudek scompare: le ricerche hanno esito positivo, ma l'uomo \u00e8 gravemente ferito e viene portato in ospedale. Dopo alcuni giorni di agonia, muore. Gli sviluppi fanno propendere Colombo che si sia trattato di omicidio.\nDoppio shock.\nTrama.\nClifford Paris (Paul Stewart), un facoltoso uomo d'affari in procinto di sposare la giovane Lisa Chambers (Julie Newmar), muore a causa di un attacco di cuore. Il tenente Colombo, dopo aver compiuto alcune indagini, \u00e8 convinto che Clifford Paris sia stato assassinato. I principali sospettati sono Dexter Paris (Martin Landau), presentatore di una rubrica televisiva, e suo fratello gemello Norman Paris (Martin Landau), un banchiere, entrambi nipoti del defunto."}
{"id": "1533171", "revid": "400694", "url": "https://it.wikipedia.org/wiki?curid=1533171", "title": "Episodi di Colombo (terza stagione)", "text": "Bella ma letale.\nTrama.\nViveca Scott (Vera Miles), magnate dell'industria cosmetica, ha brevettato una crema che rimuove i segni delle rughe dal viso. La formula per ricreare il sensazionale prodotto viene rubata da Karl Lessing (Martin Sheen), amante e dipendente dell'imprenditrice. Lessing intende ricattare la donna minacciandola di vendere la formula della crema a David Lang (Vincent Price), suo concorrente di sempre. Lessing viene trovato morto nel suo appartamento, a Colombo sono affidate le indagini.\nL'uomo dell'anno.\nTrama.\nAdrian Carsini (Donald Pleasence) \u00e8 un produttore di vini pregiati della California, che ha dedicato tutta la sua vita al vino, diventandone un esperto ed assaggiatore di livello mondiale, frequentatore di ristoranti e club esclusivi, richiesto conferenziere in materia, assiduo partecipante ad aste ove vengono battute a prezzi da capogiro bottiglie \"d'antan\" dei vini pi\u00f9 pregiati. Per tali ragioni sta per essere nominato uomo dell'anno da una prestigiosa rivista nell'industria vinicola. Il fratello Enrico (Gary Conway) invece, molto pi\u00f9 giovane di lui, \u00e8 di tutt'altra pasta: dongiovanni incallito, l'oggetto delle sue attenzioni sono le belle donne, le auto sportive e la pesca subacquea, attivit\u00e0 costose per cui \u00e8 sempre a corto di denaro. Enrico annuncia al fratello che sta per sposarsi e che vuole vendere i preziosi vigneti di sua propriet\u00e0, con i quali Adrian produce il suo vino. Dopo una violenta discussione Adrian perde le staffe e lo colpisce in testa facendolo svenire. Decide quindi di nasconderlo in cantina, un'enoteca sotterranea zeppa di bottiglie pregiate tenute alla temperatura ideale per la conservazione ottimale del loro contenuto. Qui lascia il fratello legato e, staccando il condizionatore che regolava temperatura e circolazione dell\u2019aria, lo condanna a morire asfissiato di l\u00ec a qualche giorno. Poi va a prendere la Ferrari del fratello, la cela nel suo garage personale nel fabbricato aziendale, quindi parte in aereo per un ciclo d'incontri sulla costa orientale degli Stati Uniti, sicuro di essersi procurato un alibi a prova di bomba. Di ritorno dopo una settimana, nottetempo, veste il cadavere con muta subacquea e accessori trovati nel portabagagli della Ferrari, lo carica in auto e si reca lungo la costa del Pacifico, lo getta in mare e torna a casa lasciando la Ferrari incustodita sulla strada, come se il fratello l'avesse parcheggiata l\u00ec prima d'immergersi. Colombo, incaricato delle indagini dopo che il cadavere viene ritrovato in mare dalla Guardia costiera, non \u00e8 convinto dall'ipotesi dell'incidente ed inizia ad incalzare sempre pi\u00f9 Adrian, che aveva il movente pi\u00f9 plausibile per l\u2019assassinio. Colombo tende una delle sue trappole, nella quale l'enofilo cade a pi\u00e8 pari ritrovandosi con le manette ai polsi ed un'accusa di omicidio sul capo.\nCandidato per il crimine.\nTrama.\nNelson Hayward (Jackie Cooper), in corsa per un seggio al Senato degli Stati Uniti, uccide il suo collaboratore Harry Stone (Ken Swofford) perch\u00e9 s'intromette nelle sue vicende personali. Organizza l'omicidio simulando uno scambio di persone perch\u00e9 nei giorni precedenti aveva ricevuto minacce di morte. Riesce a convincere il suo collaboratore a indossare i suoi abiti per poter sfuggire al controllo delle sue guardie di sicurezza e a recarsi al suo cottage al mare con la scusa di organizzare la festa di compleanno della moglie. Lo raggiunge al cottage, gli spara e gli sostituisce l'orologio, posticipa l'orario e lo rompe facendo in modo che si fermi sulle ore 21:20 per potersi creare un alibi. Raggiunge casa sua alle ore 20:30, dove gli amici lo aspettano per fare una sorpresa alla moglie. Alle ore 21:23 telefona in modo anonimo alla polizia perch\u00e9 scoprano il delitto. Colombo si trova coinvolto e gli viene affidato il caso. Subito nota alcuni particolari che non quadrano come ad esempio il motore dell'auto che ha utilizzato l'assassinato per recarsi al cottage che risulta freddo nonostante il poco tempo passato, l'orologio troppo delicato rispetto al tipo di abbigliamento e alle abitudini di Stone, il fatto che Hayward ha ordinato una nuova giacca uguale a quella prestata per l'omicidio prima che questo avvenisse, la mancanza d'illuminazione sulla scena del delitto, l'orario della telefonata, troppo vicina all'ora dell'omicidio e senza alcun telefono nelle vicinanze. Il tenente ha solo dei sospetti ma incalza Hayward, entra nella sua scorta, capisce che la segretaria della moglie \u00e8 la sua amante. Hayward comincia a sentirsi braccato e inscena un attentato nei suoi confronti: prima di andare a votare con la moglie si reca in una camera da letto con la scusa di telefonare, con la stessa pistola munita di silenziatore spara attraverso la vetrata in direzione della scrivania. Quando torna si reca nella stanza e con un petardo simula uno sparo. Colombo che dalla stanza vicina aveva notato che non erano state fatte telefonate, mentre la stanza \u00e8 vuota recupera la pallottola dal muro e incastra l'assassino.\nAlibi calibro 22.\nTrama.\nBart Keppel (Robert Culp), dottore specialista in ambito pubblicitario, molto ferrato in materia di messaggi subliminali, \u00e8 anche un ricattatore che minaccia di estorcere denaro alle sue vittime tramite scandali riguardanti le loro vite private. L'ultima vittima, Victor Norris (Robert Middleton), minaccia di denunciarlo e subito dopo viene ritrovato cadavere nel corridoio di una sala di proiezione cinematografica. Colombo crede che Keppel possa essere coinvolto nell'omicidio.\nUn killer venuto dal Vietnam.\nTrama.\nL'editore Riley Greenleaf (Jack Cassidy) ha un diverbio con il suo pi\u00f9 prolifico scrittore, Allen Mallory (Mickey Spillane), in quanto quest'ultimo vorrebbe affidare le sue opere ad un'altra casa editrice. Molto stranamente Mallory muore nel suo ufficio, ma Colombo nota subito che gli indizi sulla scena del delitto sembrano essere stati collocati con lo scopo di depistare le indagini dal vero colpevole.\nL'omicidio del professore.\nTrama.\nIl professor Howard Nicholson (Lew Ayres) scopre che il suo collega, il professor Marshall Cahill (Jos\u00e9 Ferrer), sta escogitando un piano per proteggere il figlio da accuse di plagio. Quest'ultimo ha sottratto i dati di alcune scoperte scientifiche facendole passare come sue. Il senso di giustizia di Nicholson lo porta a voler denunciare l'accaduto, ma prima di poterlo fare muore. Colombo si trover\u00e0 alle prese con la scienza e la tecnologia, ma nonostante il suo carattere all'antica riuscir\u00e0 a dare un volto al colpevole.\nIl canto del cigno.\nTrama.\nEdna Brown (Ida Lupino), moglie del famoso cantante country Tommy Brown (Johnny Cash), utilizza tutti i soldi guadagnati dal marito durante i suoi spettacoli per finanziare l'apertura di un santuario religioso. Tommy non \u00e8 d'accordo, e i due litigano spesso. Durante un viaggio verso la successiva meta del tour del cantante, l'aereo su cui si trovano lui e la moglie precipita, ma Tommy riesce a salvarsi miracolosamente, gettandosi di nascosto con il paracadute. Colombo indaga sulla scena dell'incidente, e tra gli indizi scopre elementi che potrebbero far pensare ad una disgrazia non accidentale, ma premeditata. Pur riportando soltanto una frattura ad una gamba, Tommy tenter\u00e0 in ogni modo di non far scoprire a Colombo che l'incidente aereo era, in realt\u00e0, organizzato da lui stesso fin dall'inizio. Decisivo sar\u00e0 anche un sospetto del tenente in merito all'arrangiamento di un famoso brano dell'artista, ovvero la cover di \"I saw the light\", celebre brano originariamente cantato da Hank Williams.\nUn amico da salvare.\nTrama.\nHugh Caldwell (Michael McGuire) uccide per errore, in un impeto di rabbia, la moglie durante una lite. Si rivolge cos\u00ec al suo amico Mark Halperin (Richard Kiley), commissario del distretto, per avere protezione in quanto Halperin pu\u00f2 inquinare le prove che rivelerebbero la colpevolezza di Caldwell. Dopo averlo aiutato, per\u00f2, Halperin pretende dall'amico un favore: egli vorrebbe uccidere la propria moglie per ereditarne le ricchezze, ma per farlo ha bisogno della copertura di Caldwell. I due escogitano un piano e il commissario Halperin uccide la moglie, ma quando Colombo mette assieme tutti gli indizi che collegano i decessi delle due donne, presto riesce a capire chi sono i veri colpevoli."}
{"id": "1533172", "revid": "123250133", "url": "https://it.wikipedia.org/wiki?curid=1533172", "title": "Episodi di Colombo (quarta stagione)", "text": "Dalle sei alle nove.\nTrama.\nMilo Janus (Robert Conrad), famoso impresario nel campo del fitness, viene scoperto dal suo socio in affari Gene Stafford (Collin Wilcox) mentre cerca di depositare introiti societari in conti protetti dal segreto bancario, sottraendoli in questo modo dal fatturato aziendale. Stafford minaccia di denunciare tutto alle autorit\u00e0, ma dopo essere rimasto da solo fino a tarda sera nel suo ufficio viene ritrovato morto nella palestra di sua propriet\u00e0. La causa della morte appare subito molto strana al tenente Colombo, che dovr\u00e0 trovare il proverbiale ago nel pagliaio per incriminare il colpevole.\nUna mossa sbagliata.\nTrama.\nPaul Galesko (Dick Van Dyke), fotografo oppresso dal carattere autoritario della moglie, decide di organizzare un piano per liberarsi di lei grazie all'aiuto di Alvin Dreschler (Don Gordon), ex galeotto appena uscito di prigione. Galesko vorrebbe segretamente eliminare tutti coloro che lo ostacolano, ma l'incontro con la tenacia di Colombo sar\u00e0 per lui fatale. Il tenente, infatti, riuscir\u00e0 a scoprire un indizio a cui nessuno aveva fatto caso.\nAlle prime luci dell'alba.\nTrama.\nNel giorno del festeggiamento del Founder's Day, presso l'accademia militare Haynes, avviene un tragico incidente. Il cannone, che doveva sparare un colpo a salve per celebrare il rito, viene erroneamente caricato con un colpo esplosivo, s'inceppa ed uccide sul colpo il presidente dell'accademia, William Haynes (Tom Simcox). Colombo si reca sul posto e subito trova degli indizi che indicano chiaramente che si \u00e8 trattato di un sabotaggio messo in atto da qualcuno. Incomincia cos\u00ec ad interrogare tutto il personale dell'accademia militare e giunge infine ad una drammatica conclusione.\nAssassinio a bordo.\nTrama.\nLa moglie di Colombo ha vinto una vacanza in crociera verso il Messico, ma mentre si godono il viaggio a bordo viene commesso un omicidio. La bella cantante Rosanna Wells (Poup\u00e9e Bocar) viene ritrovata senza vita nel suo camerino, uccisa alle spalle da un colpo di pistola. L'indagine sar\u00e0 lunga e difficile per Colombo che dovr\u00e0 trovare e collegare tutti gli indizi da solo, senza l'aiuto della squadra scientifica.\nPlayback.\nTrama.\nHarold van Wyck (Oskar Werner), un estroso inventore di apparecchi elettrici e sistemi di sicurezza, \u00e8 protagonista di un furioso litigio con la suocera, Margaret Midas (Martha Scott), intenzionata ad estromettere il genero dalla direzione dell'azienda di famiglia, che realizza le sue invenzioni. La donna viene trovata morta nel salotto di casa e l'omicidio viene inquadrato dalle videocamere di sicurezza montate nella villa. Nonostante l'omicidio sia stato registrato, l'assassino non si vede in volto e per Colombo scovare il colpevole sar\u00e0 dura.\nTestimone di se stesso.\nTrama.\nMarcus Collier (George Hamilton), un noto psichiatra, intrattiene una relazione amorosa con Nadia Donner (Lesley Ann Warren), la moglie di Karl Donner (Stephen Elliott), circuendo la donna per estorcerle informazioni sensibili. L'uomo intuisce le reali intenzioni di Collier ed intende accusare pubblicamente lo psichiatra, ma la discussione fra di loro sfocia in una tragica lite che provoca la morte di Donner. Il tenente Colombo giunge sulla scena del delitto e subito si accorge che la testimonianza di Nadia Donner fa acqua da tutte le parti. Ben presto intuir\u00e0 chi sia il vero colpevole."}
{"id": "1533173", "revid": "253269", "url": "https://it.wikipedia.org/wiki?curid=1533173", "title": "Episodi di Colombo (quinta stagione)", "text": "L'ultima diva.\nTrama.\nGrace Wheeler (Janet Leigh), famosa attrice e ballerina nei suoi splendenti anni di maturit\u00e0, conclude un contratto per la realizzazione di un nuovo musical che la vede come protagonista. Il marito, Henry Willis (Sam Jaffe), non vuole per\u00f2 concederle il prestito finanziario necessario ad avviare la produzione. Colombo giunge alla villa della coppia dopo aver ricevuto una chiamata d'emergenza: durante la notte Henry Willis \u00e8 stato trovato morto nella sua camera da letto, ma come abbia fatto l'assassino a entrare \u00e8 quasi inspiegabile.\nUn caso d'immunit\u00e0.\nTrama.\nHassan Salah (H\u00e9ctor Elizondo), responsabile della Legazione dello stato arabo di Suari, \u00e8 un diplomatico conservatore, in aperta opposizione al nuovo stile di governo del giovane re appena salito al trono, che invece ha una visione politica modernista. Complottando alle sue spalle, Hassan decide di uccidere il responsabile della sicurezza reale facendo ricadere la colpa dell'omicidio su un altro dipendente della legazione. Sulla scena del delitto Colombo scopre subito elementi che indirizzano le sue indagini proprio verso Hassan Salah, ma incolparlo sar\u00e0 difficile in quanto egli \u00e8 protetto da immunit\u00e0 diplomatica.\nDoppio gioco.\nTrama.\nA.J. Henderson (Leslie Nielsen), agente in borghese della CIA sotto il nome in codice \"Geronimo\", deve incontrarsi, per uno scambio di informazioni riservate, con un altro agente, Nelson Brenner (Patrick McGoohan). Quest\u2019ultimo, che lo credeva morto, gli doveva dei soldi da una precedente missione cui avevano partecipato insieme. Brenner, non volendo risarcirlo, uccide Henderson. Colombo giunge subito sulla scena del crimine ma le sue indagini sono ostacolate dal direttore stesso della CIA, che vuole proteggere a tutti i costi i segreti del suo infiltrato. Lo spirito di giustizia di Colombo sar\u00e0 duro a morire. \nUna questione d'onore.\nTrama.\nLuis Montoya (Ricardo Montalb\u00e1n), leggendario matador, decide di uccidere Hector Rangel (Robert Carricart), il suo pi\u00f9 fidato assistente, poich\u00e9 questi \u00e8 a conoscenza di un segreto inconfessabile: Montoya non \u00e8 l'uomo coraggioso che tutto il suo pubblico crede che sia, infatti non \u00e8 pi\u00f9 in grado di affrontare un vero toro nell'arena, avendo paura di ferirsi nuovamente ad una gamba come successe anni prima. Colombo, in Messico per una vacanza, indaga sull'omicidio su richiesta dell'ispettore locale, che ha paura di accusare ufficialmente Montoya di omicidio.\nL'illusionista.\nTrama.\nJesse Jerome (Nehemiah Persoff), proprietario di un locale di cabaret, intende ricattare il suo pi\u00f9 famoso artista, il mago Santini (Jack Cassidy), per estorcergli la met\u00e0 dei suoi incassi. Jerome ha infatti scoperto che il vero nome di Santini \u00e8 Stefan M\u00fcller, un ex gerarca nazista appartenuto alle SS. Allarmato dal timore che tale inconfessabile segreto possa essere rivelato, Santini, temendo anche per la sua carriera, decide di mettere a tacere per sempre l\u2019uomo. Jerome viene cos\u00ec rinvenuto cadavere nel suo ufficio; a Colombo sono affidate le indagini.\nL'ultimo saluto al commodoro.\nTrama.\nIl commodoro Otis Swanson (John Dehner) \u00e8 intenzionato a cedere il suo proficuo e redditizio cantiere navale, ritenendo indegni i possibili successori: Charles Clay (Robert Vaughn), il genero, \u00e8 un uomo avido e privo di scrupoli, Joanna Clay (Diane Baker), la figlia, \u00e8 una donna alcolizzata e succube del marito, e anche sul nipote non si pu\u00f2 fare affidamento. Swanson sembra essere ucciso proprio da Clay, ma, quando Colombo, cui sono affidate le indagini, \u00e8 sulle sue tracce, lo stesso Clay viene rinvenuto morto. La lista dei sospettati si allunga."}
{"id": "1533174", "revid": "253269", "url": "https://it.wikipedia.org/wiki?curid=1533174", "title": "Episodi di Colombo (sesta stagione)", "text": "Ciak si uccide.\nTrama.\nWard Fowler (William Shatner) \u00e8 un attore televisivo di successo, divenuto popolare per la sua interpretazione del personaggio dell'ispettore Lucerne in una serie televisiva di genere poliziesco. All'origine del suo successo vi \u00e8 in realt\u00e0 la sua produttrice ed ex amante Clare Daley (Lola Albright), che lo aveva scoperto in Canada, a Toronto, dove recitava in parti di scarsa importanza, sotto altro nome d'arte. Clare \u00e8 una dominatrice e persino il marito Sid (Alan Manson) \u00e8 costretto ad obbedire anche se \u00e8 co-produttore con Clare della serie in questione, ma si consola della sua sudditanza dalla moglie con la segretaria Molly (Shera Danese). In particolare, l'ultimo capriccio di Clare \u00e8 quello di voler aumentare ancora il gi\u00e0 lauto stipendio di Fowler, con la scusa che se questi lascia la serie al termine del contratto, i coniugi Daley si trovano sul lastrico. In realt\u00e0 Clare sa benissimo che Fowler non la lascer\u00e0 mai poich\u00e9 lei ha informazioni sul suo passato che lo rovinerebbero come attore, fatto che le consente di ricattarlo pretendendo indietro in nero una parte dei suoi guadagni. Cos\u00ec egli decide di ucciderla ed allo scopo inscena una falsa rapina ad un negozio ove sa che, quella sera, Clare si recher\u00e0 andando ad un appuntamento. Travestito quindi da rapinatore Fowler rapina il negozio, stordisce il titolare per impedire che veda il seguito, ed uccide Clare con una rivoltellata alla schiena. Ma Colombo non la beve e comprende presto che la rapina era solo una copertura per deviare i sospetti, mentre il vero scopo era l'assassinio di Clare. Fowler ha utilizzato per questo una delle armi in dotazione agli studi televisivi cui poteva avere accesso e proprio questo, unitamente ad una sua dimenticanza, condurr\u00e0 Colombo nella giusta direzione.\nDelitto d'altri tempi.\nTrama.\nRuth Litton (Joyce Van Patten), efficiente zitella in una ricca famiglia composta da lei, dalla sorella Phillis Litton vedova Brandt (Celeste Holm), dal fratello celibe Edward Litton (Tim O'Connor) e dalla figlia di Phillis, Jeannie Brandt (Jeannie Berlin), ha vissuto tutta la vita e vive ancora per un museo di arte antica di propriet\u00e0 della famiglia, che tuttavia costa ai pur ricchi proprietari molto pi\u00f9 di quanto renda, al punto da convincere Edward a caldeggiarne la vendita. Temendo che la sorella Phillis si trovi d'accordo con lui e metta cos\u00ec lei in minoranza, organizza l'uccisione del fratello utilizzando un nuovo sorvegliante, Milton Shaeffer (Peter S. Feibleman), i cui trascorsi non sono dei pi\u00f9 limpidi, che \u00e8 stato assunto pochi giorni prima dalla nipote Jeannie, in quanto fratello del suo amante. Milton viene convinto, con la promessa di 100.000 dollari, a perpetrare nottetempo un furto nel museo, la cui refurtiva verr\u00e0 risarcita dall'assicurazione: Milton consegner\u00e0 la refurtiva a Ruth e fuggir\u00e0 poi all'estero con un passaporto falso ed il denaro procuratigli dalla donna stessa, ma al momento di lasciare il museo con la refurtiva, Ruth spunta all'improvviso e lo uccide con una rivoltellata. All'accorrere del fratello Edward, che nonostante la tarda ora era ancora nel museo per terminarne l'inventario, Ruth uccide anche lui utilizzando per\u00f2 la rivoltella sottratta al momento al defunto Milton. Versione ufficiale: Milton ha tentato il furto nel museo, Edward lo ha sorpreso ed i due si sono ammazzati a vicenda. Ma Colombo non ci crede: perch\u00e9 Milton, sotto la tuta da guardiano, era vestito da turista diretto ai Caraibi, pur non potendo, dati i suoi trascorsi, disporre di un passaporto? E perch\u00e9 il giorno prima si \u00e8 fatto acconciare da uno dei pi\u00f9 noti parrucchieri di Los Angeles ed ha detto a tutti che stava per partire? E perch\u00e9 il malcapitato ladro ha raccolto in una borsa tutta la refurtiva (antichi oggetti in oro e pietre preziose) ad eccezione di una grossa spilla, anch'essa di grande valore, che si \u00e8 messa invece in tasca nonostante nella borsa vi fosse ancora molto spazio anche per quella? Un maldestro tentativo di Ruth di far incriminare la nipote, nascondendo un reperto, definito da lei rubato due settimane prima del duplice omicidio e scoperto da Edward, nel guardaroba di Jeannie, conferma Colombo nei suoi sospetti e l'arresto dell'unica colpevole \u00e8 imminente. \nProva d'intelligenza.\nTrama.\nIn un club privato, riservato ad una ristretta \u00e9lite di personaggi dal quoziente intellettivo sopra la media, viene commesso un omicidio. Il tenente Colombo sopraggiunge per portare avanti le indagini, ma il delitto \u00e8 stato effettuato con modalit\u00e0 alquanto insolite, praticamente senza quasi lasciare alcun indizio. Infatti, una sottilissima macchinazione \u00e8 stata messa in atto da uno dei geni del club per riuscire a depistare Colombo. La maniacale attenzione per i dettagli ed una accurata serie di interrogatori permetteranno al tenente di far venire alla luce la verit\u00e0."}
{"id": "1533176", "revid": "228587", "url": "https://it.wikipedia.org/wiki?curid=1533176", "title": "Episodi di Colombo (ottava stagione)", "text": "Una ghigliottina per il tenente Colombo.\nTrama.\nElliott Blake (Anthony Andrews) crede cos\u00ec tanto nei suoi poteri telepatici da accettare di sottoporsi a una prova preparata da Max Dyson (Anthony Zerbe), un prestigiatore famoso per aver smascherato tutti gli aspiranti telepati da lui esaminati. All'esperimento \u00e8 interessato anche il governo statunitense, che in caso di successo di Blake, \u00e8 disposto a finanziare un centro per gli studi sulla parapsicologia. Blake supera brillantemente la prova, ma quella stessa sera si reca nello studio dove Dyson costruisce e sperimenta i suoi trucchi e lo ghigliottina.\nEffetti molto speciali.\nTrama.\nNonostante la giovane et\u00e0, Alex Brady (Fisher Stevens) \u00e8 un regista gi\u00e0 affermato nell'ambiente di Hollywood. Fin da bambino amava stare dietro alle cineprese, ma un suo amico dei tempi della scuola, Leonard Fisher (Jeff Perry), glielo ricorda nel modo peggiore possibile, mostrandogli un vecchio filmato in cui sua sorella muore girando una scena pericolosa per lui. Il regista \u00e8 sconvolto, ma non perde il sangue freddo. Chiede a Leonard Fisher di ripassare a trovarlo la sera ma intanto organizza quello che crede essere un delitto perfetto.\nLa signora in nero.\nTrama.\nJoan Allenby (Lindsay Crouse) \u00e8 una terapista del sesso, molto nota grazie ad una serie di libri e ad una seguita trasmissione radiofonica in cui sostiene che nel sesso, purch\u00e9 fra adulti consenzienti, tutto \u00e8 lecito. Tornata all'improvviso nella clinica in cui lavora, sorprende il suo collega ed amante David Kincaid (Stephen Macht) a letto con la sua assistente. Ferita nell'orgoglio, Joan Allenby decide di vendicarsi e trasformatasi in un'irresistibile e misteriosa donna in nero, irretisce David Kincaid e lo uccide. Il tenente Colombo si ritrova cos\u00ec sulle tracce di una bellissima e spregiudicata donna che per\u00f2 non esiste.\nIntrighi inspiegabili.\nTrama.\nFrank Brailie (Robert Foxworth) dirige la scuola militare del generale Jack Padget (Stephen Elliott). Il sergente maggiore Lester Keegan pu\u00f2 provare che Brailie dirotta su un fondo privato una cospicua parte dei finanziamenti del generale, cos\u00ec come pu\u00f2 dimostrare che Brailie \u00e8 l'amante di Jenny Padget (Janet Eilber). Armato di questi fatti, Keegan ricatta Brailie, il quale chiede un po' di tempo per raccogliere il denaro, ma in realt\u00e0 la dilazione gli serve per mettere a punto un piano per uccidere Keegan nel giorno del compleanno del generale e far passare la morte del sergente per un tragico incidente avvenuto durante le manovre notturne."}
{"id": "1533177", "revid": "124390767", "url": "https://it.wikipedia.org/wiki?curid=1533177", "title": "Episodi di Colombo (nona stagione)", "text": "Autoritratto di un assassino.\nTrama.\nMax Barsini (Patrick Bauchau) \u00e8 un famoso pittore che abita in una casa sulle spiagge di Los Angeles, dove ha stabilito una specie di \"harem\", con tre donne: la moglie attuale Vanessa (Shera Danese), l'ex moglie Louise (Fionnula Flanagan), che abita poco distante, e la sua modella Julie. Le tre donne subiscono il fascino dell'eccentrico artista, che rimane al centro delle loro rivalit\u00e0. Inoltre, l'ex-moglie Louise condivide con lui un omicidio perpetrato anni prima, che lei ha rimosso dalla sua memoria. I ricordi del reato per\u00f2 riaffioreranno a tratti, attraverso delle sedute dallo psichiatra. Barsini, a conoscenza dell'esito delle sedute psichiatriche, per paura della verit\u00e0, uccider\u00e0 Louise in riva al mare attraverso un suo piano premeditato, procurandosi un alibi presso il bar del suo amico Vito. Colombo, non solo riuscir\u00e0 a risolvere il caso, ma si far\u00e0 fare un grande ritratto dal noto pittore.\nQualcuno ha ingannato il tenente Colombo.\nTrama.\nSean Brantley (Ian Buchanan) \u00e8 a capo di \"Bachelor's World\", una famosa rivista sexy, insieme alla socia Dian Hunter (Deidre Hall). Dian per\u00f2 vuole vendere la sua quota a un magnate dei media contro il volere di Sean, che per impedirlo pensa cos\u00ec di eliminare la partner. Dian scompare apparentemente su un volo aereo diretto a Londra, ma Colombo sospetta invece si tratti di omicidio, e l'indagato risulter\u00e0 proprio Sean. Mentre Colombo ordina di far setacciare inutilmente tutta la villa, in cerca del cadavere come prova, Dian riappare miracolosamente di ritorno dal viaggio. Tuttavia, Dian scompare nuovamente e sar\u00e0 quindi la rivincita del tenente che, da beffato, riuscir\u00e0 invece a trovare il cadavere e risolvere il caso.\nAgenda per omicidi.\nTrama.\nOscar Finch (Patrick McGoohan), avvocato in carriera, tenta di scalare i vertici della politica attraverso il suo amico Paul Mackey (Denis Arndt), gi\u00e0 deputato e vicino alla campagna elettorale del candidato governatore Montgomery (Arthur Hill). Compare in scena la figura di Frank Staplin (Louis Zorich) che, venuto a conoscenza di un illecito di Finch e Mackey tempo prima, tenta di ricattare l'avvocato. Quest'ultimo allora prepara l'omicidio di Staplin, in modo che sembri un suicidio, avvenuto sparandosi alla testa. Ma Colombo riuscir\u00e0 a risolvere il caso, grazie a un pezzo di formaggio.\nChe fine ha fatto la signora Colombo?\nTrama.\nL'affascinante agente immobiliare Vivian Dimitri (Helen Shaver), nutre una segreta vendetta per il Tenente Colombo, per aver fatto condannare suo marito dieci anni prima, e da poco morto in carcere. Prima per\u00f2, uccide Charlie Chambers (Edward Winter), il socio in affari che trad\u00ec suo marito per evitare l'arresto. Poi si concentra sul tentativo di sedurre Colombo e conoscere sua moglie, al fine di ripagare l'investigatore dello stesso dolore. Ma il Tenente non si far\u00e0 ingannare. In questa puntata il Tenente si far\u00e0 aiutare dal buffo Sergente Brady (Tom Isbell).\nDente per dente.\nTrama.\nWesley Corman (James Read) \u00e8 un affermato dentista, che un giorno riceve la notizia della richiesta di divorzio di sua moglie Lydia (Jo Anderson). Tuttavia, lui sa che esiste di mezzo un amante, Adams Evans (Marshall R. Teague), un attore di discreto successo e cliente del suo studio \nodontoiatrico. Successivamente, Evans viene ritrovato morto in auto, volata gi\u00f9 da un dirupo, poich\u00e9 vittima di un infarto cardiaco, mentre era alla guida; ma il Tenente non \u00e8 convinto si tratti di\nun incidente. Il dentista infatti, ha abilmente inserito in una capsula di un dente di Evans una dose letale di \"digitale\" a lento rilascio, un cardiotonico che, in dosi eccessive, provoca l'infarto.\nLa storyline \u00e8 la stessa dell'episodio \"Affair of the Heart\" del 1977, della serie McMillan e signora, scritto dallo stesso Bochco\nOmicidio a Malibu.\nTrama.\nLa ricca scrittrice Theresa Goren (Janet Margolin) viene uccisa nella sua villa sulla spiaggia di Malibu dal suo giovane e sportivo fidanzato, Wayne Jennings (Andrew Stevens). Jennings \u00e8 tra i sospettati, ma quando il Tenente Colombo scopre che \u00e8 il beneficiario di una polizza da un milione di dollari sulla vita di lei comincia a indagare solo su di lui, che intanto seduce Jess McCurdy (Brenda Vaccaro), la sorella maggiore di Theresa."}
{"id": "1533178", "revid": "115466273", "url": "https://it.wikipedia.org/wiki?curid=1533178", "title": "Episodi di Colombo (decima stagione)", "text": "Omicidio telecomandato.\nTrama.\nIl Professor Rusk, che insegna criminologia al Freemont College, ha appena scoperto che Justin Rowe e Cooper Redman hanno imbrogliato in un compito in classe. Non \u00e8 la prima volta che i due studenti si mettono nei guai. Pur essendo intelligenti, non hanno voglia di impegnarsi e preferiscono dedicarsi alla bella vita. I loro genitori li lasciano fare, ma pretendono che conseguano il diploma con il massimo dei voti. Cos\u00ec, quando il Professor Rusk minaccia di espellere i due ragazzi dal college, questi trovano che la soluzione migliore sia quella di ucciderlo. Purtroppo per loro mettono in pratica il piano criminoso proprio nel periodo in cui un relatore esterno sta per tenere delle lezioni nella loro classe. Il relatore \u00e8 il tenente Colombo...\nNuoce gravemente alla salute.\nTrama.\nWade Anders conduce il programma televisivo Crime Alert, in cui si invita il pubblico a segnalare eventuali avvistamenti di ricercati. Lo spettacolo ha un enorme successo e Budd Clarke \u00e8 infuriato perch\u00e9 avrebbe dovuto condurlo lui. Budd viene in possesso di una videocassetta in cui un giovane Wade Anders recitava in un film a luci rosse con un'attricetta allora minorenne e non esita a porre un ultimatum al collega. Se non vuole che il filmato finisca nel notiziario, Wade deve lasciare Crime Alert. Wade pensa che ci sia una terza soluzione, cio\u00e8 uccidere Budd. Dato che Budd \u00e8 un accanito fumatore, Wade pensa di avere escogitato un piano astuto avvelenandolo con la nicotina, ma fin dal primo momento il Tenente Colombo capisce che si \u00e8 trattato di un omicidio...\nColonna sonora con omicidio.\nTrama.\nQuando scopre che Marcy Edwards, la donna con cui convive da cinque anni, lo tradisce, l'avvocato Hugh Creighton la chiude fuori di casa. Ma Marcy non intende farsi liquidare con facilit\u00e0 e afferma che vuole almeno la met\u00e0 del patrimonio di Creighton o metter\u00e0 in giro delle voci che potrebbero determinare la fine della sua carriera. Messo alle strette, Creighton decide di ucciderla, facendo in modo che i sospetti cadano sull'amante di Marcy. Il Tenente Colombo \u00e8 incaricato delle indagini e Creighton vuole essere tenuto costantemente al corrente dei progressi effettuati. Quando si accorge che Colombo non crede alla messinscena da lui creata per incolpare un altro, si rivolge direttamente al procuratore, nella speranza di fargli togliere il caso..."}
{"id": "1533180", "revid": "124390965", "url": "https://it.wikipedia.org/wiki?curid=1533180", "title": "Episodi di Colombo (undicesima stagione)", "text": "Donne pericolose per il tenente Colombo.\nTrama.\nLaura Staton (Faye Dunaway), regina del jet-set di Beverly Hills, scopre che Nick Franco, il suo amante e futuro marito, l'ha ingannata e decide di ucciderlo. Insieme a una complice (Claudia Christian), una donna che \u00e8 stata a sua volta ingannata da Nick, mette in atto un omicidio quasi perfetto. Le indagini per\u00f2 sono state affidate al Tenente Colombo, il quale, grazie alla sua mania per i particolari, inizia a sospettare di lei. Laura Staton sfodera allora tutto il suo fascino per confondere Colombo e il poliziotto sembra stare al gioco, flirtando con lei, accettando i suoi regali e presentandosi a casa sua per interrogarla con un mazzo di rose rosse...\nNell\u2019episodio la complice, Lisa Fiore, \u00e8 di origine italiana ed appaiono i quotidiani \u201cOggi\u201d e \u201cGente\u201d durante una perquisizione del Tenente Colombo nella camera della complice di Laura Staton.\nEdizione straordinaria di un delitto.\nTrama.\nFielding Chase (William Shatner) \u00e8 un noto conduttore radiofonico di un talk show con temi politici e sociali. Spesso per fare audience racconta delle calunnie molto ben organizzate. Durante una pausa del programma, Fielding accusa Jerry, un amico della sua figliastra Victoria, di essere arrogante e presuntuoso e lo licenzia su due piedi. La figlia confesser\u00e0 poi a Chase di avere scritto un romanzo, anche sapendo che il padre non lo approva. Alcune ore dopo Chase reincontra Jerry il quale accusa Fielding di essere un vecchio maniaco presuntuoso. Chase, dato che Victoria vuol partire con Jerry che le ha trovato un editore, uccide Jerry per impedire la fuga della figliastra, assicurandosi un alibi. L'alibi di Fielding consiste nel fatto che era al telefono con Jerry quando \u00e8 stato ucciso e la segreteria di Chase ha registrato la chiamata facendola apparire come fatta a casa di Fielding mentre egli era in realt\u00e0 nella derivazione della stanza accanto. Quando il tenente Colombo esegue le indagini per l'omicidio, Fielding fa ricadere la colpa sull'amante di Jerry, Tedd. L'attore Tedd per\u00f2 ha un alibi solidissimo e Chase si vede cos\u00ec costretto a far cacciare Colombo dai suoi superiori. Attraverso una trappola molto ben organizzata Colombo incastra Fielding facendogli confessare l'accaduto.\nIndagine ad incastro.\nTrama.\nSi pu\u00f2 uccidere per un pezzetto di carta? Il Tenente Colombo \u00e8 convinto di s\u00ec, mentre esamina una scena del crimine molto particolare. Due uomini sono morti, la camera \u00e8 sottosopra e uno dei due stringe in mano un ritaglio di fotografia. Secondo il tenente \u00e8 proprio quello la causa del duplice delitto e il giorno dopo ne ha la conferma. Si presenta alla centrale di polizia Irving Krutch, un investigatore assicurativo, che asserisce che quel pezzo di fotografia \u00e8 solo uno dei tasselli che, ricomposti come un puzzle, daranno l'indicazione esatta dell'ubicazione di quattro milioni di dollari, la refurtiva di una rapina risalente a sette anni prima. Un ottimo movente per un omicidio...\nBasato sul racconto \"Gioco di pazienza per l'87\u00ba Distretto\" \"(Jigsaw) del 1970\" di Ed McBain, della serie di romanzi \"87\u00ba Distretto\" "}
{"id": "1533181", "revid": "1776051", "url": "https://it.wikipedia.org/wiki?curid=1533181", "title": "Borussia M\u00f6nchengladbach 1961-1962", "text": "Il Borussia M\u00f6nchengladbach nella stagione 1961/62 si classific\u00f2 al 13\u00ba posto in \"Oberliga ovest\" con un totale di 9 vittorie, 3 pareggi e 18 sconfitte. In Coppa di Germania non riusc\u00ec a qualificarsi per gli ottavi di finale.\nIl capocannoniere della squadra fu Franz Brungs con 15 gol.\nRosa calciatori.\nLa rosa del Borussia M\u00f6nchengladbach nella stagione 1961/62. Per ogni giocatore sono elencate le presenze e i gol in \"Oberliga Ovest\"."}
{"id": "1533182", "revid": "124391054", "url": "https://it.wikipedia.org/wiki?curid=1533182", "title": "Episodi speciali di Colombo", "text": "Misteriose impronte digitali.\nTrama.\nFreddy Bower sta litigando con Nancy Bower per gli accordi del divorzio quando scopre di avere vinto trenta milioni di dollari alla lotteria. La sua quasi ex moglie non si accorge di nulla e lui esce di casa come se niente fosse. Gli si presenta per\u00f2 un dilemma: se incassasse subito il denaro, Nancy, non essendo ancora divorziata, ne pretenderebbe sicuramente la met\u00e0. Freddy si rivolge allora a suo zio Leon, il quale ha una brillante idea. Pu\u00f2 incassare la vincita al posto di Freddy e poi girarla sul suo conto quando avr\u00e0 ottenuto il divorzio. Un po' titubante, Freddy accetta l'aiuto dello zio. Quello che non sa \u00e8 che Leon si trova in guai finanziari e intende ucciderlo per appropriarsi del denaro e goderselo insieme a Nancy...\nNon c'\u00e8 tempo per morire.\nTrama.\nColombo sta partecipando al ricevimento di nozze di suo nipote Andy con Melissa Hays. Andy ha abbracciato la carriera di poliziotto, come lo zio, e Melissa \u00e8 una splendida fotomodella. I due formano una bellissima coppia e tutto sembra andare per il meglio finch\u00e9 gli sposi si ritirano per la notte. Mentre Andy \u00e8 sotto la doccia, Melissa scompare. All'inizio Andy pensa ad uno scherzo, ma dopo un po' inizia a preoccuparsi e chiede un parere al Tenente Colombo. Al suo occhio esperto non sfuggono certi particolari che fanno pensare che Melissa sia stata rapita e, dato che la famiglia Hays \u00e8 molto ricca, pensa che presto i sequestratori si faranno sentire con una richiesta di riscatto...\nBasato sul racconto \"\" \"(So Long as You Both Shall Live)\" del 1976 di Ed McBain, della serie di romanzi \"87\u00ba Distretto\"\nAssassinio per gioco.\nTrama.\nHarold McCain \u00e8 un giocatore incallito che sta attraversando un periodo sfortunato e i creditori gli hanno dato un ultimatum. Harold si rivolge al ricco zio Fred, che per\u00f2 non \u00e8 pi\u00f9 disposto a coprire i suoi debiti. Trovandosi con le spalle al muro, Harold piazza una bomba sotto la Rolls-Royce dello zio, sperando nell'eredit\u00e0, ma il milionario muore travolto da un'auto durante il suo jogging mattutino. Harold deve solo trovare il modo di togliere la bomba prima che qualcuno si metta al volante della Rolls, ma uno zelante giardiniere si offre di spostare l'auto prima che lui possa intervenire ed esplode con la macchina. A questo punto il Tenente Colombo, che stava per archiviare la morte di Fred come un banale investimento, decide di vederci pi\u00f9 chiaro...\nDuplice omicidio per il tenente Colombo.\nTrama.\nIl tenente Colombo \u00e8 costretto a rivolgersi a un esponente della mafia locale (Rod Steiger) dopo che viene trovato morto anche il maggior indiziato dell'omicidio di Teddy McVeigh, allevatore di cavalli ricoperto di debiti. Tutti i sospetti sembrano ora condurre a Graham (George Wendt), fratello e socio in affari di Teddy, che fornisce una sua teoria su come si siano svolti gli eventi.\nSulle tracce dell'assassino.\nTrama.\nIl tenente Colombo (Peter Falk) affianca nelle indagini su un caso di omicidio il criminologo Patrick Kinsley. Insospettito dal comportamento anomalo del collega di lavoro che occulta costantemente gli indizi, Colombo comincia a credere che dietro il crimine commesso vi sia una storia di ripicche e vendette sentimentali in cui anche Kinsley sembra coinvolto.\nScandali a Hollywood.\nTrama.\nVerity Chandler, una nota cronista hollywoodiana, scompare in circostanze misteriose. Il suo assistente, Roger Gambles, si rivolge al tenente Colombo affinch\u00e9 indaghi sulla faccenda. Colombo inizia ad interrogare tutte le persone che avevano rapporti con Verity ed alla fine si convince della colpevolezza di Eric, un insospettabile impresario di pompe funebri, ex fidanzato della cronista.\nLe note dell'assassino.\nTrama.\nFinlay Crawford, compositore hollywoodiano e direttore d'orchestra, uccide un talentuoso musicista, che gli ha fatto da ghostwriter negli ultimi anni e che ha composto la colonna sonora dell'ultimo film per cui egli ha vinto un Oscar. Geloso di un talento che avrebbe offuscato il suo, Crawford dovr\u00e0 per\u00f2 fare i conti con le intuizioni del tenente Colombo.\nRicatto mortale.\nTrama.\nJustin Price \u00e8 il proprietario di un nightclub; il suo socio, Tony Galper, in qualit\u00e0 di maggior investitore gli promette un finanziamento per completare i lavori del locale. Subito dopo, Tony ha una discussione di gelosia con la sua ex moglie, Vanessa Farrow, una giovane attrice. Durante la discussione, Tony cade accidentalmente e muore. Vanessa chiede aiuto al suo amante, Justin, e insieme decidono di non chiamare la polizia e di occultare il cadavere in modo da non perdere il finanziamento che sarebbe arrivato, dal conto di Tony a Justin, 36 ore dopo. Durante quelle ore, Justin si finge Tony (assumendo la sua identit\u00e0), in modo che risulti ancora vivo. Ma il giornalista Cobin assiste al fatto e ricatta Justin. A quel punto, Justin decide (con l'approvazione di Vanessa) di uccidere lo scomodo testimone, simulando un suicidio. Qui interviene il tenente Colombo che sin da subito non crede che si tratti di un suicidio e inizia a indagare."}
{"id": "1533189", "revid": "767487", "url": "https://it.wikipedia.org/wiki?curid=1533189", "title": "Crimes of the Heart (album)", "text": "Crimes of the heart \u00e8 un album di Ute Lemper pubblicato nel 1989."}
{"id": "1533190", "revid": "599013", "url": "https://it.wikipedia.org/wiki?curid=1533190", "title": "Simone Niggli-Luder", "text": "Nata come Simone Luder, \u00e8 cresciuta a Burgdorf nel cantone di Berna. Ha studiato biologia presso l'Universit\u00e0 di Berna, dove si \u00e8 laureata nel 2003. Nello stesso anno spos\u00f2 Matthias Niggli, atleta svizzero. Vivono attualmente a M\u00fcnsingen vicino a Berna e Ulricehamn.\nHa iniziato presto a gareggiare nell'orientamento, iscrivendosi al club svizzero OLV Hindelbank. All'et\u00e0 di dieci anni ha partecipato alla sua prima competizione. Da allora, il suo palmar\u00e8s \u00e8 impressionante: ha vinto una medaglia d'oro al campionato del mondo junior nel 1997, \u00e8 stata 14 volte campionessa svizzera, ha vinto una volta il campionato finlandese e cinque volte quello svedese, ha vinto la Coppa del Mondo per sette volte e ha vinto dieci medaglie d'oro ai campionati europei e un totale di diciannove medaglie d'oro al campionato mondiale.\nNel 2002, ha trascorso un anno in Finlandia dove ha corso per il club finlandese Turun Suunnistajat ed ha vinto il campionato finlandese. Dal luglio 2003, ha gareggiato per il club svedese Ulricehamns OK.\nNel 2003 ha vinto tutte e quattro le gare femminili dei campionati del mondo tenutosi a Rapperswil in Svizzera (sprint, media e lunga distanza, insieme con Lea M\u00fcller e Vroni K\u00f6nig-Salmi la staffetta). Riusc\u00ec a ripetere questa straordinaria impresa due anni pi\u00f9 tardi al campionato del mondo di Aichi, in Giappone. Al Campionato europeo nel 2006 a Otep\u00e4\u00e4, ha vinto l'oro nello sprint e lunga distanza ed \u00e8 arrivata quinta nella media distanza. Il team svizzero ha concluso la gara secondo nella staffetta, battuto solo dalla squadra finlandese. Al campionato del mondo 2007 a Kiev Simone ha nuovamente vinto l'oro nello sprint e nella media distanza ed \u00e8 arrivata terza nella lunga distanza, dietro due atlete finlandesi che hanno conteso il primo posto.\nNel 2008 Simone si ritir\u00f2 dall'agonismo per dare alla luce sua figlia Malin. Fece ritorno con successo sulla scena internazionale nel 2009, vincendo le medaglie di bronzo nella media distanza e nella sprint e la medaglia d'oro nella lunga distanza ai mondiali a Miskolc, in Ungheria."}
{"id": "1533199", "revid": "253269", "url": "https://it.wikipedia.org/wiki?curid=1533199", "title": "Andrew McCarthy", "text": "Biografia.\nIn patria \u00e8 stato molto popolare negli anni ottanta per i film interpretati dagli attori del cosiddetto Brat Pack. \nHa esordito in \"Class\" (1983). In seguito \u00e8 stato coprotagonista del film \"Bella in rosa\" (1986), al fianco di Molly Ringwald e Jon Cryer. Ha inoltre preso parte alla commedia \"Weekend con il morto\" (1989), di cui \u00e8 stato girato anche il sequel \"Weekend con il morto 2\" nel 1993.\nVita privata.\nSi \u00e8 sposato due volte e ha tre figli.\nDoppiatori italiani.\nNelle versioni in italiano dei suoi film, Andrew McCarthy \u00e8 stato doppiato da:"}
{"id": "1533200", "revid": "131358", "url": "https://it.wikipedia.org/wiki?curid=1533200", "title": "William John Charles", "text": ""}
{"id": "1533202", "revid": "729019", "url": "https://it.wikipedia.org/wiki?curid=1533202", "title": "Oftalmoplegia", "text": "In medicina, per oftalmoplegia si intende una paralisi della muscolatura estrinseca o intrinseca del bulbo oculare che impedisce i movimenti del bulbo stesso, compresi quelli involontari dell'accomodazione. \u00c8 dovuta a traumi, mancanza della tiamina (vitamina B1), affezioni di origine infiammatoria, botulismo, lesioni vascolari, miopatie o tumori.\nCause.\nL'oftalmoparesi pu\u00f2 derivare da disturbi di varie parti dell'occhio e del sistema nervoso come:\nLa carenza di tiamina pu\u00f2 causare oftalmoparesi in soggetti sensibili; questo fa parte della sindrome chiamata encefalopatia di Wernicke. Il percorso causale con cui ci\u00f2 accade non \u00e8 noto. L'intossicazione con alcune sostanze, come la fenitoina, pu\u00f2 anche causare oftalmoparesi."}
{"id": "1533203", "revid": "339392", "url": "https://it.wikipedia.org/wiki?curid=1533203", "title": "Michele VI Bringas Gerontas", "text": ""}
{"id": "1533204", "revid": "114172597", "url": "https://it.wikipedia.org/wiki?curid=1533204", "title": "Claudia Marchionni", "text": "Dopo aver conseguito la maturit\u00e0 classica nella sua citt\u00e0 natale, ha studiato lettere all'Universit\u00e0. Dopo aver iniziato presso \"il Resto del Carlino\" nel 1993 prima come corrispondente dalla piccola citt\u00e0 di Colbordolo, poi come pubblicista, dal 2000 \u00e8 caporedattrice del TG5. A due anni dalla nascita del programma televisivo \"Matrix\" segue Enrico Mentana nel progetto, divenendone una delle principali autrici.\nNella sua carriera professionale ha lavorato anche presso \"La Voce\" con Indro Montanelli, a \"Mixer\" di Giovanni Minoli, poi nel \"Corriere del Mezzogiorno, quest'ultimo presso Napoli\"; le testate principali con cui ha collaborato sono \"Marie Claire\" e \"D - la Repubblica delle Donne\".\nAttualmente, dal 2018, \u00e8 caporedattrice del programma Quarta Repubblica, in onda su Rete 4 (luned\u00ec alle 21.30). \nHa una figlia di nome Vittoria. "}
{"id": "1533205", "revid": "729019", "url": "https://it.wikipedia.org/wiki?curid=1533205", "title": "Oftalmoplegia internucleare", "text": "L'oftalmoplegia internucleare, cui ci si riferisce spesso con l'acronimo OIN, si verifica nella lateralit\u00e0 di sguardo ed \u00e8 caratterizzata dall'incapacit\u00e0 nell'adduzione di un occhio associata a nistagmo dell'occhio abdotto. Spesso si riscontra nei casi di sclerosi multipla.\nEziologia.\nTale fenomeno si riscontra frequentemente in patologie neurologiche come la sclerosi multipla e i disordini cerebrovascolari, ed \u00e8 causato da una lesione al livello del fascicolo longitudinale mediale del lato dell'occhio non addotto in un punto del tratto fra il nucleo del VI nervo cranico ed il nucleo del III nervo cranico."}
{"id": "1533206", "revid": "231280", "url": "https://it.wikipedia.org/wiki?curid=1533206", "title": "Autore televisivo", "text": ""}
{"id": "1533207", "revid": "729019", "url": "https://it.wikipedia.org/wiki?curid=1533207", "title": "Giovanni Archeoli", "text": "Biografia.\nNacque ad Agrigento il 24 giugno del 1909, ancora in tenera et\u00e0 venne affidato dalla giovanissima madre alle cure di un brefotrofio, gestito da monache benedettine, che le impongono il cognome di Archeoli.\nTrascorre la sua fanciullezza in seno alla famiglia Russo, nella quale cresce amato e curato alla stessa stregua degli altri numerosi figli. Archeoli, riconoscente verso i Russo, decise di mantenere il doppio cognome per tutta la vita.\nGi\u00e0 adolescente scoprir\u00e0 e coltiver\u00e0 la sua passione per il teatro, tanto da esordire, a soli 15 anni, con la commedia \u201c\"Il Galeotto\"\u201d.\nDa quel momento le sue interpretazioni teatrali si susseguiranno innumerevoli, cogliendo un successo sempre crescente.\nNel corso della sua carriera conoscer\u00e0 e lavorer\u00e0 con Pirandello e Martoglio. Con la \u201cCompagnia del Piccolo Teatro Pirandelliano\u201d (della quale era stato uno dei fondatori) porter\u00e0 in Italia e in Europa le loro commedie.\nNel 1975, per meriti artistici gli venne conferita la nomina di Cavaliere della Repubblica e, nel 1977, ricevette dal Sindaco di Agrigento la medaglia d'oro per i 50 anni di attivit\u00e0 teatrale.\nParteciper\u00e0 con successo a diverse edizioni della \u201c\"Settimana Pirandelliana\"\u201d lavorando sotto la direzione di Andrea Camilleri e Ruggero Jacobbi.\nNel 1980 si propone alla critica in una memorabile interpretazione del \u201c\"Prof. Toti\"\u201d nel Pensaci, Giacomino! con la regia di Pino Passalacqua.\nArcheoli visse la sua vita intensamente, durante il periodo bellico partecip\u00f2 a numerose azioni di guerra e, in seguito, per sfuggire alle repressioni tedesche si aggreg\u00f2 alle formazioni partigiane dell'Emilia-Romagna, dando il suo contributo alla guerra di liberazione che lo portarono ad ottenere diverse onorificenze e due Croci al merito.\nArtisticamente, oltre alla recitazione, espresse il meglio di s\u00e9 con una notevole produzione di componimenti poetici, in lingua e in dialetto agrigentino, ottenendo ovunque consensi e riconoscimenti. Nel 1984 pubblicher\u00e0 il volume \u201c\"Amuri e vita\"\u201d, dove sono raccolte alcune delle sue pi\u00f9 belle poesie in vernacolo.\nNello stesso anno, a causa di una grave malattia della moglie Michelina, si ritirer\u00e0 definitivamente dalle scene.\nSi spegne serenamente il 29 luglio del 1989.\nNel dicembre 2004 lo scrittore Salvatore Indelicato pubblica per la Massimo Lombardo Editore il romanzo \"Fossi nato l\u00e0\" ispirato alla sua vita. Nel 2005 il Comune di Agrigento intitola una strada cittadina a suo nome."}
{"id": "1533208", "revid": "767487", "url": "https://it.wikipedia.org/wiki?curid=1533208", "title": "City of Strangers", "text": "City of Strangers \u00e8 un album di Ute Lemper pubblicato nel febbraio 1995."}
{"id": "1533219", "revid": "682118", "url": "https://it.wikipedia.org/wiki?curid=1533219", "title": "Poynting", "text": ""}
{"id": "1533229", "revid": "486946", "url": "https://it.wikipedia.org/wiki?curid=1533229", "title": "Macedoni (famiglia imperiale bizantina)", "text": ""}
{"id": "1533234", "revid": "486946", "url": "https://it.wikipedia.org/wiki?curid=1533234", "title": "Dinastia Macedone", "text": ""}
{"id": "1533236", "revid": "529641", "url": "https://it.wikipedia.org/wiki?curid=1533236", "title": "MIDlet", "text": "Una MIDlet JAVA \u00e8 un'applicazione creata per sistemi embedded, specificamente per i sistemi con installata una J2ME Virtual Machine. Queste applicazioni sono di solito giochi e programmi per i cellulari.\nMobile Information Device toolkit.\nUna MIDlet, per funzionare, necessita di un dispositivo che implementi almeno J2ME, CLDC e MIDP. Come altre applicazioni Java, le MIDlet seguono la filosofia del \"compila una volta, esegui ovunque\" tipica del linguaggio Java.\nIl file principale delle distribuzioni MIDlet ha estensione .jar, tuttavia si possono trovare associati dei file .jad, che contengono informazioni sulla localizzazione e sul contenuto del file .jar. L'implementazione di una MIDlet pu\u00f2 o non pu\u00f2 necessitare del file .jad.\nUna MIDlet deve sottostare a questi requisiti per poter funzionare su un dispositivo mobile:"}
{"id": "1533245", "revid": "228587", "url": "https://it.wikipedia.org/wiki?curid=1533245", "title": "Popola", "text": "Popola \u00e8 una frazione montana del comune di Foligno (PG) facente parte della Circoscrizione n. 7 \"Annifo - Colfiorito\".\nLa piccola frazione, occupata da appena 36 abitanti (dati Istat, 2001 ), si affaccia, ad 848 , su una delle conche dell'altopiano di Colfiorito; la pianura sottostante, detta \"Valletta di San Martino\" o \"Val Castellana\", la separa dalla frazione di Cesi (Serravalle di Chienti), che si trova in territorio marchigiano.\nPopola \u00e8 attraversata dall'antica \"Via della Spina\", che congiunge Spoleto a Colfiorito passando per Verchiano.\nStoria.\nLa zona era gi\u00e0 abitata sin dall'era preistorica, cosa testimoniata dal reperimento di oggetti quali anfore, bronzetti, statuette, appartenuti probabilmente alle popolazioni proto-umbre dei cosiddetti \"castellieri\".\nDurante l'invasione di Annibale (che segu\u00ec la Via della Spina), nella valle di San Martino vi fu lo scontro tra il generale cartaginese ed il romano Centennio, in data 26 giugno 217 a.C.: la battaglia si risolse con la pesante disfatta dei romani e tuttora \u00e8 possibile ritrovare nei campi oggetti ed ossa umane risalenti all'evento.\nDurante la costruzione della strada di collegamento con Foligno, nel XVIII secolo, gli operai ritrovarono una fossa contenente ossa umane ed equine in gran quantit\u00e0, nonch\u00e9 resti di armi, quali spade, corazze, lance e cos\u00ec via.\nVi sono diverse ipotesi sull'origine del nome: potrebbe derivare dal termine \"populus\", pioppo in latino, oppure dalle , le distruzioni apportate dai punici durante la battaglia ed il periodo successivo (essi infatti permasero per un certo periodo nella zona, non potendo proseguire nella direzione delle Marche).\nProbabilmente, le prime costruzioni furono erette nella pianura (vocabolo Ponticello) ma, forse in seguito ai terremoti, esse furono abbandonate. Nel 1264 venne costruito, sul colle, un castello (\"castrum Populi\") per volere di Urbano IV, sotto il podest\u00e0 folignate Angelo Cenci: esso doveva impedire la costituzione di una comunanza montana autonoma a nord di Pale, nonch\u00e9 fornire protezione ai confini settentrionali del Ducato di Spoleto.\nLa plebania di Popola (sin dal X secolo) raccoglieva fedeli anche da Forcatura e Fraia, localit\u00e0 circostanti, ma queste furono poi distaccate.\nNel 1650 avvenne un tragico scontro tra gli abitanti di Popola e quelli di Cesi, in merito all'utilizzo delle acque del torrente Rio (confine tra Umbria e Marche) da parte delle donne, per fini di lavanderia: sei uomini, tra quelli accorsi, morirono. L'episodio fu sanato solo dopo lunghe cause, con la costruzione di una piccola cappella dedicata alla concordia, una processione da Popola ed il suono delle campane da Cesi.\nDapprima propriet\u00e0 dei Trinci, signori di Foligno, sin dai tempi di Ugolino, successivamente i Barugi furono fatti marchesi di Popola nel 1780 da Pio VI: questi restaurarono la fortezza e ne potenziarono le mura. Alla fine del dominio dei Barugi, il castello pass\u00f2 alla Congregazione della Carit\u00e0 di Foligno, che lo trasform\u00f2 in colonia estiva per la villeggiatura degli orfanelli.\nEconomia e manifestazioni.\nIl particolare clima nonch\u00e9 la composizione del terreno hanno permesso lo sviluppo di una produzione agricola di nicchia e di qualit\u00e0, legata alla lenticchia, alla cicerchia ed al farro."}
{"id": "1533246", "revid": "124665025", "url": "https://it.wikipedia.org/wiki?curid=1533246", "title": "Gaetano Kanizsa", "text": "Laureatosi a Padova con Cesare Musatti, divenne uno dei protagonisti della psicologia sperimentale italiana.\nFu esponente della tradizione della psicologia della Gestalt e acquis\u00ec fama internazionale con la pubblicazione di un articolo sui \"Subjective Contours\" su \"Scientific American\" nel 1976.\nBiografia.\nNacque da padre ebreo ungherese (di Nagybecskerek) e madre cattolica slovena (di Plezzo). Dopo aver atteso gli studi superiori nella citt\u00e0 natale, si iscrisse alla facolt\u00e0 di filosofia dell'Universit\u00e0 di Padova, dove Cesare Musatti lo introdusse alla psicologia. Si laure\u00f2 nel 1938 con una tesi sulle immagini eidetiche, subito pubblicata dall'Istituto veneto di scienze, lettere ed arti.\nColpito dalle leggi razziali, fu privato della cittadinanza italiana e confinato a Buttrio. Dopo l'armistizio di Cassibile fugg\u00ec a Roma dove ader\u00ec alla Resistenza; grazie all'appoggio di Luigi Meschieri, gli fu procurato un posto da ricercatore all'Istituto di Psicologia del CNR.\nDopo il conflitto Musatti lo chiam\u00f2 ad affiancarlo al Laboratorio di psicologia della Olivetti. Vi rimase sino al 1947, quando ottenne un posto di assistente all'Universit\u00e0 di Firenze; poco dopo divenne assistente dello stesso Musatti all'Universit\u00e0 di Milano. Dal 1953 fu professore ordinario all'Universit\u00e0 di Trieste dove fond\u00f2 l'Istituto di Psicologia."}
{"id": "1533248", "revid": "18323", "url": "https://it.wikipedia.org/wiki?curid=1533248", "title": "Tracy Di Vicenzo", "text": ""}
{"id": "1533253", "revid": "1889177", "url": "https://it.wikipedia.org/wiki?curid=1533253", "title": "Universit\u00e0 di Berna", "text": "L'Universit\u00e0 di Berna \u00e8 l'universit\u00e0 della capitale svizzera Berna. \u00c8 stata fondata nel 1834 come una delle universit\u00e0 di lingua tedesca in Svizzera, il suo nome ufficiale \u00e8 Universit\u00e4t Bern anche se \u00e8 spesso pronunciata nella forma francese, \"Universit\u00e9 de Berne\". L'universit\u00e0 \u00e8 disciplinata e finanziata dal cantone di Berna, \u00e8 divisa in otto facolt\u00e0 e 150 istituti.\nDipartimenti.\nL'universit\u00e0 consta dei seguenti dipartimenti:\nLa facolt\u00e0 di teologia ha il minor numero di studenti, mentre la facolt\u00e0 storica-filosofica ha il maggior numero di studenti.\nSedi.\nGli edifici dell'Universit\u00e0 sono distribuiti in tutta Berna, ma la maggior parte attorno L\u00e4nggass street, in una zona immediatamente a nord-ovest del centro della citt\u00e0. Un ascensore dalla stazione ferroviaria centrale permette di accedere direttamente alla terrazza di fronte al principale edificio amministrativo. La facolt\u00e0 di teologia e parti della facolt\u00e0 storica-filosofica hanno sede in una vecchia fabbrica di cioccolato come edificio principale (la cosiddetta \"Unitobler\") e nel 2005 il vecchio ospedale femminile \u00e8 stato ricostruito come un centro universitario (\"UniS\")."}
{"id": "1533256", "revid": "83549", "url": "https://it.wikipedia.org/wiki?curid=1533256", "title": "Ostariophysi", "text": ""}
{"id": "1533262", "revid": "363629", "url": "https://it.wikipedia.org/wiki?curid=1533262", "title": "IgM", "text": "Le immunoglobuline M (IgM) sono glicoproteine appartenenti alla superfamiglia delle immunoglobuline. Nei vertebrati, le IgM costituiscono un isotipo di anticorpi, cio\u00e8 molecole coinvolte nella risposta immunitaria dell'organismo umano. Esse sono la classe di Immunoglobuline pi\u00f9 grandi in termini di peso molecolare e sono le prime a comparire in risposta all'esposizione con l'antigene.\nNella filogenesi esse rappresentano il primo isotipo di anticorpi a essersi sviluppato.\nNel feto umano sono le prime immunoglobuline a comparire (attorno alla ventesima settimana dal concepimento) e non attraversano la placenta.\nIn un uomo adulto esse sono presenti in una concentrazione pari a 1,5 mg/mL e hanno un'emivita pari a 5 giorni.\nSono sintetizzate dai linfociti B, e pi\u00f9 precisamente dalle plasmacellule.\nScoperta delle IgM.\nLo studio delle IgM ebbe inizio nel 1937, con un report che mise in evidenza che cavalli iperimmunizzati con il polisaccaride di pneumococco producevano anticorpi molto pi\u00f9 grandi delle tipiche \u03b3-globuline di coniglio, con un peso molecolare (PM) di 990 kDa. A causa del suo peso maggiore, il nuovo anticorpo venne originariamente denominato \u03b3-macroglobulina e solo nella successiva terminologia venne denominato IgM, da M=Macro.\nStruttura e conformazioni delle IgM.\nUna singola molecola di IgM \u00e8 composta, come tutte le immunoglobuline, da due catene pesanti e due catene leggere. Nel caso particolare delle IgM:\nLe IgM hanno due funzioni che si rispecchiano nelle due possibili conformazioni (struttura quaternaria) in cui possono essere sintetizzate:\nLe due forme di IgM differiscono oltre che per la struttura quaternaria, anche nella struttura primaria, nello specifico per il dominio Ig C\u03bc4 (ossia il quarto e ultimo dominio Ig della catena pesante): \nFunzioni.\nIgM monomeriche (di membrana).\nLa funzione principale del IgM monomeriche \u00e8 quella di captare gli antigeni circolanti per i quali sono specifiche e di trasmettere all'interno del linfocita il segnale di attivazione, che lo porter\u00e0 a differenziarsi in una plasmacellula secernente anticorpi.\nLe IgM vengono prodotte gi\u00e0 in uno stadio molto precoce della maturazione dei linfociti B: catene \u03bc possono essere ritrovate gi\u00e0 nel citoplasma dei linfociti pre-B, dove vengono assemblate con una catena leggera sostitutiva e permettono la formazione del recettore pre-B, utilissimo ai fini della selezione positiva.\nLe IgM monomeriche sono uno dei due tipi di molecole che si ritrovano sulla membrana del linfocita B immaturo (vergine o \"na\u00efve)\", assieme alle IgD. Sono gli unici isotipi di immunoglobuline che possono essere espresse simultaneamente da parte di una cellula B.\nDopo l'attivazione del linfocita per il contatto con l'antigene e il suo differenziamento in cellula secernente anticorpi, le IgM subiscono un processo di maturazione dell'affinit\u00e0 per l'antigene, per cui vengono prodotte IgM ad alta affinit\u00e0 non pi\u00f9 in forma di membrana ma in forma secretoria.\nIgM pentameriche (di secrezione).\nLe IgM sono sintetizzate precocemente nelle risposte immunitarie, ovvero sono i primi anticorpi a essere secreti dalle plasmacellule in ordine temporale (seguite in un secondo tempo dalle IgG). La principale funzione delle IgM \u00e8 l'opsonizzazione: essendo pentameriche, esse dispongono infatti del quintuplo di siti di legame rispetto a tutte le altre immunoglobuline, e perci\u00f2 sono opsonine molto efficaci.\nContrariamente alla maggior parte delle opsonine (IgG, complemento, fibrina), la funzione principale delle IgM non \u00e8 per\u00f2 quella di favorire la fagocitosi della particella opsonizzata da parte delle cellule immunitarie: pochissimi fagociti possiedono, infatti, un recettore specifico per la porzione Fc delle IgM. La loro funzione principale \u00e8 invece quella di attivare il complemento: le IgM sono infatti i migliori iniziatori della via classica dell'attivazione del complemento, meglio ancora delle IgG.\nDiagnostica.\nEssendo le IgM i primi anticorpi prodotti dalle plasmacellule nel corso di un'infezione, possono essere usate nella diagnostica di laboratorio per stabilire se un paziente ha o meno un processo infettivo in corso. Il dosaggio anticorpale ricerca nel sangue (o nei tessuti) del paziente la presenza sia delle IgM sia delle IgG: a seconda di quale di queste due popolazioni \u00e8 prevalente, si pu\u00f2 stabilire con una certa approssimazione da quanto tempo si \u00e8 iniziato il processo infiammatorio."}
{"id": "1533268", "revid": "124693364", "url": "https://it.wikipedia.org/wiki?curid=1533268", "title": "TransferJet", "text": "TransferJet \u00e8 un protocollo ideato da Sony per la trasmissione di dati per contatto o a una distanza massima di 3\u00a0cm.\nSi basa sul principio di induzione di un campo elettrico. Possiede una velocit\u00e0 teorica di trasferimento dati di 560 Mbps ed effettiva di 375Mbps."}
{"id": "1533269", "revid": "125676517", "url": "https://it.wikipedia.org/wiki?curid=1533269", "title": "IgE", "text": "Le immunoglobuline E (IgE) sono un isotipo di immunoglobuline (cio\u00e8 anticorpi) che hanno la particolarit\u00e0 di trovarsi solo nei mammiferi.\nSono glicoproteine coinvolte nella risposta immunitaria dell'organismo umano, in particolare hanno la funzione di proteggere l'organismo dalle infezioni da parte di parassiti (soprattutto elminti come \"Schistosoma mansoni\", \"Trichinella spiralis\", e \"Fasciola hepatica).\"\nLe IgE sono utilizzate durante la difesa immunitaria contro altri parassiti, come il protozoo Plasmodium falciparum.\nEsse sono anche le principali responsabili delle pi\u00f9 diffuse malattie da ipersensibilit\u00e0 di tipo I che colpiscono la popolazione dei Paesi industrializzati, ossia l'asma allergica, la maggior parte delle sinusiti, la rinite allergica, allergie dovute al cibo e specifici tipi di orticaria cronica e dermatite atopica.\nLe IgE giocano un ruolo fondamentale anche in risposta ad allergeni come ad esempio: farmaci anafilattici, puntura d'ape e preparazioni di antigeni utilizzate nell'Immunoterapia specifica desensibilizzante.\nNell'uomo esse sono sintetizzate dai linfociti B, pi\u00f9 precisamente dalle plasmacellule che si trovano soprattutto nella tonaca sottomucosa degli apparati respiratorio e intestinale: organizzate in questo modo costituiscono una sorta di \"seconda barriera\" alle infezioni dopo le IgA.\nStruttura.\nLe IgE nella loro forma monomerica sono composte, come tutte le immunoglobuline, da:\nFunzione.\nLa produzione di IgE viene stimolata da una particolare sottopopolazione di linfociti T helper, i linfociti T2: il differenziamento dei linfociti T in questa particolare sottopopolazione viene stimolato dall'incontro con particolari antigeni, tra cui quelli presenti sulla superficie di parassiti ed elminti e gli allergeni. Una volta che i linfociti T helper si sono evoluti in linfociti T2, questi ultimi cominciano a produrre citochine quali IL-4 e IL-5, che stimolano lo switch isotipico dei linfociti B in cellule secernenti anticorpi IgE.\nLe IgE hanno un meccanismo d'azione singolare rispetto alle altre immunoglobuline: non appena prodotte, infatti, esse si legano immediatamente con la loro porzione Fc al recettore Fc\u03b5RI (recettore di tipo I per il frammento Fc delle catene \u03b5) che si trova sulla superficie di mastcellule, eosinofili e basofili. L'IgE funziona quindi come un recettore della mastcellula stessa: una volta venuto a contatto con l'antigene per la quale \u00e8 specifica, essa stimola la degranulazione del mastocita e la liberazione di istamina (ammina biogena derivante dalla decarbossilazione dell'amminoacido istidina, la quale agisce come vasodilatatore) e mediatori lipidici (prostaglandine, leucotrieni, trombossano) nello spazio intercellulare, scatenando la reazione allergica.\nLe allergie e l'\"ipotesi dell'igiene\".\nLe IgE sono molto utili per difendere l'organismo umano da particolari parassitosi, come le elmintiasi, che sono frequenti soprattutto nei Paesi sottosviluppati. Tuttavia, nel mondo industrializzato, queste malattie sono diventate sempre meno diffuse e quindi le IgE hanno finito per assumere un ruolo sempre pi\u00f9 negativo nella patologia umana, essendo associate solo allo sviluppo di allergie.\nL'\"ipotesi dell'igiene\", elaborata da alcuni studiosi agli inizi del ventunesimo secolo, sostiene che l'aumentata insorgenza di reazioni allergiche sia dovuta a una carenza nel processo di switch dei linfociti T helper verso la popolazione T1, soppiantato dallo switch esclusivo verso la popolazione T2: tutto ci\u00f2 sarebbe dovuto alla mancanza di un'adeguata stimolazione del sistema immunitario durante l'infanzia, a causa del sempre maggiore stato di asepsi in cui vivono i bambini nati nel mondo occidentale."}
{"id": "1533283", "revid": "767487", "url": "https://it.wikipedia.org/wiki?curid=1533283", "title": "Another Gay Movie", "text": "Another Gay Movie \u00e8 un film statunitense diretto nel 2006 da Todd Stephens.\n\u00c8 un'irriverente parodia gay di \"American Pie\" e di tutte le commedie adolescenziali degli ultimi anni. Nel 2008 \u00e8 stato realizzato un sequel intitolato \"\".\nTrama.\nAndy, Jarod, Nico e Griff sono quattro amici gay appena diplomatisi al liceo: ossessionati dalla loro verginit\u00e0, dopo l'ennesimo party in bianco si promettono di aiutarsi reciprocamente a trovare un partner sessuale entro la fine dell'estate, prima di arrivare al college.\nDurante la loro folle ricerca si imbattono nelle pi\u00f9 assurde situazioni comiche ma, nel segno dell'amicizia, riusciranno tutti a coronare il loro sogno."}
{"id": "1533287", "revid": "2048388", "url": "https://it.wikipedia.org/wiki?curid=1533287", "title": "Fappani", "text": ""}
{"id": "1533291", "revid": "2139294", "url": "https://it.wikipedia.org/wiki?curid=1533291", "title": "Danilo Fappani", "text": "Carriera.\nHa debuttato nel 1988 affiancando piloti come Andrea Dallavilla, Piero Longhi, Diego Oldrati, Franco Uzzeni,Simone Campedelli, Devid Oldrati, Matteo Bossini, Ermanno Dionisio, Angelo Medeghini, Nikita Kondrakhin, Tomoyuki Shinkai, Tony Cairoli, Andrea Crugnola, Stefano Albertini. \nIn coppia con Andrea Dallavilla ha vinto un titolo Italiano Assoluto Rally nel 1997 su una Subaru Impreza. Sempre con lo stesso pilota \u00e8 giunto al secondo posto nel campionato nazionale del 1996 su Toyota Celica e del 1998 su Subaru Impreza. Nel 2001 \u00e8 vicecampione del mondo juniores, sempre in coppia con Dallavilla su una Fiat Punto.\nNel 2003 \u00e8 campione italiano rally nel Gruppo N, in coppia con Piero Longhi su Subaru Impreza.\nDal 2006 al 2016 ha gareggiato per lo pi\u00f9 con Simone Campedelli, ottenendo il successo nel Trofeo Rally Terra del 2007, su una Mitsubishi Lancer. Sulla stessa vettura nel 2009 \u00e8 stato nuovamente campione italiano rally Gruppo N, nel 2011 campione italiano junior e due ruote motrici sulla Citro\u00ebn DS3 R3, successo ripetuto anche l'anno successivo. Nel 2017 e 2018 \u00e8 stato Campione Italiano CIWRC al fianco di Stefano Albertini a bordo di una Ford Fiesta WRC. Sempre nel 2018 ha vinto anche il titolo Italiano CIRA con Andrea Crugnola su di una Ford Fiesta R5. Nel 2020 e nel 2021 \u00e8 nuovamente campione Italiano CIRA con Stefano Albertini con la Skoda Fabia R5\nAl momento \u00e8 l'unico copilota Italiano ad avere vinto tutti e tre i Campionati maggiori, (CIR, CIT, CIWRC) con tre piloti diversi, (Dallavilla, Campedelli, Albertini) e tre marche di vetture diverse, (Subaru, Mitsubishi , Ford)"}
{"id": "1533292", "revid": "833108", "url": "https://it.wikipedia.org/wiki?curid=1533292", "title": "Pure Shores", "text": "Pure Shores \u00e8 una canzone del gruppo britannico All Saints, primo estratto dall'album \"Saints &amp; Sinners\" del 2000.\nScritto da Shaznay Lewis e prodotto da William Orbit, il brano mescola dream pop con alcuni aspetti della musica elettronica, ambient, teen pop e R&amp;B.\nPubblicato come singolo il 7 febbraio 2000, ha riscosso successo mondiale ponendosi ai vertici delle classifiche di vendita in Regno Unito e Irlanda.\nInformazioni generali.\nLa canzone, scritta come parte della colonna sonora del film \"The Beach\" con Leonardo DiCaprio, \u00e8 stata nominata ai Capital FM Awards come miglior canzone.\nHa riscosso un buon successo anche in Italia, in cui per una settimana ha conquistato anche la prima posizione, grazie anche all'utilizzo come colonna sonora in alcuni spot pubblicitari della De' Longhi andati in onda dal 2002 al 2007. Ha venduto in totale 682 719 copie.\nVideo musicale.\nIl videoclip \u00e8 stato girato sul set di \"The Beach\", soprattutto di notte, nella spiaggia di Holkham in Inghilterra. Alcune riprese sfocate mostrano le quattro componenti del gruppo cantare a turno e, nel ritornello, all'unisono avvolte nei loro cappotti. L'8 maggio 2000 ha vinto il Loaded Award come miglior singolo dell'anno.\nRemix.\nPure Shores"}
{"id": "1533295", "revid": "1494169", "url": "https://it.wikipedia.org/wiki?curid=1533295", "title": "Strictly Physical", "text": ""}
{"id": "1533298", "revid": "79227", "url": "https://it.wikipedia.org/wiki?curid=1533298", "title": "Charleston (Carolina del Sud)", "text": "Charleston \u00e8 una citt\u00e0 degli Stati Uniti d'America, la seconda per grandezza nello Stato della Carolina del Sud. Fondata dagli inglesi sulla sponda destra dell'Ashley nel 1670 come \"Charles Town\" in onore di Carlo II d'Inghilterra, fu spostata dieci anni dopo sul sito attuale. In epoca coloniale, grazie al suo porto, divenne un importante centro commerciale e culturale. Charleston, la cui ricchezza era legata in gran parte al commercio degli schiavi, divenne la quinta citt\u00e0 pi\u00f9 grande del Nord America. Nel 1861 fu teatro dell'assedio di Fort Sumter, \"casus belli\" della guerra di secessione americana. Dalla citt\u00e0 prende il nome il ballo chiamato Charleston.\nGeografia.\nCharleston \u00e8 situata lungo la costa atlantica, presso l'estuario dei fiume Ashley, Cooper e Wando, a 182 km a sud-est della capitale Columbia.\nStoria.\nLe origini.\nUna volta risalito al trono d'Inghilterra, Carlo II, il 24 marzo 1663 concesse le terre della Provincia della Carolina a otto nobili ai lui fedeli noti come \"Lord Proprietors\". Questi impiegarono sette anni per allestire una spedizione volta a colonizzare le terre d'oltre oceano. Il primo insediamento, sorto sulla rive destra dell'Ashley, fu nominato \"Charles Towne\", in onore del sovrano inglese. I primi abitanti, coloni delle Bermuda, erano capitanati da William Sayle che il 15 marzo 1670 divenne il primo governatore della provincia della Carolina. Nel 1680 il centro cittadino venne spostato dalla sponda sinistra dell'Ashley alla posizione attuale. Per tutto il XVII secolo Charles Towne, rimase l'estremo avamposto meridionale dell'Impero britannico in Nord America. In questo primo periodo la citt\u00e0 dovette sopportare anche numerosi attacchi da parte degli spagnoli, dei pirati e dei nativi americani.\nNuovi coloni giunsero dalla Francia, dalla Germania, dall'Irlanda e dalla Scozia. Si form\u00f2 anche un'importante comunit\u00e0 ebraica sefardita. Dalla met\u00e0 del XVIII secolo Charles Towne divenne uno dei principali terminali della tratta degli schiavi di cui abbisognavano in gran numero le tante piantagioni del sud. Gi\u00e0 dal 1708 la maggioranza della popolazione cittadina era composta da afroamericani. In poco tempo crebbe a tal punto che divenne la comunit\u00e0 pi\u00f9 ricca e benestante a sud di Filadelfia ed il suo porto era il quarto tra quelli delle colonie inglesi in Nord America. La sua popolazione ammontava a circa unit\u00e0, un quarto dei quali schiavi.\nRivoluzione americana.\nNel 1776 la citt\u00e0 venne attaccata da una squadriglia navale inglese guidata dal generale Henry Clinton. L'assalto tuttavia si risolse con un nulla di fatto poich\u00e9 i britannici non trovarono l'appoggio armato dei lealisti della Carolina del Sud e gli insorti resistettero eroicamente all'interno del forte Sullivan. Nel 1780 Clinton ritorn\u00f2 alla testa di uomini e cinse di nuovo d'assedio la citt\u00e0. Gli insorti guidati dal generale Benjamin Lincoln furono costretti ad arrendersi e per loro fu la pi\u00f9 grande sconfitta di tutta la guerra.\nNel 1782 gli Inglesi lasciarono la citt\u00e0 che l'anno successivo venne ribattezzata \"Charleston\".\nIl 31 maggio 1801 vi fu fondato il primo Supremo Consiglio del Rito scozzese antico ed accettato della Massoneria, il Supreme Council, Scottish Rite (Southern Jurisdiction, USA o \"Mother Supreme Council of the World\", ovvero Supremo Consiglio madre del mondo).\nGuerra civile.\nCon le elezioni presidenziali negli Stati Uniti d'America del 1860 risult\u00f2 vincitore Abraham Lincoln; l'assemblea generale della Carolina del Sud vot\u00f2 quindi per la secessione dall'Unione (guerra di secessione americana).\nIl 12 aprile 1861 i cannoni della guarnigione sudista, guidata dal generale Pierre Gustave Toutant de Beauregard bombardarono il forte Sumter, presidiato dalle truppe unioniste del maggiore Robert Anderson. Dopo 34 ore di combattimenti quest'ultimo fu costretto alla resa. Questo episodio sanc\u00ec l'apertura delle ostilit\u00e0 tra la Confederazione e l'Unione.\nPer tutta la durata del conflitto Charleston venne duramente bombardata dalle forze nordiste. A piegare ulteriormente le sorti della cittadina vi fu anche il blocco dell'Unione allestito dai nordisti che di fatto imped\u00ec l'arrivo dal mare di aiuti e rifornimenti.\nEt\u00e0 contemporanea.\nAl termine della guerra civile la citt\u00e0 fu occupata dalle truppe federali. Durante la ricostruzione post-bellica il 31 agosto 1886 la citt\u00e0 fu colpita da un violento sisma di 7,3 gradi della scala Richter.\nCharleston \u00e8 oggi conosciuta negli Stati Uniti per la bellezza dei suoi giardini e per la sua architettura raffinata. Il turismo \u00e8 una voce importante della sua economia (tour dei giardini, dei monumenti e delle propriet\u00e0 del periodo coloniale come Boone Hall e Middleton Gardens). L'edizione americana dello Spoleto Festival USA raduna ogni anno, nel mese di giugno, artisti europei ed americani nei settori della musica, della danza, del teatro e delle arti sceniche.\nLa citt\u00e0 \u00e8 stata teatro nel 2015 del massacro di Charleston, in occasione del quale il ventunenne Dylann Roof apr\u00ec il fuoco in una chiesa gospel e provoc\u00f2 9 morti e un ferito.\nSociet\u00e0.\nEvoluzione demografica.\nHa un'area metropolitana stimata nel 2006 in circa abitanti."}
{"id": "1533300", "revid": "125739945", "url": "https://it.wikipedia.org/wiki?curid=1533300", "title": "Velocit\u00e0 di filtrazione glomerulare", "text": "La velocit\u00e0 di filtrazione glomerulare \u00e8 la velocit\u00e0 con cui si forma il filtrato renale a livello del corpuscolo renale. Si tratta propriamente di un flusso, misurato in millilitri al minuto (ml/min).\nUn indice importante della VFG \u00e8 la clearance di sostanze endogene ed esogene. La clearance renale di una sostanza \u00e8 definita come il volume di plasma che il rene riesce a depurare da essa nell'unit\u00e0 di tempo; si tratta di un concetto astratto, ma che d\u00e0 una stima della maggiore o minore efficienza del rene nell'eliminare dal sangue la sostanza in questione.\nLe sostanze che vengono utilizzate come campione sono:\nFiltrato.\nNel filtrato renale troviamo principalmente acqua e ioni come Na+, K+, Cl-, HCO3-, PO43-, Ca2+, ma anche molecole pi\u00f9 grosse come glucosio, aminoacidi, acido urico e urea.\nFattori determinanti.\nLa VFG \u00e8 determinata da due fattori, il coefficiente di ultrafiltrazione Kf e la pressione netta di ultrafiltrazione \u0394P. A sua volta P \u00e8 uguale alla somma algebrica delle forze di Starling agenti localmente, ovvero tre su quattro, poich\u00e9 la pressione oncotica all'interno della capsula di Bowman \u00e8 nulla.\nIn formule:\nLe forze di Starling agenti sono a loro volta regolate a monte dall'entit\u00e0 delle resistenze dell'arteriola afferente e di quella efferente, a loro volta regolate da molecole segnale come ormoni ed autacoidi.\nIl coefficiente di ultrafiltrazione, invece, ha un valore pressoch\u00e9 costante e rappresenta le caratteristiche di permeabilit\u00e0 della membrana locale.\nValori normali.\nNon \u00e8 facile la determinazione di un preciso valore normale di riferimento, a causa della definizione stessa di valore normale e della difficolt\u00e0 di misurarlo. La VFG di un adulto normale \u00e8 in media 125 ml/min, per un totale di 180 l/giorno.\nValori di VFG al di sotto del 90 ml/min possono essere indicativi di insufficienza renale, la cui diagnosi spetta al medico ed a cui si rimanda per una sua precisa classificazione.\nIl valore di filtrazione glomerulare viene spesso normalizzato per l'area della superficie corporea (standard) di 1,73 m2, quindi l'unit\u00e0 di misura diventa ml/min/1,73 m2 o, pi\u00f9 semplicemente, ml*1,73m2/min."}
{"id": "1533303", "revid": "86341", "url": "https://it.wikipedia.org/wiki?curid=1533303", "title": "Cristina Fantoni", "text": "Biografia.\nLaureata in Scienze Politiche, indirizzo Relazioni Internazionali, alla LUISS con una tesi sul \"Linguaggio verbale e non verbale del calcio\", dal 12 settembre 2000 \u00e8 iscritta all'Albo dei Giornalisti.\nDal 1996 entra a far parte della redazione di TMC: la sua esperienza comincia come conduttrice del telegiornale sportivo TMC Sport.\nHa seguito come inviata due edizioni dei Campionati Mondiali di Sci Alpino: quelli del 1997 al Sestriere e due anni dopo l'edizione del 1999 a Vail-Beaver Creek, nel Colorado. In quella occasione conosce, e successivamente sposer\u00e0 nel 2002, Carlo Vanzini, allora suo collega a TMC ed oggi giornalista sportivo e inviato per la Formula 1 per SKY Sport. Da Canzoni avr\u00e0 il figlio Giacomo.\nIn ambito calcistico segue come inviata i Mondiali di Francia 98 e gli Europei di Belgio-Olanda 2000, in entrambi i casi come conduttrice sul posto dei vari studi pre e post partita. Negli anni successivi condurr\u00e0 settimanali e trasmissioni sportive quali \"Mondocalcio\", \"Goleada\" e \"Sportstory\".\nEntra quindi nella redazione giornalistica della neonata LA7, e Gad Lerner, allora direttore del telegiornale, la sceglie per la conduzione delle ore 20:00. Successivamente torner\u00e0 allo sport, sua grande passione.\nAttualmente lavora alla redazione sportiva di Milano di LA7 come inviata ed \u00e8 una delle conduttrici dell'edizione delle 13:30 del TG LA7.\nHa seguito come inviata i Giochi olimpici di Torino 2006 ed \u00e8 stata, in occasione dei Mondiali di Calcio di Germania 2006, uno dei volti della trasmissione \"Il gol sopra Berlino\", con dei collegamenti in diretta dalla Germania.\nHa condotto per La7 \"Le partite non finiscono mai\", trasmissione di approfondimento calcistico del luned\u00ec sera ed \u00e8 stata inviata a bordocampo in occasione delle partite di Serie A trasmesse in pay-per-view sul digitale terrestre di Cartapi\u00f9. \u00c8 stata inviata per il Sei Nazioni di rugby come conduttrice del pre e post partita e bordocampista durante le partite della Nazionale. Dal 12 giugno 2014 conduce l'approfondimento TG La7 Brazil sul Campionato mondiale di calcio 2014."}
{"id": "1533307", "revid": "123852445", "url": "https://it.wikipedia.org/wiki?curid=1533307", "title": "Lia Capizzi", "text": "Biografia.\nNata in provincia di Padova nel 1972, consegu\u00ec la maturit\u00e0 classica nel 1991 e si iscrisse alla facolt\u00e0 dell'Universit\u00e0 degli Studi di Padova, abbandonando gli studi subito al primo anno quando le fu proposto un provino radiofonico presso una radio privata padovana, \"Radio Gemini One\", a seguito del successo del quale inizi\u00f2 a condurre una rubrica musicale con intermezzi di informazione sportiva.\nPer quasi quattro anni Lia Capizzi altern\u00f2 studio e lavoro finch\u00e9, nel 1994, le fu proposto di entrare in pianta stabile nel mondo radiofonico, televisivo come giornalista di TMC con relativo trasferimento a Milano, che accett\u00f2 a spese della carriera universitaria. Inizi\u00f2 quindi a collaborare a Radio 105 e Radio Monte Carlo come giornalista praticante, occupandosi di interviste, giornali radio e notizie sportive, e trovando anche spazio sulla carta stampata, dalle colonne del quotidiano \"Il Giorno\".\nDa settembre 2000 a maggio 2002 lavor\u00f2 per la redazione sportiva di Mediaset, per la quale condusse le rubriche sportive del TG5, di \"Studio Aperto\" e del TG4 e collabor\u00f2 a \"Controcampo\"; nel giugno 2002 pass\u00f2 a Radio Rai, per la quale comment\u00f2 gli incontri del (\"Tutto il mondiale minuto per minuto\") e collabor\u00f2 alla rubrica radiofonica calcistica \"Zona Cesarini\".\nDa agosto 2003, infine, collabora con l'emittente satellitare Sky Italia per la cui testata sportiva, Sky Sport, divenne la prima giornalista a commentare in televisione un incontro di serie A in Italia: accadde il 9 gennaio 2005 a Messina, nell'incontro \"\" - \"Brescia\".\nNella circostanza Lia Capizzi fu inviata in cabina di trasmissione senza preavviso, a seguito di un'emergenza.\nInteressata in generale a qualsiasi sport, Lia Capizzi si \u00e8 pi\u00f9 recentemente accostata al rugby; in occasione della in Francia ha seguito le vicende del ritiro della Nazionale italiana e ha curato i pre e post-partita degli incontri pi\u00f9 importanti del torneo; inoltre, insieme ai fratelli Mauro e Mirco Bergamasco, ha pubblicato un libro per Rizzoli, \"Quelli del rugby\" (2007).\nHa condotto per Sky Sport il \"magazine\" televisivo \"Sport Time\" fino ad agosto 2008, data della soppressione dello stesso a seguito della nascita del canale Sky Sport 24. Il 1\u00b0 Novembre 2021 annuncia attraverso il suo profilo Instagram l'addio a Sky Sport dopo 18 anni."}
{"id": "1533312", "revid": "1305772", "url": "https://it.wikipedia.org/wiki?curid=1533312", "title": "Crypta Neapolitana", "text": "La Crypta Neapolitana (o Grotta di Posillipo o Grotta di Virgilio) \u00e8 una galleria lunga circa 711 metri scavata nel tufo della collina di Posillipo, tra Mergellina (salita della Grotta) e Fuorigrotta (via della Grotta Vecchia), a Napoli. Non deve essere confusa con la grotta di Seiano, altra galleria romana che attraversa ancora la collina Posillipo alla sua estrema propaggine.\nL'ingresso principale della grotta si trova lato Mergellina, ubicato all'interno del parco Vergiliano a Piedigrotta di Napoli, che conserva tra l'altro anche la tomba di Giacomo Leopardi e quella presunta di Virgilio.\nTra storia e leggenda.\nLa Crypta Neapolitana svolse un ruolo significativo non solo nella vita concreta, ma anche nell'immaginario napoletano.\nLa tradizione vuole che la galleria sia stata realizzata da Virgilio in una sola notte, con il ricorso alla sua potente arte magica. La leggenda doveva essere molto radicata, tanto che Roberto d'Angi\u00f2, scherzando, sottopose la questione al Petrarca durante un suo viaggio a Napoli, e questi rispose, scherzando a sua volta: \"Non mi \u00e8 mai capitato di leggere che Virgilio fosse un tagliapietre.\" Probabilmente la leggenda fu alimentata dal fatto che nel medioevo fosse stato attribuito a Virgilio il ruolo di mago e che nei pressi dell'ingresso orientale ci fosse un colombario della prima et\u00e0 imperiale, identificato ancora oggi dalla tradizione come la tomba di Virgilio.\nIn realt\u00e0, come ci narra Strabone, fu realizzata nel I secolo a.C. da Lucio Cocceio Aucto, ingegnere originario forse della zona flegrea, per volere di Marco Vipsanio Agrippa, come parte di una rete di infrastrutture militari comprendenti anche il \"Portus Iulius\" e altre gallerie simili (le cosiddette Grotta di Cocceio e Crypta Romana). Anche questo fatto storico aliment\u00f2 una leggenda, secondo la quale Cocceio avrebbe utilizzato centomila uomini per scavare la galleria in soli quindici giorni.\nLa grotta nacque per soddisfare scopi militari, quando, nel periodo delle guerre civili, la zona flegrea assunse grande importanza strategica ed era necessaria una linea di comunicazione diretta fra Neapolis e Puteoli, ma a differenza delle altre gallerie flegree, che al termine della guerra tolemaica persero di importanza strategica e caddero progressivamente in disuso, la \"Crypta Neapolitana\" continu\u00f2 ad essere utilizzata come infrastruttura civile di collegamento. Tuttavia, come risulta da una testimonianza di Seneca, era angusta, buia, polverosa e opprimente. Per questo, se \u00e8 vero che si continu\u00f2 ad utilizzarla per secoli, \u00e8 altrettanto vero che si cerc\u00f2 di ampliarla e migliorarla.\nNel 1455 il re di Napoli Alfonso V d'Aragona, per rendere meno ripido il pendio d'accesso da Mergellina, fece abbassare il piano di calpestio di undici metri dalla parte orientale e di un paio di metri dalla parte occidentale; nel 1548 il vicer\u00e9 don Pedro di Toledo la fece allargare e pavimentare; nel 1748 fu necessario un consolidamento, fatto eseguire da Carlo di Borbone; nei primi anni dell'Ottocento, Giuseppe Bonaparte ordin\u00f2 un ulteriore consolidamento e dot\u00f2 la galleria di un sistema di illuminazione con lampade ad olio, che fecero scrivere ad Alexandre Dumas (padre): \nLa galleria rest\u00f2 in uso fino alla fine dell'Ottocento, quando fu chiusa per problemi di statica, ma dopo che era gi\u00e0 entrata in esercizio la nuova Galleria delle Quattro Giornate.\nCulti e tradizioni.\nLa \"Crypta Neapolitana\" ha senz'altro influenzato la cultura e le tradizioni di Napoli.\nAlla relazione con la galleria si deve l'origine del nome di due quartieri di Napoli: Piedigrotta, al di qua e ai piedi della grotta (il cui ingresso orientale prima dell'intervento di Alfonso V d'Aragona si trovava diversi metri al di sopra del livello stradale), e Fuorigrotta, al di l\u00e0 della grotta.\nLa galleria di Posillipo tuttavia non ha influito soltanto sull'urbanistica e la toponomastica; odiata da Seneca e ammirata da Strabone, dissacrata da Petronio e canzonata da Petrarca, amata da Goethe e temuta da Dumas, guardata con un misto di meraviglia e timore dal popolo, la \"crypta\" ha avuto un ruolo di spicco nelle credenze, nei riti e nel folclore della citt\u00e0.\nImponente opera di ingegneria, sicuramente un traguardo di eccellenza per le conoscenza tecniche dell'epoca in cui fu costruita, la galleria continu\u00f2 a stupire e meravigliare anche nei secoli successivi, come testimoniano le leggende tramandate sulla sua costruzione; per quanto artificiale, la \"crypta\" attingeva ed attinge anche alla forte valenza simbolica della caverna, simbolo materno e uterino, del passaggio tra la morte e la vita, tra la luce e il buio.\nSecondo Petronio, la crypta nel I secolo era consacrata a Priapo, dio della fertilit\u00e0, in onore del quale vi si celebravano nottetempo cerimonie misteriche e riti orgiastici; pare anche che in et\u00e0 magno-greca, nella \"crypta\" si celebrassero feste in onore di Afrodite, durante le quali vergini e spose infeconde partecipavano a oscene pratiche propiziatorie.\nSe la testimonianza di Petronio non ha altri riscontri, durante i lavori eseguiti sotto la dominazione spagnola fu ritrovato un bassorilievo rappresentante Mitra Tauroctono tra il sole e la luna, datato intorno al III-IV secolo, attualmente conservato al Museo archeologico nazionale di Napoli; tale ritrovamento lascia supporre che la \"crypta\" fosse utilizzata come mitreo, ove si celebravano riti in onore di Mitra e della divinit\u00e0 sincretica Apollo-Helios-Sol Invictus. Come fonte di purificazione, prescritta dal culto, nei pressi della \"crypta\" erano presenti pozzi e \"balnea\" e, per di pi\u00f9, parallelamente alla galleria carrabile correva una seconda galleria, con una sezione di un paio di metri quadrati, che portava l'acqua dall'acquedotto del Serino alle installazioni militari flegree, fino alla \"piscina mirabilis\" di Miseno. La galleria poi \u00e8 orientata in modo tale che in occasione degli equinozi il sole fosse perfettamente allineato tra i due ingressi all'alba e al tramonto, cos\u00ec che in quei momenti la galleria, nella quale solitamente regnava un buio profondo, risplendesse invasa dalla luce naturale.\nQuesto fenomeno aument\u00f2 il mistero e il carattere ambivalente del tunnel, per cui si riteneva che una sorta di maleficio si abbattesse su chi provasse ad attraversarlo da solo di notte, ma allo stesso tempo compiere l'attraversamento ed uscirne indenni era ritenuto un presagio fausto. A queste credenze si aggiunse presto l'aura di magia e mistero connessa alla figura di Virgilio, che secondo la tradizione era sepolto nei pressi dell'ingresso orientale, e che in et\u00e0 medioevale aveva fama di mago ed era protagonista di un ampio \"corpus\" di leggende esoteriche, tra cui quella riguardante la realizzazione della \"crypta\" stessa e quella riguardante la costruzione del Castel dell'Ovo.\nBen presto i riti misterici legati al culto di Mitra furono sostituiti dai riti del Cristianesimo, ma gli elementi archetipici e il simbolismo non mutarono. Nel Trecento i registri angioini nonch\u00e9 testimonianze di Petrarca riferiscono del culto della Madonna Odigitria, una cui icona si conserva ancora oggi affrescata nella \"crypta\", in una cappella rupestre costruita sui resti del sacello di Priapo, che divent\u00f2 oggetto di una straordinaria devozione popolare, fino alla costruzione della chiesa di Santa Maria di Piedigrotta proprio davanti all'ingresso della \"crypta\".\nIn particolare Boccaccio, in una lettera del 1339, parla di una \"donna di pederocto\"; secondo l'interpretazione comune si riferiva alla Madonna venerata ai piedi della grotta, ma alcuni interpretano il nome come collegato al simbolismo del piede, legato al parto e ai passaggi dentro-fuori, morte-vita. Diversi elementi fanno propendere per quest'ipotesi. Ad esempio il fatto che il colombario ospitante i resti di Virgilio sembrasse un piede, e fosse chiamato \"scarpa al monte\"; oppure l'esistenza di un talismano a forma di pianella, \"lo scarpunciello d''a Madonna\", che secondo le credenze popolari aveva un potere propiziatorio per le partorienti, le quali, per tradizione, dovevano recarsi presso la chiesa della Madonna di Piedigrotta cos\u00ec come in et\u00e0 imperiale le giovani spose si recavano nella \"crypta\". Sembra che addirittura l'antica favola della Gatta Cenerentola, riportata da Giambattista Basile e alla base della pi\u00f9 recente favola di Cenerentola di Charles Perrault, con la scarpetta, il piede e tutto il resto, sia in qualche modo collegata alla Madonna di Piedigrotta e alle credenze e ai riti della \"Crypta Neapolitana\".\nTutte le credenze e i riti sorti dentro e intorno alla \"Crypta Neapolitana\" sono alla base di quella che conosciamo oggi come la Festa di Piedigrotta."}
{"id": "1533317", "revid": "183483", "url": "https://it.wikipedia.org/wiki?curid=1533317", "title": "Nebulose diffuse", "text": ""}
{"id": "1533321", "revid": "14691", "url": "https://it.wikipedia.org/wiki?curid=1533321", "title": "Sidereus nuncius", "text": ""}
{"id": "1533322", "revid": "247222", "url": "https://it.wikipedia.org/wiki?curid=1533322", "title": "Together (Lollipop)", "text": "Together \u00e8 il secondo album del gruppo musicale pop italiano Lollipop. Il mancato successo del progetto ha portato allo scioglimento del gruppo.\nIl disco.\nInizialmente previsto per il 16 maggio 2003, \"Together\" \u00e8 stato pubblicato dopo numerosi posticipi il 23 gennaio 2004. L'album \u00e8 stato anticipato dal singolo \"Dreaming of Love\", pubblicato lo stesso giorno dell'album. In questo album sono presenti delle tracce in cui ogni membro del gruppo esprime le proprie capacit\u00e0 cantando da solista, e Dominique Fidanza e Roberta Ruiu hanno scritto le loro canzoni.\nAnnullata la promozione dell'album, la pubblicazione del secondo singolo \"You\", brano che inizialmente era stato programmato come primo singolo nel maggio del 2003, non avvenne mai; la canzone venne diffusa solamente come download digitale nell'agosto 2005, oltre un anno dopo lo scioglimento del gruppo. "}
{"id": "1533323", "revid": "1684799", "url": "https://it.wikipedia.org/wiki?curid=1533323", "title": "Together", "text": "Together (\"insieme\" in lingua inglese) pu\u00f2 riferirsi a:"}
{"id": "1533326", "revid": "767487", "url": "https://it.wikipedia.org/wiki?curid=1533326", "title": "SMLT", "text": "Split Multi-Link Trunking (SMLT) \u00e8 una tecnologia di collegamento di aggregazione e di rete del computer progettato da Avaya nel 2001 come uno standard per la valorizzazione Multi-Link Trunking (MLT), come definito in IEEE 802.3ad.\nUna limitazione di standard Link aggregazione o Multi-Link Trunking (MLT) o EtherChannel \u00e8 che tutte le porte fisiche e il link aggregazione gruppo deve risiedere sullo stesso switch. Il SMLT, DSMLT e RSMLT protocolli di rimuovere questa limitazione, consentendo la fisica porti ad essere diviso tra due opzioni, per consentire la creazione di Active condivisione del carico di rete ad alta disponibilit\u00e0 disegni che rispondono \"Cinque Nines\" requisiti di disponibilit\u00e0."}
{"id": "1533327", "revid": "112912618", "url": "https://it.wikipedia.org/wiki?curid=1533327", "title": "Palazzo Garzillo", "text": "Il palazzo Garzillo si trova a Napoli; sorge lungo via San Paolo, alle spalle del chiostro omonimo.\nIl palazzo \u00e8 di origine cinquecentesca come documentano i resti nel cortile. Fu ristrutturato nel primo Settecento in stile barocco. Secondo Alfonso Gambardella \u00e8 possibile che sia intervenuto Ferdinando Sanfelice nella ristrutturazione. Pare, infatti, che l'architetto sia stato molto attivo nella zona intervenendo nel palazzo del figlio Camillo all'Anticaglia, di fronte al monastero delle Trentatr\u00e9 e in palazzo Bonito sempre all'Anticaglia.\nLa facciata semplice ed austera, forse rifatta in seguito ad un ulteriore rifacimento decorativo dell'edificio, conserva il portale settecentesco a bugne alterne. Nel cortile, oltre alle preesistenze cinquecentesche, sorge una scala ad andamento curvo di gusto sanfeliciano."}
{"id": "1533328", "revid": "7077", "url": "https://it.wikipedia.org/wiki?curid=1533328", "title": "Palazzo Bonifacio a Portanova", "text": "Il palazzo Bonifacio \u00e8 un palazzo monumentale di Napoli ubicato in via Portanova.\nVenne costruito nel primo ventennio del XV secolo, in un luogo poco distante dal \"Seggio di Portanova\", per volont\u00e0 di Roberto Bonifacio, il quale, cos\u00ec come i suoi antenati e successori, ricopr\u00ec numerosi incarichi di prestigio su mandato reale; infatti, durante la propriet\u00e0 di Dragonetto Bonifacio, \u00e8 doveroso ricordare che il palazzo ebbe una notevole fama per aver ospitato l'ambasciatore di Firenze presso la corte degli Aragonesi e per essere stato teatro delle nozze, volute dal re, di Antonio Moccia con la figlia di Paolo Poderico.\nCon il figlio di Dragonetto, Roberto II Bonifacio, l'edificio ospit\u00f2 altri due ambasciatori, quello di Turchia e quello di Venezia.\nIl XVI secolo fu un periodo \"nero\" per il palazzo e per la casata: infatti Roberto II ebbe una discussione con l'eletto di un altro seggio e questo gli cost\u00f2 la prigionia, mentre nel 1510 venne accusato di soprusi e a furor di popolo venne rimosso dal suo incarico dal vicer\u00e9 Raimondo de Cardona.\nIl palazzo pass\u00f2 quindi a Gian Bernardino Bonifacio, che lo tenne per poco perch\u00e9 ader\u00ec al luteranesimo.\nDopo i Bonifacio fu propriet\u00e0 di Alvaro de Santi che lo fitt\u00f2 a Cesare Mormile; il de Santi vendette il palazzo alla sorella di Gian Bernardino, Costanza Bonifacio, che lo riottenne.\nTra il XVIII secolo e il XIX secolo venne adattato a carceri e quindi sub\u00ec notevoli modifiche strutturali; infine venne adattato come luogo per manganare i tessuti e le ulteriori trasformazioni della fabbrica causarono la perdita della struttura originaria ad eccezione del portale d'accesso.\nIl portale presenta un arco depresso in stile catalano iscritto in un riquadro. Negli angoli del portale ci sono dei riquadri con stemma della famiglia Bonifacio, con una banda a scacchi che divide il campo attraversato dai due leoni, l'uno sormontato da una testa femminile e l'altro da una testa leonina."}
{"id": "1533332", "revid": "618763", "url": "https://it.wikipedia.org/wiki?curid=1533332", "title": "Evgenij F\u00ebdorovi\u010d Svetlanov", "text": "Biografia.\nStudi\u00f2 dapprima all'istituto Gnessin e poi al Conservatorio di Mosca sotto la guida di Jurij Aleksandrovi\u010d \u0160aporin. Si dedic\u00f2 inizialmente alla composizione, mettendosi in luce per la sua adesione alla scuola nazionale russa non priva per\u00f2 di accenti e soluzioni ispirate al linguaggio di Prokof'ev. Passato poi alla direzione d'orchestra, fu direttore dell'orchestra della Radiotelevisione dell'URSS e poi dell'orchestra del Teatro Bol'\u0161oj, dal 1955 al 1962. Fu anche direttore stabile dell'Orchestra Sinfonica Accademica di Stato della Russia \"Evgenij Svetlanov\"orchestra sinfonica di stato dell'URSS (ora Orchestra sinfonica di Stato della Russia (1965-1979). Nel 1964 guid\u00f2 la tourn\u00e9e del Bol'\u0161oj in Italia, destando anche in questa occasione l'unanime apprezzamento del pubblico e della critica. Venne insignito del titolo di artista del popolo dell'URSS.\nNel 2000 venne licenziato dal ministro della cultura della Russia, Michail \u0160vydkoj, dall'Orchestra sinfonica di Stato della Russia per il motivo addotto che Svetlanov avesse passato troppo tempo a dirigere all'estero e poco tempo a Mosca. Era particolarmente noto per le sue interpretazioni di opere russe, avendo condotto l'intera gamma della musica russa, da Michail Glinka ad oggi. Fu anche uno dei pochi direttori d'orchestra russi a condurre l'intera produzione sinfonica di Gustav Mahler. Dotato di un gesto assai espressivo e di immediata comunicativa, comp\u00ec delle tourn\u00e9e in tutto il mondo, cogliendo ovunque consensi. Era anche un apprezzato pianista, notevoli sono le due registrazioni di Sergej Rachmaninov \"Trio per piano N.2 in re minore\", e un disco di Nikolaj Medtner, musica per pianoforte.\nCuriosit\u00e0.\nIl primo Airbus A330 per Aeroflot \u00e8 stato chiamato con il suo nome."}
{"id": "1533334", "revid": "237256", "url": "https://it.wikipedia.org/wiki?curid=1533334", "title": "Evgeny Svetlanov", "text": ""}
{"id": "1533336", "revid": "298055", "url": "https://it.wikipedia.org/wiki?curid=1533336", "title": "Il trono di fuoco", "text": ""}
{"id": "1533340", "revid": "844563", "url": "https://it.wikipedia.org/wiki?curid=1533340", "title": "Dr\u017eavno prvenstvo 1930-1931", "text": "Il Prvenstvo Jugoslavije u nogometu 1930-1931 (\"campionato di calcio della Jugoslavia 1930-1931\"), conosciuto anche come Dr\u017eavno prvenstvo 1930-1931 (\"campionato nazionale 1930-1931\"), fu la nona edizione della massima serie del campionato jugoslavo di calcio, disputata tra il 6 settembre e il 13 dicembre 1931 e conclusa con la vittoria del , al suo primo titolo.\nQualificazioni.\n I campionati delle sottofederazioni sono iniziati a settembre 1930, ma \u2013 a tornei in corso \u2013 la federazione decide di cambiare formula: le squadre principali disputeranno le qualificazioni (21 compagini per 6 posti, divise in 3 gironi) per il campionato nazionale, mentre le rimanenti continueranno senza di loro. Le qualificazioni sono state disputate fra il 3 maggio ed il 30 agosto 1931.&lt;br&gt;Nel primo gruppo si qualificano le prime tre squadre, nel secondo due e nel terzo solo una.\nCampionato nazionale.\n Le sei squadre qualificate si sfidano in un girone all'italiana andata/ritorno.\nClassifica.\nLegenda:\nNote:"}
{"id": "1533341", "revid": "844563", "url": "https://it.wikipedia.org/wiki?curid=1533341", "title": "Dr\u017eavno prvenstvo 1930", "text": "Il Prvenstvo Jugoslavije u nogometu 1930 (\"campionato di calcio della Jugoslavia 1930\"), conosciuto anche come Dr\u017eavno prvenstvo 1930 (\"campionato nazionale 1930\"), fu l'ottava edizione della massima serie del campionato jugoslavo di calcio, disputata tra il 7 settembre e il 9 novembre 1930 e conclusa con la vittoria del , al suo primo titolo.\nIl 3 ottobre 1929 il Regno dei Serbi, Croati e Sloveni \u00e8 divenuto Regno di Jugoslavia.\nQualificazioni.\n La formula cambia: tutte le vincitrici delle 8 sottofederazioni (Lubiana, Zagabria, Osijek, Subotica, Belgrado, Sarajevo, Spalato e Skopje), pi\u00f9 le seconde classificate di Zagabria e Belgrado, accedono al turno preliminare. Di queste 10 squadre, le due piazzatesi meglio nel Dr\u017eavno prvenstvo 1929 passano direttamente al campionato nazionale, le altre 8 si sfidano per gli ultimi 4 posti.\nTurno preliminare.\n Delle 10 squadre qualificate, due (le prime del Dr\u017eavno prvenstvo 1929: e ) vengono ammesse direttamente al campionato nazionale, le altre 8 vengono abbinate in sfide dirette per designare le altre 4 compagini ammesse. Dato che mancano i campioni di Skopje, i loro avversari (Slavija Sarajevo) si qualificano senza colpo ferire.\n Per la sfida fra HA\u0160K e Slavija Osijek si deve ricorrere alla \"bella\". Vista la perdurante parit\u00e0 si \u00e8 dovuto ricorrere al sorteggio: la moneta da 2 dinari ha dato la vittoria ai padroni di casa, i zagabresi avevano scelto \"testa\".\nCampionato nazionale.\n Le sei squadre qualificate si sfidano in un girone all'italiana andata/ritorno.\nClassifica.\nLegenda:\nNote:"}
{"id": "1533348", "revid": "14691", "url": "https://it.wikipedia.org/wiki?curid=1533348", "title": "Foro (Tribunale)", "text": ""}
{"id": "1533351", "revid": "126257", "url": "https://it.wikipedia.org/wiki?curid=1533351", "title": "Vauxhall Omega", "text": ""}
{"id": "1533353", "revid": "17654", "url": "https://it.wikipedia.org/wiki?curid=1533353", "title": "Il giudice sanguinario", "text": ""}
{"id": "1533354", "revid": "486946", "url": "https://it.wikipedia.org/wiki?curid=1533354", "title": "Isole Dalak", "text": ""}
{"id": "1533356", "revid": "486946", "url": "https://it.wikipedia.org/wiki?curid=1533356", "title": "Arcipelago di Dalak", "text": ""}
{"id": "1533358", "revid": "486946", "url": "https://it.wikipedia.org/wiki?curid=1533358", "title": "Dalak", "text": ""}
{"id": "1533359", "revid": "486946", "url": "https://it.wikipedia.org/wiki?curid=1533359", "title": "Dahlak", "text": ""}
{"id": "1533361", "revid": "838137", "url": "https://it.wikipedia.org/wiki?curid=1533361", "title": "Programmazione a vincoli", "text": "In informatica la programmazione a vincoli, detta anche programmazione con vincoli o constraint \u00e8 un paradigma di programmazione dove le relazioni fra variabili possono essere dichiarate in forma di vincoli. I vincoli differiscono dalle primitive normalmente definite dagli altri linguaggi di programmazione per il fatto che non specificano azioni singole da eseguire passo-passo, ma piuttosto si limitano a specificare le propriet\u00e0 di cui deve essere dotata la soluzione da trovare. I vincoli usati possono essere di vari tipi: quelli basati sul cosiddetto problema di soddisfacimento di vincoli (\"Constraint satisfaction problem\" o \"CSP\"), quelli risolvibili mediante l'algoritmo del Simplesso (\"Simplex Algorithm\") ed altri. I vincoli da applicare possono essere forniti \"embedded\" nel linguaggio di programmazione, oppure in librerie separate.\nLa programmazione a vincoli inizi\u00f2 come programmazione logica a vincoli, introducendo vincoli integrati in un programma di tipo logico. Questa variante della programmazione logica fu opera di Jaffar e Lassez, che, nel 1987, svilupparono una classe di vincoli specificatamente progettata per essere usata nel linguaggio Prolog II. Le prime implementazioni di programmazione logica a vincoli furono Prolog III, CLP(R), e CHIP. Attualmente esistono molti interpreti per programmi logici a vincoli, come per esempio GNU Prolog.\nA differenza dalla programmazione logica, i vincoli possono essere inseriti nella programmazione funzionale, nella riscrittura e nei linguaggi imperativi. Nella programmazione funzionale i vincoli sono implementati ad esempio nel linguaggio di programmazione multi-paradigma Oz. Vincoli sono \"embedded\" (integrati) nel linguaggio imperativo Kaleidoscope. Nei linguaggi imperativi, tuttavia, i vincoli sono implementati principalmente mediante i cosiddetti \"constraint solving toolkits\", che sono librerie separate, fornite insieme al linguaggio. ILOG CP Optimizer, \u00e8 un esempio \u00e8 di queste librerie per C++, Java e .NET.\nProgrammazione logica a vincoli.\nLa programmazione a vincoli consiste nell'integrazione di vincoli all'interno di un linguaggio che funge da \"host\". I primi linguaggi usati per fungere da host furono linguaggi di tipo logico, tanto che queste applicazioni vennero inizialmente chiamate \"programmazione logica a vincoli\". I due paradigmi condividono molte importanti caratteristiche, come le variabili logiche ed il backtracking. Attualmente la maggior parte delle implementazioni di Prolog includono una o pi\u00f9 librerie per supportare la programmazione logica a vincoli. Le differenze fra programmi logici e programmi a vincoli \u00e8 sostanzialmente determinata dallo stile usato per creare modelli di simulazione del mondo reale. A seconda dei casi uno dei due stili di programmazione risulta pi\u00f9 semplice e \"naturale\" da adottare.\nL'approccio su cui si fonda la programmazione a vincoli \u00e8 cercare uno \"stato\" del \"mondo\" in cui un grande numero di vincoli sono contemporaneamente soddisfatti. Si assume che risolvere un \"problema\" equivalga a trovare un \"mondo possibile\" descritto da un numero (inizialmente sconosciuto) di variabili. Il programma va alla ricerca dei valori che, attribuiti alle variabili, meglio definiscono il \"mondo\" soggetto ai vincoli imposti.\nLa \"programmazione a vincoli temporal concurrent\" (TCC) e la \"programmazione a vincoli temporal concurrent non-deterministica\" (NTCC) sono varianti della programmazione a vincoli in cui entra in gioco la variabile \"tempo\".\nLista di alcuni linguaggi di programmazione logica a vincoli:\nDomini di applicazione.\nI vincoli usati nella programmazione a vincoli appartengono tipicamente ad alcuni specifici domini, fra cui:\nI domini finiti sono uno dei campi in cui la programmazione a vincoli ha avuto maggiore successo. In alcune aree (come la ricerca operativa) la programmazione a vincoli \u00e8 praticamente tutta basata sui domini finiti. Gli algoritmi risolutori sui domini finiti sono utili per risolvere problemi di soddisfacimento di vincoli, e si basano spesso sulla cosiddetta consistenza locale, o su una delle sue approssimazioni.\nLa sintassi per esprimere vincoli su domini finiti dipende dal linguaggio \"host\". L'esempio che segue \u00e8 un esempio di programma Prolog che risolve il classico \"puzzle\" dei programmi di programmazione a vincoli logici, noto come SEND+MORE=MONEY:\n sendmore(Digits) :-\n Digits = [S,E,N,D,M,O,R,E], % Crea le variabili\n Digits :: [0..9], % Associa il dominio alle variabili\n S #\\= 0, % Vincolo: S deve essere diverso da 0\n M #\\= 0,\n alldifferent(Digits), % Tutti gli elementi devono assumere valori diversi\n 1000*S + 100*E + 10*N + D % Altri vincoli\n + 1000*M + 100*O + 10*R + E\n #= 10000*M + 1000*O + 100*N + 10*E + Y,\n labeling(Digits). % Inizia la ricerca della soluzione\nL'interprete crea una variabile per ciascuna lettera del puzzle. Il simbolo codice_1 \u00e8 usato per specificare il dominio di queste variabili, in modo da consentire il range di valori {0,1,2,3, ..., 9}. I vincoli S#\\=0 and M#\\=0 significano che queste due variabili non possono assumere il valore zero. Quando l'interprete elabora ed applica questi vincoli, restringe i domini di queste due variabili rimuovendo da essi il valore 0. Poi viene elaborato il vincolo codice_2, che non produce la riduzione di alcun dominio, ma \u00e8 semplicemente memorizzato. L'ultimo vincolo impone che i digit assegnati alle lettere devono essere tali che l'espressione \"SEND+MORE=MONEY\" rimanga valida quando a ciascuna lettera venga sostituito il proprio corrispondente digit. Dall'analisi di questo vincolo, mediante un'operazione di inferenza, il programma \"solver\" deduce che M=1. Di conseguenza tutti i vincoli precedentemente memorizzati, e contenenti la variabile M, sono riesaminati: nell'esempio, mediante la propagazione del vincolo (\"constraint propagation\") sul vincolo codice_3, il valore 1 viene rimosso dal dominio di tutte le altre variabili. La propagazione del vincolo pu\u00f2 risolvere il problema riducendo tutti i domini ad un singolo valore, oppure arrivare a dimostrare che il problema non ammette soluzioni, riducendo il dominio ad un insieme vuoto. Inoltre pu\u00f2 anche concludersi senza dimostrare n\u00e9 la soddisfabilit\u00e0, n\u00e9 l'insoddisfabilit\u00e0 del problema. \nI letterali etichettati con labeling sono usati per avviare l'effettiva ricerca di una soluzione.\nProgrammazione a vincoli in linguaggi imperativi.\nLa programmazione a vincoli \u00e8 possibile anche con alcuni linguaggi imperativi utilizzando librerie separate. Alcune fra le pi\u00f9 popolari librerie sono:"}
{"id": "1533363", "revid": "124604928", "url": "https://it.wikipedia.org/wiki?curid=1533363", "title": "Massaua (disambigua)", "text": ""}
{"id": "1533364", "revid": "14691", "url": "https://it.wikipedia.org/wiki?curid=1533364", "title": "Mitsiwa", "text": ""}
{"id": "1533365", "revid": "14691", "url": "https://it.wikipedia.org/wiki?curid=1533365", "title": "Batsi", "text": ""}
{"id": "1533366", "revid": "1632387", "url": "https://it.wikipedia.org/wiki?curid=1533366", "title": "Flores (Guatemala)", "text": "Flores \u00e8 un comune del Guatemala, capoluogo del Dipartimento di Pet\u00e9n.\nNegli ultimissimi anni Flores ha raggiunto una certa fama turistica come base di partenza per le escursioni al sito archeologico di Tikal.\nIl centro storico della citt\u00e0 si trova su una isola del lago Pet\u00e9n Itz\u00e1 ed \u00e8 collegata da un ponte alla terraferma, su cui si trovano le cittadine di Santa Elena e di San Benito.\nStoria.\nLa popolazione degli Itza abbandon\u00f2 la regione dello Yucat\u00e1n nel tredicesimo secolo e costru\u00ec la citt\u00e0 \nche venne chiamata \"Noh Pet\u00e9n\", cio\u00e8 letteralmente \"citt\u00e0 isola\". Era conosciuta anche con il nome di \"Tah Itz\u00e1\" (Luogo degli Itz\u00e1), da cui deriva il nome Tayasal tramandatoci dagli spagnoli.\nQuesta citt\u00e0 e i territori circostanti, sull'isola di Flores e sulle coste del lago Pet\u00e9n Itz\u00e1, costituirono l'ultimo territorio Maya indipendente durante le conquiste spagnole.\nNel 1541 Hern\u00e1n Cort\u00e9s giunse sull'isola nella sua esplorazione verso l'Honduras, ma il suo incontro con il re Canak fu pacifico e non ne tent\u00f2 la conquista.\nGli spagnoli conquistarono l'isola nel 1697. Come in molte altre localit\u00e0, gli spagnoli demolirono le costruzioni precedenti, considerati 'pagani', e ricostruirono la citt\u00e0 secondo schemi europei.\nMolti Itz\u00e1 si rifugiarono nelle foreste circostanti e probabilmente fondarono una nuova citt\u00e0. Ne deriv\u00f2 il mito di una citt\u00e0 Maya 'perduta' nella foresta. Alcuni studiosi ritengono che questa citt\u00e0 sia El Mirador, situata vicino all'attuale confine con il Messico.\nComunicazioni.\nA 3\u00a0km dalla citt\u00e0 si trova l'Aeroporto Internazionale Mundo Maya. Anche se vi sono alcuni collegamenti internazionali con il Messico e con il Belize, la maggior parte dei voli lo collegano con l'Aeroporto Internazionale La Aurora di Citt\u00e0 del Guatemala."}
{"id": "1533367", "revid": "14691", "url": "https://it.wikipedia.org/wiki?curid=1533367", "title": "Nord Mar Rosso", "text": ""}
{"id": "1533368", "revid": "14691", "url": "https://it.wikipedia.org/wiki?curid=1533368", "title": "Semenawi Keyih Bahri", "text": ""}
{"id": "1533373", "revid": "1871", "url": "https://it.wikipedia.org/wiki?curid=1533373", "title": "Programmazione con vincoli", "text": ""}
{"id": "1533380", "revid": "256896", "url": "https://it.wikipedia.org/wiki?curid=1533380", "title": "Debub", "text": ""}
{"id": "1533388", "revid": "14691", "url": "https://it.wikipedia.org/wiki?curid=1533388", "title": "Sud Mar Rosso", "text": ""}
{"id": "1533389", "revid": "14691", "url": "https://it.wikipedia.org/wiki?curid=1533389", "title": "Debubawi Kayih Bahri", "text": ""}
{"id": "1533391", "revid": "228587", "url": "https://it.wikipedia.org/wiki?curid=1533391", "title": "OTI 1984", "text": "Il tredicesimo Festival della canzone iberoamericana si tenne a Citt\u00e0 del Messico, in Messico il 10 novembre 1984 e fu vinto da Fernando Ubiergo che rappresentava il Cile."}
{"id": "1533400", "revid": "339392", "url": "https://it.wikipedia.org/wiki?curid=1533400", "title": "Friuli-Venezia-Giulia", "text": ""}
{"id": "1533403", "revid": "104066", "url": "https://it.wikipedia.org/wiki?curid=1533403", "title": "Orda Bianca", "text": ""}
{"id": "1533404", "revid": "599013", "url": "https://it.wikipedia.org/wiki?curid=1533404", "title": "OTI 1985", "text": "Il quattordicesimo Festival della canzone iberoamericana si tenne a Siviglia, in Spagna il 21 settembre 1985 e fu vinto da Eugenia Le\u00f3n che rappresentava il Messico."}
{"id": "1533408", "revid": "110157", "url": "https://it.wikipedia.org/wiki?curid=1533408", "title": "Svetogorsk", "text": "Svetogorsk (\"\", finlandese \"Enso\") \u00e8 una citt\u00e0 della Russia occidentale situata nell'Oblast' di Leningrado. \u00c8 posta sull'Istmo di Carelia, sulle rive del fiume Vuoksa, dove sorge anche la citt\u00e0 di Imatra, non lontana dal confine con la Finlandia. La distanza da San Pietroburgo \u00e8, invece, di circa 200 chilometri. La cittadina venne fondata nel 1887 in concomitanza con l'apertura di una cartiera e nel 2007 aveva una popolazione di circa 15.500 abitanti\nQui nacque il pentatleta e schermidore (finlandese) V\u00e4in\u00f6 Korhonen. "}
{"id": "1533410", "revid": "298229", "url": "https://it.wikipedia.org/wiki?curid=1533410", "title": "Vela ai Giochi della XXIII Olimpiade", "text": "Si sono svolti 7 eventi."}
{"id": "1533415", "revid": "287204", "url": "https://it.wikipedia.org/wiki?curid=1533415", "title": "Zarajsk", "text": "Zarajsk, , \u00e8 una cittadina della Russia europea centrale, compresa nell'oblast' di Mosca e situata 162 km a sudest della capitale, sulla riva destra del fiume Os\u00ebtr alle pendici settentrionali del Rialto Centrale Russo; \u00e8 il capoluogo amministrativo del distretto omonimo.\nCompare nel XII secolo come villaggio di \"Krasnoe\" (\u041a\u0440\u0430\u0441\u043d\u043e\u0435, \"rosso\", inteso allora con il significato di \"bello\"); successivamente, nei secoli XIV e XV, con il nome di \"Novogorodok na Os\u00ebtre\" (\u041d\u043e\u0432\u043e\u0433\u043e\u0440\u043e\u0434\u043e\u043a-\u043d\u0430-\u041e\u0441\u0451\u0442\u0440\u0435). Nel 1528 venne di nuovo ribattezzata come \"Nikola Zarazskij\"; nel XVII secolo sub\u00ec alcuni cambiamenti di nome (\"Zarazskij Gorod\", \"Zaraskoj\", \"Zarazsk\"), culminati poi verso la fine del secolo con l'adozione del nome nella forma attuale. Lo \"status\" di citt\u00e0 venne concesso dalla zarina Caterina II nel 1778.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1533417", "revid": "80339", "url": "https://it.wikipedia.org/wiki?curid=1533417", "title": "Zaraysk", "text": ""}
{"id": "1533423", "revid": "2101249", "url": "https://it.wikipedia.org/wiki?curid=1533423", "title": "Nvda", "text": "NVDA, acronimo di NonVisual Desktop Access, \u00e8 uno screen reader, per il sistema operativo Windows, distribuito con licenza GPL.\nSi tratta di un programma rivolto principalmente a non vedenti o ipovedenti gravi, sviluppato a partire dal 2006 su iniziativa del programmatore non vedente Michael Curran.\nFunzionalit\u00e0.\nIl software legge tramite un programma di sintesi vocale, di default ESpeak, ci\u00f2 che compare su schermo.\nSono inoltre supportati tutti i sintetizzatori aderenti agli standard Sapi4 o Sapi5.\nPer molte sintesi vocali, tra le quali Silvia, Giulia. Espeak, Pico, sono disponibili dei dizionari sul sito italiano di NVDA che migliora la pronuncia di diverse centinaia di parole.\nLe caratteristiche principali possono essere riassunte nei seguenti punti:\nNel susseguirsi delle versioni, sono state introdotte altre funzionalit\u00e0 tra cui la navigazione in linea (una modalit\u00e0 per l'esplorazione delle finestre), la possibilit\u00e0 di modificare la pronuncia di punteggiatura o simboli, la possibilit\u00e0 di generare una versione portable direttamente da una gi\u00e0 installata ed inoltre si viene automaticamente avvisati della disponibilit\u00e0 di una nuova versione, agevolandone in questo modo l'aggiornamento. NVDA \u00e8 ora compatibile con componenti aggiuntivi, in grado di ampliare ulteriormente le sue funzionalit\u00e0, messi a disposizione da altri sviluppatori; per favorirne l'installazione \u00e8 stata aggiunta la voce \"Gestisci Componenti Aggiuntivi\" nel menu \"Strumenti\" del programma."}
{"id": "1533424", "revid": "228587", "url": "https://it.wikipedia.org/wiki?curid=1533424", "title": "OTI 1986", "text": "Il quindicesimo Festival della canzone iberoamericana si tenne a Santiago, in Cile il 15 novembre 1986 e fu vinto da Damaris, Miguel \u00c1ngel Guerra e Eduardo Fabiani che rappresentavano gli Stati Uniti d'America."}
{"id": "1533426", "revid": "104087", "url": "https://it.wikipedia.org/wiki?curid=1533426", "title": "Cartiera", "text": ""}
{"id": "1533431", "revid": "287204", "url": "https://it.wikipedia.org/wiki?curid=1533431", "title": "Magalh\u00e3es de Almeida", "text": "Magalh\u00e3es de Almeida \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione del Baixo Parna\u00edba Maranhense."}
{"id": "1533433", "revid": "287204", "url": "https://it.wikipedia.org/wiki?curid=1533433", "title": "Maraca\u00e7um\u00e9", "text": "Maraca\u00e7um\u00e9 \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Gurupi."}
{"id": "1533434", "revid": "765341", "url": "https://it.wikipedia.org/wiki?curid=1533434", "title": "OTI 1987", "text": "Il sedicesimo Festival della canzone iberoamericana si tenne a Lisbona, in Portogallo il 24 ottobre 1987 e fu vinto da Eugenia Le\u00f3n che rappresentava il Messico."}
{"id": "1533442", "revid": "767487", "url": "https://it.wikipedia.org/wiki?curid=1533442", "title": "Maraj\u00e1 do Sena", "text": "Maraj\u00e1 do Sena \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1533443", "revid": "1494169", "url": "https://it.wikipedia.org/wiki?curid=1533443", "title": "OTI 1988", "text": "Il diciassettesimo Festival della canzone iberoamericana si tenne a Buenos Aires, in Argentina il 19 novembre 1988 e fu vinto da Guillermo Guido che rappresentava l'Argentina."}
{"id": "1533444", "revid": "287204", "url": "https://it.wikipedia.org/wiki?curid=1533444", "title": "Maranh\u00e3ozinho", "text": "Maranh\u00e3ozinho \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Gurupi."}
{"id": "1533446", "revid": "767487", "url": "https://it.wikipedia.org/wiki?curid=1533446", "title": "Mata Roma", "text": "Mata Roma \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadinha."}
{"id": "1533447", "revid": "767487", "url": "https://it.wikipedia.org/wiki?curid=1533447", "title": "Matinha", "text": "Matinha \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1533450", "revid": "287204", "url": "https://it.wikipedia.org/wiki?curid=1533450", "title": "Mat\u00f5es", "text": "Mat\u00f5es \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Caxias."}
{"id": "1533451", "revid": "640277", "url": "https://it.wikipedia.org/wiki?curid=1533451", "title": "Explorer 16", "text": "L'Explorer 16 fu un satellite statunitense appartenente al Programma Explorer e il secondo destinato a studiare i micrometeoriti nelle vicinanze della Terra, la loro distribuzione e le probabilit\u00e0 di impatto con una sonda, il suo predecessore fu l'Explorer 13.\nLa Missione.\nExplorer 16 fu lanciato il 16 dicembre del 1962 tramite un vettore Scout dal sito missilistico delle Wallops Island.\nL'immissione in orbita fu perfetta con dati orbitali: 750\u00d71.181 km, durata 104,3 minuti. La sonda oper\u00f2 perfettamente per sette mesi e complet\u00f2 tutti i punti della missione.\nRientr\u00f2 nell'atmosfera nel luglio 1963.\nIl Satellite.\nExplorer 16 era di forma cilindrica con altezza di 1,93 m e diametro 61 cm.\nA bordo ospitata una cella al solfuro di cadmio, una griglia costituita da cavi elettrici, rilevatori piezoelettrici, una camera pressurizzata e un rilevatore di micrometeoriti."}
{"id": "1533452", "revid": "287204", "url": "https://it.wikipedia.org/wiki?curid=1533452", "title": "Mat\u00f5es do Norte", "text": "Mat\u00f5es do Norte \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Itapecuru Mirim."}
{"id": "1533460", "revid": "486946", "url": "https://it.wikipedia.org/wiki?curid=1533460", "title": "Fedina penale", "text": ""}
{"id": "1533466", "revid": "647919", "url": "https://it.wikipedia.org/wiki?curid=1533466", "title": "Galloitalico", "text": ""}
{"id": "1533470", "revid": "118690556", "url": "https://it.wikipedia.org/wiki?curid=1533470", "title": "Damiano d'Africa", "text": "Damiano d'Africa \u00e8 stato un soldato romano martirizzato per la sua fede cristiana, citato nel Martirologio Geronimiano e nel Martirologio Romano, il cui culto come santo per la Chiesa cattolica \u00e8 riportato il 12 febbraio.\nStoria.\nIn alcuni codici del Martirologio Geronimiano, il Bernense ed il Wissemburgense, il luogo del martirio del santo \u00e8 indicato generalmente come Africa, mentre nel codice Epternacense, viene specificata Alessandria d'Egitto. Scarnissima la biografia: Damiano era un soldato romano martirizzato per la sua fede cristiana. Alcuni dei codici lo affiancano ad altri due personaggi, due bambini, Modesto ed Ammonio, probabilmente correlati al martire in una \"passio\" andata perduta.\nLo studioso Hippolyte Delehaye ipotizz\u00f2 un'identificazione del santo con il fratello di Cosma, anche se i due martiri furono medici. Tale interpretazione fu suggerita dalla dedicazione da parte di Giustiniano della Basilica di Santi Cosma e Damiano ad Attilia, in Panfilia, proprio il 12 febbraio.\nUna fonte tarda e storicamente assai poco attendibile, il \"Libro della Cavatta dal 1739 - 1760\", riporta una storia del martire redatta nel 1744 dal sacerdote Pietro Francesco de Comitibus per giustificare la traslazione del corpo santo da Roma a Fara. \nSecondo la narrazione, Damiano sarebbe stato un soldato romano di stanza in Africa al tempo del sovrano vandalo Trasamondo. Questi ordin\u00f2 il martirio di Damiano il 12 febbraio del 504, in un luogo non lontano da Cartagine. Il suo corpo, sepolto da altri cristiani, sarebbe poi stato traslato da \u00ab...un comandante di corte - in Italia - dopo un lungo viaggio per terra e per mare\u00bb e deposto nella Catacomba di Calepodio, a Roma.\nTra il 1647 ed il 1650 il martire venne traslato dalla catacomba romana e donato, su mandato del vescovo Alessandro Vittrizio, tramite il sacerdote don Francesco Maria Solari alla comunit\u00e0 di Fara Novarese (NO).\nLa reliquie furono sistemate nella Chiesa Parrocchiale dei Santi Martiri Fabiano e Sebastiano. Un secolo dopo, nel 1745, venne realizzato, di fianco alla chiesa e in connessione con essa, lo Scurolo di San Damiano: una cappella di pianta quadrata sopraelevata con, al centro, l'urna contenente le ossa del martire ricomposte e vestite da soldato romano.\nCulto.\nSan Damiano viene festeggiato dalla comunit\u00e0 di Fara Novarese il 12 febbraio, giorno del \"dies natalis\", e la prima domenica di luglio, in ricordo dell'arrivo delle reliquie nel paese.\nDi particolare interesse i festeggiamenti di quest'ultima data. In particolari anni, nel 1787, nel 1802, nel 1903, e successivamente a scadenza venticinquennale, la celebrazione estiva di San Damiano \u00e8 stata affiancata da particolari festeggiamenti, che hanno previsto anche la processione dell'urna del santo per le strade del paese e la costruzione di numerose fontane lungo il percorso. L'ultima festa di San Damiano \u00e8 avvenuta nell'agosto 2003."}
{"id": "1533471", "revid": "640277", "url": "https://it.wikipedia.org/wiki?curid=1533471", "title": "Explorer 17", "text": "L'Explorer 17 fu un satellite statunitense appartenente al Programma Explorer, il suo compito fu studiare l'alta atmosfera terrestre.\nFu il primo di una serie di cinque satelliti destinati a tale scopo.\nLa missione.\nExplorer 17 fu lanciato il 3 aprile del 1963 da Cape Canaveral con il vettore Delta B.\nL'immissione in orbita avvenne come previsto.\nNon tutti gli strumenti a bordo funzionarono a dovere; infatti uno spettrometro risult\u00f2 malfunzionante e un altro lavor\u00f2 a intermittenza.\nLe batterie di esaurirono il 10 luglio 1963, rientr\u00f2 nell'atmosfera il 24 novembre 1966, dopo 1.325 giorni dal lancio.\nIl satellite.\nExplorer 17 era una sfera di 0,95 metri di diametro stabilizzata mediante rotazione su un asse e fu trasportata in orbita sotto vuoto, per evitare contaminazioni dell'atmosfera locale.\nA bordo ospitava quattro sensori di pressione per la misurazione della densit\u00e0 totale delle particelle neutre, due spettrometri di massa e due sonde elettrostatiche per la misurazione della temperatura e la concentrazione degli elettroni."}
{"id": "1533472", "revid": "287204", "url": "https://it.wikipedia.org/wiki?curid=1533472", "title": "Milagres do Maranh\u00e3o", "text": "Milagres do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadinha."}
{"id": "1533473", "revid": "586080", "url": "https://it.wikipedia.org/wiki?curid=1533473", "title": "Chiesa di Grundtvig", "text": "La chiesa di Grundtvig, situata nel quartiere di Bispebjerg, a Copenaghen, Danimarca, \u00e8, grazie al suo aspetto insolito, uno degli edifici religiosi pi\u00f9 noti della citt\u00e0 e uno dei pochi esempi di chiesa nel caratteristico stile nordico dell'Espressionismo del mattone.\nLa chiesa di Grundtvig.\nA chi bisognasse affidare l'incarico per la costruzione di una chiesa dedicata al filosofo danese Nicolai Frederik Severin Grundtvig fu deciso attraverso un concorso pubblico vinto da Peder Klint nel 1913. La prima pietra fu collocata l'8 settembre 1921, il cantiere fu considerato chiuso nel 1926, sebbene gli ultimi lavori all'interno e gli edifici annessi siano stati completati nel 1940 da Kaare Klint, figlio del vincitore del concorso.\nPeder Klint raggiunse con la chiesa di Grundtvig una sintesi dell'architettura danese. Per il suo progetto l'architetto studi\u00f2 una quantit\u00e0 di chiese tipiche della Danimarca, ispirandosi alle forme costruttive tradizionali, ai materiali pi\u00f9 impiegati e alle decorazioni delle chiese popolari. Klint cerc\u00f2 di fondere le forme geometriche del cosiddetto Espressionismo del mattone (cio\u00e8 della corrente espressionista tipica della Germania settentrionale, la cui caratteristica pi\u00f9 evidente \u00e8 di utilizzare il tipico mattone delle regioni baltiche che gi\u00e0 aveva caratterizzato la grande stagione anseatica del \"Backsteingotick\") con le classiche linee gotiche, a sviluppo arditamente verticale.\nLa facciata occidentale, che ricorda un Westwerk o un organo, e comprende un campanile alto 49 metri, \u00e8 senz'altro la struttura pi\u00f9 interessante del complesso. Per la decorazione delle fiancate Klint reinterpret\u00f2 il tipico motivo danese dei timpani con coronamento a scalone, disegnando una inconsueta doppia punta. Le navate sono di notevole ampiezza; la lunghezza totale \u00e8 di 76 metri, la larghezza totale 35 metri, e le tre navate, concepite ad Hallenkirche (navate laterali alla stessa altezza della centrale) raggiungono l'altezza di 22 metri. L'interno, di forte sapore gotico, pu\u00f2 complessivamente ospitare 1.800 persone. La costruzione fu realizzata impiegando circa sei milioni di mattoncini color ocra, un materiale tipico per l'edilizia popolare in Danimarca.\nDurante la costruzione fu edificato nei dintorni un quartiere residenziale che doveva inquadrare otticamente e mettere in risalto la costruzione. Attraverso il cimitero del quartiere una larga strada conduce al portale maggiore; l'effetto, grazie alla simmetria degli edifici adiacenti, ricorda un \"cannocchiale prospettico\", espediente tipico del barocco.\nLa chiesa oggi.\nLa chiesa \u00e8 accessibile tutto l'anno ai visitatori, anche al di fuori dell'orario di culto. L'edificio ospita anche concerti, spesso eseguiti al grande organo costruito da Marcussen &amp; S\u00f8n nel 1965 e ampliato nel 2014; lo strumento \u00e8 situato sulla cantoria in controfacciata e dispone di 59 registri su quattro manuali e pedale, per un totale di 4242 canne. Un secondo organo si trova nell'ottava campata della navata di sinistra; opera della medesima ditta costruttrice (che lo realizz\u00f2 nel 1940), ha 16 registri ed \u00e8 racchiuso all'interno di una cassa lignea disegnata dal designer Kaare Klint.\nInflussi sull'architettura.\nA Reykjav\u00edk si trova la chiesa di Hallgr\u00edmskirkja, realizzata pochi anni dopo la chiesa di Grundtvig, nella quale fu realizzata una sintesi similare di forme gotiche e moderne."}
{"id": "1533475", "revid": "287204", "url": "https://it.wikipedia.org/wiki?curid=1533475", "title": "Mirador (Maranh\u00e3o)", "text": "Mirador \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru."}
{"id": "1533477", "revid": "287204", "url": "https://it.wikipedia.org/wiki?curid=1533477", "title": "Miranda do Norte", "text": "Miranda do Norte \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Itapecuru Mirim."}
{"id": "1533480", "revid": "287204", "url": "https://it.wikipedia.org/wiki?curid=1533480", "title": "Mirinzal", "text": "Mirinzal \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Litoral Ocidental Maranhense."}
{"id": "1533481", "revid": "287204", "url": "https://it.wikipedia.org/wiki?curid=1533481", "title": "Montes Altos", "text": "Montes Altos \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1533488", "revid": "287204", "url": "https://it.wikipedia.org/wiki?curid=1533488", "title": "Mon\u00e7\u00e3o (Brasile)", "text": "Mon\u00e7\u00e3o \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione della Baixada Maranhense."}
{"id": "1533489", "revid": "122176000", "url": "https://it.wikipedia.org/wiki?curid=1533489", "title": "ATP Esercizio", "text": "ATP Esercizio \u00e8 una societ\u00e0 a responsabilit\u00e0 limitata soggetta a direzione e coordinamento di AMT Genova che detiene la maggioranza del suo capitale sociale. \n\u00c8 stata concessionaria del trasporto pubblico nei 67 comuni della citt\u00e0 metropolitana di Genova nonch\u00e9 in altri comuni delle confinanti province di Savona (Varazze, Urbe), della Spezia (Maissana, Varese Ligure, Carro, Deiva Marina, Framura, Bonassola, Levanto), di Piacenza (Ottone), Parma (Bedonia) e Alessandria (Arquata Scrivia) fino al 31 dicembre 2020.\nStoria.\nLa nascita dell'attuale societ\u00e0 risale al 21 dicembre del 2005 dalla fusione per incorporazione di ALI Autolinee Liguri Provincia di Genova S.p.A. nella Tigullio Pubblici Trasporti S.p.A., le due societ\u00e0 che garantivano il servizio di trasporto pubblico nel territorio metropolitano, ma al di fuori del territorio del comune capoluogo (gestito da AMT); la nuova societ\u00e0 prese il nome di ATP - Azienda Trasporti Provinciali S.p.A..\nLe due societ\u00e0 originarie.\nTigullio Pubblici Trasporti.\nLa Tigullio Pubblici Trasporti S.p.A., gi\u00e0 controllata dall'amministrazione provinciale genovese e spezzina, fu fondata nel gennaio del 1976 e garantiva il trasporto pubblico nei comuni del Golfo Paradiso, del Tigullio, dell'entroterra chiavarese quali la val Fontanabuona, val Graveglia, val Petronio, valle Sturla e val d'Aveto, e il bacino dell'alto spezzino fino a Levanto. Il servizio offriva inoltre a diversi comuni lo spostamento per il servizio scolastico, noleggio bus e pullman turistici nonch\u00e9 gestori di aree parcheggio.\nALI - Autolinee Liguri Provincia di Genova.\nALI - Autolinee Liguri Provincia di Genova S.p.A. fu fondata il 2 giugno del 2000 come AMT Extra da AMT Genova e Tigullio Pubblici Trasporti. Divenne operativa nell'agosto 2002 acquisendo da AMT il ramo d'azienda responsabile dei collegamenti extraurbani nell'entroterra di Genova (bacino \"G\"). Nel marzo 2003 prese la nuova denominazione. A luglio 2005 la Tigullio Trasporti acquis\u00ec le quote societarie ancora detenute da AMT.\nLa nascita di ATP Esercizio.\nNel 2012 venne fondata ATP Esercizio S.r.l. che inizialmente aveva come unico socio la ATP Azienda Trasporti Provinciali S.p.A.; la nuova societ\u00e0 subentr\u00f2 come gestore del servizio mentre le rimesse rimasero di propriet\u00e0 della controllante. Nel 2016 la capogruppo ATP cedette parte delle azioni ad SMC Esercizio S.c.a.r.l.: le stesse furono successivamente cedute ad Autoguidovie S.p.A. e il capitale della societ\u00e0 risultava appartenere per il 51,54% alla capogruppo ATP e per il restante 48,46% ad Autoguidovie S.p.A..\nIncorporazione di ATP in AMT.\nIl 22 novembre 2017, il Consiglio metropolitano, a seguito del parere gi\u00e0 espresso dagli enti controllanti le due societ\u00e0, ha approvato il progetto di fusione per incorporazione di ATP S.p.A. in AMT S.p.A.. La fusione \u00e8 stata deliberata nelle assemblee straordinarie di AMT S.p.A e ATP S.p.A tenutesi il 30 novembre 2017 e perfezionata il 28 febbraio 2018. Il 9 marzo 2018 ATP S.p.A. \u00e8 stata cancellata dal Registro delle Imprese.\nIn seguito alla fusione ATP Esercizio \u00e8 controllata da AMT che ne detiene la maggioranza.\nL'11 ottobre 2019 un progetto di fusione per incorporazione di ATP Esercizio in AMT, gi\u00e0 approvato dal Comune e dalla Citt\u00e0 Metropolitana di Genova, non \u00e8 stato portato a termine per l'opposizione del socio di minoranza Autoguidovie S.p.A..\nNel 2020 la Citt\u00e0 Metropolitana di Genova ha deliberato l'affidamento diretto alla controllante AMT del servizio di trasporto del lotto 2 (comprendente le linee extraurbane e quelle urbane nei comuni diversi dal capoluogo); dal 1\u00ba gennaio 2021, dopo che il Consiglio di Stato aveva respinto una richiesta di sospensiva presentata dal socio privato Autoguidovie, i mezzi ed il personale di ATP esercizio sono passati ad AMT.\nAzienda.\nCapitale sociale.\nIl capitale sociale \u00e8 cos\u00ec ripartito:\nDati generali.\nSecondo i dati diffusi dall'azienda nel 2005 risultavano impiegati 455 dipendenti operanti nei circa 1.700\u00a0km dell'intera rete stradale cui la societ\u00e0 operava il servizio pubblico. Con una media di otto anni di operativit\u00e0 per mezzo di trasporto, il complessivo parco macchine ammontava a 275 autobus di linea i quali trasportavano giornalmente 27.000 utenti e circa dieci milioni di passeggeri all'anno.\nI dati aggiornati al primo semestre del 2009 segnalavano il trasporto complessivo di 5.096.998 passeggeri, un parco macchine di 281 mezzi e 502 dipendenti dei quali 402 operativamente dedicati all'esercizio.\nAnnualmente nei due comprensori - denominati G quello extraurbano e T quello comprensoriale - venivano percorsi dai bus circa 10.265.000\u00a0km con un servizio medio di orario operativo di 406.160 ore."}
{"id": "1533490", "revid": "287204", "url": "https://it.wikipedia.org/wiki?curid=1533490", "title": "Morros", "text": "Morros \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione di Ros\u00e1rio."}
{"id": "1533499", "revid": "1005847", "url": "https://it.wikipedia.org/wiki?curid=1533499", "title": "Umberto Bellotto", "text": "Biografia.\nFu tra i primissimi ad unire l'arte millenaria vetraia veneziana con quella del ferro battuto. Umberto Bellotto inizi\u00f2 infatti a lavorare nella bottega ferriera paterna, ereditata a 19 anni, assieme all'architetto Cesare Aurienti, col quale invent\u00f2 e nel 1910 brevett\u00f2 una tecnica per \"connubi in ferro e vetro\". Inizi\u00f2 lavorando per le ditte vetraie \"artisti Barovier\" e \"fratelli Toso\" di Murano, famose per la lavorazione a murrina.\nSin dai primi anni del Novecento collabor\u00f2 con vari artisti (fra cui le vetrerie storiche di Murano Pauly &amp; C. - Compagnia Venezia Murano, Barovier e Venini) nella realizzazione di opere sia a carattere commerciale come oggetti d'arredamento, sia con architetti, come Ferruccio Chemello (Ossario del Pasubio, 1926) in opere di dominio pubblico. Tra le sue opere pi\u00f9 famose il \"Salone dei cancelli\" di Castello Bolognini, la cancellata della tomba di Dante Alighieri a Ravenna e le inferriate per il palazzo della Banca d'Italia a Rialto, Venezia.\nHa avuto nella sua carriera numerose partecipazioni alla Biennale di Venezia, rispettivamente nel 1914, 1920, 1922, 1924; nel 1925 partecipa alla triennale di Monza; nel 1927, sempre a Monza, espose per la Pauly &amp; C. - Compagnia Venezia Murano una personale di opere dalle forme d\u00e9co di derivazione cubista a sfere sovrapposte, a coni, in cui il vetro di base era cristallo puro o a bolle regolarmente disposte.\nL'artista, oltre ai vasi in ferro con strutture in ferro e vetro, tipici della sua produzione, realizz\u00f2 per l'esposizione del 1927 tipici soffiati dalle forme schematiche e profilature ad anse lisce o dentellate in vetro scuro.\nNel 1928 venne chiamato a Roma dal conterraneo Giovanni Giuriati, allora ministro per i lavori pubblici, con l'incarico di decoratore ufficiale degli edifici pubblici della capitale, cessando quindi la sua produzione artistica.\nNell'edizione della Biennale del 1995 venne dedicata all'artista un'esposizione di cinque opere.\nArtista poliedrico nell'uso dei metalli, si \u00e8 cimentato anche nella realizzazione di opere in bronzo fuso a cera persa, vetro, maiolica, creando vasi ornamentali dalle forme stravaganti, con applicazioni che sembrano essere prue di gondole.\nUn grande estimatore delle sue opere era Gabriele D'Annunzio."}
{"id": "1533500", "revid": "110157", "url": "https://it.wikipedia.org/wiki?curid=1533500", "title": "Sjas'stroj", "text": "Sjas'stroj', \"\", \u00e8 una citt\u00e0 della Russia situata nell'Oblast' di Leningrado, sulle rive del fiume Sjas', non lontana dal Lago Ladoga e a 140 chilometri da San Pietroburgo. Fondata nel 1926, la localit\u00e0 ha ottenuto lo status di citt\u00e0 nel 1992 ed ha un'economia basata sulla produzione della cellulosa."}
{"id": "1533501", "revid": "6923", "url": "https://it.wikipedia.org/wiki?curid=1533501", "title": "Ferrari 641/2 F1 (F1-90)", "text": ""}
{"id": "1533506", "revid": "112275150", "url": "https://it.wikipedia.org/wiki?curid=1533506", "title": "Sedna d'Irlanda", "text": "Sedna \u00e8 il nome di due leggendari \"Ard ri \u00c9renn\" (monarchi supremi) dell'Isola d'Irlanda.\nSedna di Airtri.\nSedna figlio di Airtri era il bisnipote di \u00c9ber Finn. Succedette nel trono d'Irlanda a Roitheachtaigh. Secondo gli \"Annali dei quattro saggi\" govern\u00f2 dal 1358 al 1353 a.C., secondo Seathr\u00fan C\u00e9itinn dal 980 al 975 a.C. In ogni caso sarebbe stato ucciso dal figlio Fiacha Finscothach, che prese il potere.\nSedna Innaraigh.\nSedna Innaraigh (cio\u00e8 \"Sedna del salario\") era figlio di Breisrigh e prese il potere dopo la morte di Fionn mac Br\u00e1tha. Fu il primo re d'Irlanda a pagare i soldati. Secondo gli \"Annali dei quattro saggi\" govern\u00f2 dal 930 al 910 a.C., secondo Seathr\u00fan C\u00e9itinn dal 705 al 685 a.C. Gli succedette Simoin Breac."}
{"id": "1533508", "revid": "466539", "url": "https://it.wikipedia.org/wiki?curid=1533508", "title": "Danny Boy", "text": "Danny Boy \u00e8 una ballata popolare che fa parte del folclore dell'Irlanda il cui testo \u00e8 stato scritto nel 1910 da Frederick Weatherly, un avvocato inglese che mai ebbe occasione di visitare l'isola irlandese.\nLe parole del brano sono state musicate sulle note di un altro motivo popolare irlandese, \"Londonderry Air\" (o \"Derry Air\", secondo la dizione adottata da coloro che non riconoscono la legittimit\u00e0 del nome Londonderry), un anthem dell'Irlanda del Nord.\nStoria.\nPubblicato nel 1913 presso Boosey &amp; Co ed eseguito per la prima volta dal soprano Elsie Griffin, il brano venne inciso su disco nel 1915 da Ernestine Schumann-Heink. Una nuova versione del testo venne depositata nel 1918 e lo stesso Weatherly dieci anni dopo, nel 1928, ne appront\u00f2 un'ulteriore e molto parziale modifica, particolarmente riguardo al secondo verso, a ricordo dell'attrice di teatro shakespeariano Ellen Terry morta in quello stesso anno.\nAppartiene anche alla cultura statunitense poich\u00e9 la sua partitura originale \u00e8 stata rivendicata dalle comunit\u00e0 di origine irlandese del Canada e degli Stati Uniti.\n\u00c8 divenuto uno standard internazionale interpretato da diversi cantanti, nella classica versione dei tenori John McCormack e Mario Lanza o in quella rock del gruppo musicale dei Queen. Viene eseguito come inno nazionale dell'Irlanda del Nord ai Giochi del Commonwealth. Nell'adattamento per organo viene talvolta suonato in occasione di funerali. \u00c8 incluso nei motivi di sottofondo del videogioco BioShock.\nDanny Boy \u00e8 anche il nome d'arte di Daniel O'Connor, cantante del gruppo irlandese degli House of Pain e del cantante afro-americano DB/Danny Boy Steward.\nTesto.\nIl testo originario \u00e8 basato su un messaggio di saluto che una madre indirizza al proprio figlio, ma lo stesso autore scrisse qualche anno dopo la pubblicazione, nel 1918, una modifica testuale che prevedeva come la canzone potesse essere eseguita anche da un interprete maschile. Ed in effetti, nel tempo, la canzone \u00e8 stata prevalentemente eseguita da voci maschili piuttosto che da interpreti femminili.\nIl significato testuale del brano, secondo certa tradizione, pu\u00f2 essere individuato anche in un commiato di una madre al proprio figlio (o da un nonno al nipote) nell'imminenza della partenza per la guerra o per i moti di emigrazione dovuti alla diaspora che avrebbe portato poi alla guerra civile irlandese.\nRegistrazioni.\nNumerose sono le registrazioni discografiche del brano. Questi gli interpreti principali:\nNote.\nesiste anche la versione del gruppo vocale inglese\"The Swingle Singers\""}
{"id": "1533513", "revid": "76652", "url": "https://it.wikipedia.org/wiki?curid=1533513", "title": "H. Robert Horvitz", "text": ""}
{"id": "1533515", "revid": "13102", "url": "https://it.wikipedia.org/wiki?curid=1533515", "title": "Pensieri (Leopardi)", "text": "I Pensieri sono una raccolta di 111 considerazioni in cui ritroviamo, come nello \"Zibaldone\", molte affermazioni poetiche e filosofiche.\nDiversamente dallo \"Zibaldone\", che rest\u00f2 sempre un brogliaccio privato e molto vario, la raccolta \u00e8 espressamente ordinata per essere pubblicata. Negli ultimi anni di vita (forse tra il 1831 e il 1835), con l'aiuto dell'amico Antonio Ranieri, il poeta compose questa scelta di aforismi di varia estensione, ma complessivamente brevi, in cui si manifesta una sintesi delle convinzioni dell'autore sull'uomo e sulla societ\u00e0. Non mancano tracce autobiografiche, come nel pensiero LXXXII sul valore esistenziale dell'esperienza amorosa.\nL'autografo, cio\u00e8 il testo manoscritto lasciato da Leopardi, nel 1845 venne trascritto da Antonio Ranieri e spedito all'editore Le Monnier, perch\u00e9 anche tale libro fosse incluso nelle opere che l'editore franco-fiorentino stava preparando. La trascrizione del Ranieri \u00e8 frettolosa e sciatta, e contiene variazioni al testo, alcune certamente volute, altre forse involontarie.\nQui Leopardi afferma che \"la morte non \u00e8 male poich\u00e9 libera l'uomo da tutti i mali, e insieme coi beni gli toglie i desideri\" (\"Pensieri\", VI). Il motivo della morte come liberazione ritorna ad esempio anche nelle \"Operette morali\", nel \"Dialogo di Federico Ruysch e delle sue mummie\". La noia \u00e8 invece un sentimento proprio dei grandi spiriti: solo coloro che hanno una spiritualit\u00e0 molto profonda possono constatare l'assoluta inadeguatezza della realt\u00e0 e, con un cuore pronto alla speranza e all'entusiasmo, possono rinchiudersi in un atteggiamento di rifiuto e di distacco: \"Perci\u00f2 la noia \u00e8 poco nota agli uomini di nessun momento, e pochissimo o nulla agli altri animali\" (\"Pensieri\", LXVIII).\nNon \u00e8 certo che la raccolta sia, secondo le intenzioni dell'autore, finita e completa, e tanto meno si sa se l'ordine, la disposizione e l'estensione finale dei pensieri seguano le sue volont\u00e0. Si sa, da una lettera all'amico filologo Louis de Sinner del 2 marzo 1837 che Leopardi vi stava lavorando (per grande parte estrapolando o rielaborando cose che aveva scritto nel suo \"Zibaldone\"), in vista di un'edizione delle proprie opere a Parigi, presso Baudry. Qui scrive che \"Je veux publier in volume in\u00e9dit de Pens\u00e9es sur les caract\u00e8res des hommes et sur leur conduite dans la Societ\u00e9; mais je ne veux pas m'obliger de le donner au m\u00eame libraire qui publiera le reste, si auparavant je n'ai pas vu di moins le premier volume imprim\u00e9, afin de pouvoir juger de l'ex\u00e9cution\"."}
{"id": "1533516", "revid": "729019", "url": "https://it.wikipedia.org/wiki?curid=1533516", "title": "Mixoma", "text": "Il mixoma \u00e8 una delle forme pi\u00f9 conosciute di neoplasia (tumore) cardiaca e colpisce prevalentemente persone intorno al quinto decennio di et\u00e0.\nTipologia.\nI mixomi normalmente si trovano negli atri, sia quello destro sia in quello sinistro, manifestandosi maggiormente nell'atrio sinistro (86% dei casi), in tal caso si parla di mixoma atriale\nSintomatologia.\nI sintomi e i segni clinici che si presentano sono dispnea, sincope, palpitazioni, astenia, dolore toracico, embolia, febbre, soffio mitralico sistolico, artralgia, mialgia, ortopnea, ascite.\nAlcuni sintomi vengono associati con il rilascio dell'interleuchina 6, (una citochina). Livelli alti di IL-6 potrebbero essere associati con un maggiore rischio di embolia del mixoma.\nEziologia.\nNon \u00e8 chiara la causa scatenante, si pensa che si manifesti da nidi subendocardici di cellule primitive mesenchimali.\nIl cuore, ma anche i tessuti di sostegno sia connettivi che adiposi, sono quasi totalmente immuni ai tumori primari (non da metastasi, fibromi o lipomi). Il motivo \u00e8 probabilmente la scarsa presenza di cellule staminali (al contrario ad esempio dei tumori epiteliali come i carcinomi, o del midollo osseo come mielomi e linfomi, relativamente pi\u00f9 frequenti).\nManifestazioni cliniche.\nMolto dipende dalla grandezza della neoplasia, come tutte pi\u00f9 le dimensioni sono ridotte e meno si manifesta, oltre ai segni e sintomi si possono avere episodi di ostruzione cardiaca. Raramente i mixomi risultano infetti.\nDiagnostica strumentale.\nVari esami si effettuano per diagnosticare un mixoma: \nTerapia.\nIl trattamento \u00e8 chirurgico, tramite escissione, diminuendo notevolmente la mortalit\u00e0."}
{"id": "1533518", "revid": "1543377", "url": "https://it.wikipedia.org/wiki?curid=1533518", "title": "Sottosegretario di Stato (ordinamento italiano)", "text": "Il sottosegretario di Stato, nell'ordinamento giuridico Italiano, \u00e8 un componente del Governo con la funzione di coadiuvare il ministro ed esercitare i compiti che gli siano stati delegati dal ministro. Rientra nella seconda categoria dell'ordine delle cariche della Repubblica Italiana.\nStoria.\nLa figura del sottosegretario di Stato fu istituita nel Regno d'Italia con la legge 12 febbraio 1888, n. 5195 (\"riforma crispina\"), in sostituzione del \"segretario generale\".\nSebbene non sia espressamente prevista dalla Costituzione repubblicana del 1948, la carica \u00e8 stata conferita in tutti i governi repubblicani, fino ad arrivare, negli ultimi anni, a una vera e propria proliferazione dei sottosegretari che ha dato luogo a non poche critiche.\n\u00c8 disciplinato dall'art. 10 della legge 23 agosto 1988, n. 400 (\"Disciplina dell'attivit\u00e0 di Governo e ordinamento della Presidenza del Consiglio dei ministri\").\nNomina.\nI sottosegretari di Stato sono nominati con decreto del Presidente della Repubblica, su proposta del Presidente del Consiglio dei ministri, di concerto con il ministro che il sottosegretario \u00e8 chiamato a coadiuvare, sentito il Consiglio dei ministri. Prima di assumere le funzioni prestano giuramento nelle mani del Presidente del Consiglio.\nFermi restando la responsabilit\u00e0 politica e i poteri di indirizzo politico dei ministri, a non pi\u00f9 di dieci sottosegretari pu\u00f2 essere attribuito il titolo di \"vice ministro\", se a essi sono conferite deleghe relative ad aree o progetti di competenza di una o pi\u00f9 strutture dipartimentali ovvero di pi\u00f9 direzioni generali. In questo caso la delega, conferita dal ministro competente, \u00e8 approvata dal Consiglio dei ministri, su proposta del Presidente del Consiglio.\nLa legge 24 dicembre 2007, n. 244 (legge finanziaria per il 2008) prevede all'art. 1, comma 376 che, a partire dalla XVI Legislatura, il numero totale dei componenti del Governo, compresi i ministri senza portafoglio, i vice ministri e i sottosegretari di Stato, non pu\u00f2 essere superiore a 65. Va peraltro tenuto presente che, trattandosi di una norma di legge ordinaria e non costituzionale, pu\u00f2 sempre essere modificata con altra legge o atto avente forza di legge.\nI sottosegretari di Stato possono essere scelti tra i membri del Parlamento, come di solito avviene, oppure al di fuori dello stesso. Dopo la nomina possono continuare ad appartenere a una camera (o essere eletti alla stessa), non essendo prevista alcuna incompatibilit\u00e0 al riguardo.\nFunzioni.\nI sottosegretari di Stato coadiuvano un ministro o il Presidente del Consiglio ed esercitano i compiti a essi delegati con decreto ministeriale (o del Presidente del Consiglio) pubblicato nella Gazzetta Ufficiale.\nI sottosegretari di Stato possono intervenire, quali rappresentanti del Governo, alle sedute delle Camere e delle Commissioni parlamentari, sostenere la discussione in conformit\u00e0 alle direttive del ministro e rispondere a interrogazioni e interpellanze.\nI vice ministri possono essere invitati dal Presidente del Consiglio dei ministri, d'intesa con il Ministro competente, a partecipare alle sedute del Consiglio dei ministri, senza diritto di voto, per riferire su argomenti e questioni attinenti alla materia loro delegata. \nI sottosegretari non partecipano alle riunioni del Consiglio dei ministri, salvo uno dei sottosegretari alla Presidenza del Consiglio al quale sono attribuite nel decreto di nomina le funzioni di \"segretario del Consiglio dei Ministri\" che, secondo l'art. 4 della legge n. 400/1988, cura la verbalizzazione e la conservazione del registro delle deliberazioni."}
{"id": "1533522", "revid": "188116", "url": "https://it.wikipedia.org/wiki?curid=1533522", "title": "Storia del giornalismo", "text": "La storia del giornalismo \u00e8 la disciplina che studia l'evoluzione dei modi, dei metodi e dei canali di diffusione della notizia attraverso lo sviluppo diacronico dell'attivit\u00e0 giornalistica.\nLa periodizzazione segue da vicino l'evoluzione della tecnologia: infatti le rivoluzioni nel giornalismo sono state causate dalle rivoluzioni tecnologiche e industriali.\nIl XVI secolo.\nFino al XV secolo le notizie furono scritte da monaci e da cronachisti.\nCon la diffusione nel XVI secolo dei \"canard\" e dei \"fogli avvisi\" veneziani ad uso di mercanti e banchieri, si manifestano i prodromi di una cultura della notizia. Questi fogli aggiornavano i commercianti sui pi\u00f9 recenti avvenimenti economici e commerciali e ovviamente sulle guerre in corso.\nA Venezia, il primo foglio di notizie apparve nel 1563. Veniva redatto a mano per incarico del governo ed era pubblicato tutti i mesi. Si trattava di un foglio d'informazione ufficiale, contenente notizie sul governo dello Stato e sulle guerre che la Serenissima conduceva nel Mediterraneo. Le notizie erano distinte semplicemente per luogo e per data.\nOltre ad essere distribuito in citt\u00e0 (al prezzo di due soldi), alcune copie venivano inviate ai reggitori delle province marittime della Repubblica Veneta. A Venezia, la moneta da due soldi era chiamata la \u201cgaxeta\u201d, cos\u00ec, per traslato, lo stesso nome fu attribuito alla pubblicazione. Nel resto d'Italia divenne \u201cgazzetta\u201d, oltralpe \u201cgazette\u201d. Il termine si diffuse in tutta Europa nel significato di \u201cfoglio di notizie\u201d.\nIl XVII secolo.\nLe prime gazzette a stampa, settimanali e quindicinali, si diffondono all'inizio del Seicento e coesistono a lungo con gli avvisi e i fogli di notizie manoscritti. Come gli avvisi, la maggior parte delle prime gazzette sono senza titolo e solitamente contengono un minuto notiziario locale e alcune notizie dall'estero riguardanti le Corti; hanno il formato dei libri e si compongono di due o quattro pagine.\nAll'origine della nascita dell'attivit\u00e0 giornalistica possono essere individuati due mutamenti che si verificano nel Seicento:\nLa periodicit\u00e0 era irregolare. I giornali difficilmente raggiungevano le province. Solo quando nacque il servizio postale, anche gli abitanti dei piccoli centri poterono ricevere i giornali (su abbonamento). Quasi tutti i fogli si pubblicavano il sabato, qualcuno il mercoled\u00ec.\nL'esercizio della stampa e l'attivit\u00e0 giornalistica sono possibili solamente dietro richiesta al principe. Se la richiesta \u00e8 esaudita, lo stampatore ottiene il \"privilegio\", che \u00e8 propriamente il diritto di poter usare uno stemma proprio (la marca tipografica), l'esenzione delle imposte e l'esclusivit\u00e0 di stampa e di vendita, nel territorio dello Stato, per un certo numero di anni. Prima di ogni pubblicazione ogni stampato deve essere visionato dalla magistratura: la censura preventiva era presente in tutte le nazioni europee.\nIl compilatore e lo stampatore godono di pochissima libert\u00e0, anche perch\u00e9 sovente il compilatore \u00e8 un funzionario o un fiduciario della Corte stessa.\nIl primo quotidiano della storia compare a Lipsia nel 1660: la \"Einkommende Zeitungen\". Sotto la testata appare la dicitura: \"Notizie fresche degli affari della guerra e del mondo\".\nIl XVIII secolo.\nL'avvento dei quotidiani segna il declino delle gazzette settimanali, che comunque avviene lentamente.\nLa nazione dove si ha la maggiore diffusione e crescita di importanza della stampa quotidiana \u00e8 l'Inghilterra. I principali fogli nati in quegli anni sono il \"Daily Courant\" (1702-1735), il \"Daily Post\" del 1719 e il \"Daily Journal\" del 1720. Nel 1731 esistono in Inghilterra 400 giornali. Nel 1737 nasce a Belfast il periodico \u00abNews Letter\u00bb. Pubblicato ininterrottamente fino ad oggi, \u00e8 il pi\u00f9 antico periodico in lingua inglese tuttora esistente.\nSempre in Inghilterra nascono i primi giornali della sera, pubblicazioni trisettimanali dedicate alle zone lontane dalla capitale londinese, e le prime forme di giornalismo leggero, con le pubblicazioni \"The Tatler\" e \"The Spectator\" diretto da Joseph Addison.\nI primi esempi di stampa periodica a carattere non informativo compaiono intorno a met\u00e0 del Seicento: si tratta soprattutto di pubblicazioni a carattere letterario o scientifico. Esempio \u00e8 il settimanale Journal des s\u00e7avans (poi Journal des Savants), pubblicato a Parigi il 5 gennaio 1665. La formula del giornale letterario verr\u00e0 poi importata con successo in Italia, con il trimestrale romano \"Giornale de' Letterati\" (1668) e il veneziano \"Giornale de' letterati d'Italia\" (1710), ma soprattutto con \"Il Caff\u00e8\" di Pietro Verri del 1764, \"casa\" degli illuministi italiani.\nNel 1731 appare in Inghilterra \"The Gentleman's Magazine\". Da questa pubblicazione periodica \u00e8 derivato il termine \"magazine\" per indicare i giornali di informazione leggera.\nIl giornalismo e la rivoluzione industriale.\nCon la rivoluzione industriale si assiste alla meccanizzazione del ciclo produttivo dei mezzi d'informazione. La maggiore tiratura, a sua volta, stimola la crescita del mercato - e della pubblicit\u00e0 come nuovo mezzo per finanziare i giornali. Durante il XIX secolo il giornalismo conosce un periodo di straordinaria diffusione, in termini sia quantitativi che qualitativi. Grazie al telegrafo i giornalisti riescono a comunicare in poco tempo le notizie alle redazioni. Le redazioni si allargano ed emerge l'esigenza di una figura esperta, incaricata di vagliare i dispacci di agenzia, \"passare\" i pezzi dei collaboratori e fare i titoli. Nasce la figura del redattore capo. Grazie alla rotativa, le societ\u00e0 editrici assumono una nuova immagine chiamata a soddisfare le richieste dei propri lettori. Alla fine del secolo i giornali diventeranno vere e proprie imprese capitalistiche, soggette alle leggi del mercato e dell'economia.\nNuovi mezzi di produzione degli stampati.\nFino al XIX secolo nessun progresso tecnico era stato sperimentato dai tempi di Gutenberg, nonostante l'interesse del pubblico sia per i libri che per i giornali fosse sensibilmente aumentato. Le principali innovazioni tecnologiche associate alla rivoluzione industriale sono:\nNuovi mezzi di trasporto.\nLa diligenza trainata da cavalli, il mezzo di trasporto universalmente utilizzato, necessita di frequenti cambi di cavalli. Le velocit\u00e0 medie pi\u00f9 alte sono circa 15\u00a0km/ora in Inghilterra e nella Pianura padana.\n\u00c8 il treno a mutare radicalmente lo scenario del trasporto. Gi\u00e0 negli anni trenta del XIX secolo le locomotive superano la velocit\u00e0 del trasporto animale, che fino ad allora era sembrata immutabile.\nLa produzione di notizie in serie.\nIl bisogno d'informazione cresce. Nasce l'esigenza, da parte delle redazioni, di avere un ammontare quotidiano fisso di notizie, in modo da riempire sempre le pagine e di non perdere nessuna notizia importante. A questo scopo nascono le agenzie di notizie. La prima \u00e8 fondata nel 1835 a Parigi da Charles-Louis Havas. Havas lavora nella sala di un albergo situato nel quartiere della Borsa, ed \u00e8 qui che la sua agenzia inizia ad operare, sotto il nome di \"Bureau Havas\". Il tedesco Bernhard Wolff, dopo aver fatto esperienza con Havas, fonda la prima agenzia tedesca a Berlino (\"Wolffs Telegraphisches Bureau\", 1849); Paul Julius Reuter, un altro collega di Wolff a Parigi, d\u00e0 vita al \"Reuter Telegraphic Office\" a Londra. Nell'America del Nord dal 1848 pi\u00f9 giornali newyorchesi convergono in un'unica associazione dando vita nel 1857 alla \"New York Associated Press\". Dopo altre fusioni nasce la prima agenzia degli Stati Uniti, la \"Associated Press\".\nLa brevit\u00e0 dei dispacci delle agenzie, costrette dagli elevati costi di trasmissione ad inviare comunicazioni sommarie, influisce sul linguaggio dei giornali. La prosa giornalistica subisce un netto cambiamento, diventando pi\u00f9 funzionale e meno letteraria. Perde peso l'autorialit\u00e0 a vantaggio della standardizzazione del linguaggio. Ne risulta una prosa narrativamente povera e dalle spiccate caratteristiche informative.\nLa Guerra di Crimea (1853-1856) \u00e8 il primo conflitto che viene seguito da giornalisti inviati sul posto. In Crimea sbarcano i primi corrispondenti di guerra (William Howard Russell per l'inglese \u00abTimes\u00bb) e i primi fotografi di guerra (Roger Fenton dell'\u00abIllustrated News\u00bb).\nNuovi strumenti di trasmissione dell'informazione.\nNella prima met\u00e0 del XIX secolo il servizio maggiormente utilizzato per spedire lettere e messaggi in genere era la posta. Non si disdegnava l'uso del piccione viaggiatore, che era in grado di coprire la distanza tra Londra e Parigi (380\u00a0km) in 6-7 ore.\nNel 1841 Samuel Morse invent\u00f2 il telegrafo. La macchina era in grado di trasmettere circa 30 parole al minuto. I primi paesi a sviluppare una rete telegrafica nazionale furono la Gran Bretagna (6.400\u00a0km nel 1852), la Francia e gli Stati Uniti d'America (a partire dalla costa orientale). Il collegamento tra Gran Bretagna e terraferma avvenne nel 1858; nel 1870 si riuscirono a collegare, tramite cavi sottomarini, l'Inghilterra e l'America del Nord.\nNel 1874 venne introdotto il sistema Baudot, tramite il quale la velocit\u00e0 di trasmissione sal\u00ec da 30 a 100 parole al minuto. L'estensione e il perfezionamento di questo sistema consent\u00ec la nascita del telex, ossia della telescrivente, che divent\u00f2 indispensabile in ogni redazione. Attraverso il telegrafo poterono essere stampate differenti edizioni dello stesso quotidiano, a migliaia di km l'una dall'altra. Il primo fu il \"New York Herald\", che nel 1887 allest\u00ec una redazione a Parigi dotandola di servizio telegrafico diretto con la redazione newyorchese. Il \"Paris Herald\" pubblic\u00f2 notizie fresche dagli Stati Uniti per il pubblico europeo. Il proprietario del londinese \u00abDaily Mail\u00bb utilizz\u00f2 il telegrafo in modo diverso, ossia per comporre una versione identica dello stesso quotidiano a centinaia di km di distanza, a Manchester. La notte, tra le due redazioni, viaggiavano qualcosa come 400.000 caratteri via telegrafo.\nLa rapidit\u00e0 nella trasmissione delle informazioni fu alla base della nascita di nuove professioni, come lo stenografo e, dopo la diffusione della macchina da scrivere, del dattilografo. Un nuovo impulso alla dettatura veloce delle notizie fu dato dal telefono, che si diffuse, in America ed in Europa, a partire dal 1880.\nSe i quotidiani seppero subito utilizzare convenientemente le soluzioni produttive approntate dall'industria, i periodici continuarono a cercare un loro formato ideale ancora per altri decenni. Nella seconda met\u00e0 del XIX secolo avvenne un vero e proprio salto di qualit\u00e0 di tale segmento.\nLa \"quadratura del cerchio\" venne ottenuta riuscendo a far convivere, nella stessa pagina, testo e immagini. Per tutta la prima met\u00e0 del secolo, le immagini erano ottenute tramite incisione su legno e su pietra (litografia). Il rapporto con il testo necessit\u00f2 di molti e continui aggiustamenti (tra i punti critici: dimensione del carattere, suddivisione della pagina in una o pi\u00f9 colonne).\nI periodici riuscirono a differenziarsi dai quotidiani anche nella pubblicit\u00e0: mentre questi ultimi pubblicavano inserzioni formate da solo testo, sui periodici uscirono comunicati commerciali con illustrazioni.\nAll'\"Examiner\", un quotidiano di San Francisco (Stati Uniti), diretto da William Hearst, lavor\u00f2 la giovane Winifred Black, una delle prime giornaliste donna a diventare famosa.\nIl XX secolo e l'avvento dei nuovi media.\nL'espressione \"nuovi media\", usata a partire dagli anni sessanta, indica l'insieme delle tecnologie della comunicazione, diversificate e in continua espansione. Le principali caratteristiche dei nuovi media sono le seguenti: l'interconnettivit\u00e0, l'accessibilit\u00e0 a singoli utenti (sia come emittenti che come riceventi), l'interattivit\u00e0, la molteplicit\u00e0 di impiego, l'ubiquit\u00e0 e la delocalizzazione. Con le nuove tecnologie \u00e8 nato il giornalismo partecipativo, una forma di giornalismo non professionale ma che vanta alcuni punti di forza, come la vicinanza ai fatti e l'indipendenza. Il giornalismo partecipativo pu\u00f2 essere definito \u00abun giornalismo indipendente dalle logiche commerciali, disinteressato, partigiano, civile. Una generazione sempre pi\u00f9 numerosa di cittadina mediattivi, autonoma, formata e indipendente modifica la maniera di ricevere informazione e si attiva per renderla bidirezionale senza sudditanza verso i broadcast. Riceve da molte fonti, emette verso altre, commentando nei siti. Un giornalismo condiviso della conoscenza contro la banalizzazione della complessit\u00e0 voluta dal \"pensiero unico\"\u00bb.\nOltre al giornalismo partecipativo, un altro esempio di informazione indipendente \u00e8 rappresentato dal blog. Nati spontaneamente (il primo blog fu creato in California da uno studente universitario che scriveva commenti sugli avvenimenti del giorno) i blog sono oggi tra i mezzi di comunicazione preferiti dal pubblico. I principali elementi di forza di un blog possono essere cos\u00ec sintetizzati: gratuit\u00e0 della produzione informativa, la non rispondenza a una linea editoriale, il patrimonio fiduciario instaurato con i propri lettori.\nIl giornalismo nell'era digitale.\nIl 1994 \u00e8 ricordato come l'inizio del boom del World wide web e dell'inizio dell'era delle reti digitali. Da quell'anno, il frenetico susseguirsi di accordi sugli standard per nuove tecnologie di telecomunicazione, dalla fibra ottica con protocolli a larghissima banda ai satelliti, alle reti a larga banda via etere e cos\u00ec via hanno mutato i confini dell'informazione. Internet ha rivoluzionato il mercato della comunicazione divenendo un nuovo canale che minaccia i giornali e la carta stampata, perch\u00e9 se l'informazione corre sempre pi\u00f9 sul web, quella su carta stampata perde colpi; nel senso che i maggiori quotidiani e periodici nazionali sono in grande difficolt\u00e0. La loro diffusione \u00e8 in calo. In questo quadro, la rete la fa sempre pi\u00f9 da padrona: gli investimenti sul web aumentano, cos\u00ec come aumentano le aziende che si rivolgono a internet per la loro pubblicit\u00e0. I giornali devono mantenere la loro funzione in un mercato dove la presenza dell'informazione online \u00e8 sempre pi\u00f9 massiccia.\nIl giornalismo on-line nasce negli Stati Uniti nel 1992, quando alcune piccole testate giornalistiche decidono di sperimentare il giornalismo sul web per avere maggiore visibilit\u00e0. I giornali principali arrivano sulla rete nel 1993, non riscuotendo per\u00f2 successo: la versione on-line, a pagamento, era sostanzialmente la copia della versione stampata. In pochi pagarono per qualcosa che, al solito prezzo, potevano avere in un formato pi\u00f9 conosciuto. La prima piccola testata giornalistica a pubblicare sul web \u00e8 la \u00abSan Jose Mercury News\u00bb, nel 1993. In Italia, la prima testata ad entrare in rete fu \u00abL'Unione Sarda\u00bb, nel 1994. Paolo Liguori ha affermato che \"Internet \u00e8 un mezzo d'informazione all'avanguardia rispetto agli altri, poich\u00e9 aggiorna in tempo reale senza confini di spazio e di tempo. Internet sar\u00e0 non solo un mezzo di distribuzione dell'informazione e della comunicazione, ma un grande \"pentolone\" nel quale si cuciner\u00e0 l'informazione multimediale\". Ed ha aggiunto: oltre che su Internet, \"l'informazione multimediale andr\u00e0 in televisione e sulla telefonia mobile, che \u00e8 l'informazione del futuro perch\u00e9 il digitale \u00e8 un programma talmente esteso che consente di passare da una piattaforma all'altra senza blocchi o ostacoli\u201d. Secondo l'amministratore delegato del \"Sole 24 ore\", Claudio Calabi, \"La rapidissima evoluzione del mercato impone nuovi modelli organizzativi\".\nCom'\u00e8 stato autorevolmente affermato, \"Il potere della Rete \u00e8 saldamente in mano ai \"padroni del cavo e del satellite\", cio\u00e8 all'industria delle telecomunicazioni. Internet, e tutti i nuovi media telematici e multimediali, propongono un ventaglio di scenari che vedono direttamente e significativamente coinvolti i giornalisti per le possibili conseguenze - in positivo e in negativo - su livelli di professionalit\u00e0, metodi di lavoro e occupazione. Il giornale cartaceo e quello digitale hanno caratteristiche, potenzialit\u00e0 e pubblico del tutto diversi, al punto che si pu\u00f2 parlare di due prodotti totalmente differenti.\nIl primo \u00e8 un prodotto perfetto, finito, che mantiene prevalente il concetto di mediazione, vede in primo piano il ruolo delle scelte del giornalista, lascia ampio spazio al linguaggio della grafica, con delega al \"giornalista-mediatore\" di proporre la \"sua\" classifica delle notizie. Il secondo \u00e8 un prodotto aperto, perennemente in lavorazione, ha per fulcro l'organizzazione, si incentra sulle scelte del lettore, dispone dell'intero patrimonio multimediale: immagini a colori statiche o in movimento, suoni, ipermedialit\u00e0, interazione, possibilit\u00e0 di organizzazione e filtraggio dei testi, e la classifica delle notizie la fa il lettore.\nIl giornalista, che fino a ieri aveva avuto essenzialmente un ruolo di ricerca, di scelta e di mediazione delle notizie, ha oggi la possibilit\u00e0 di mutarsi - online - e di ritagliarsi un nuovo ruolo nell'organizzazione dell'informazione, nella ricerca e nell'assemblaggio di informazioni difficili da raggiungere in tempi rapidi e, infine, nella gestione del dialogo col lettore. Il suo ruolo si rovescia: non pi\u00f9 l'offerta di un servizio giornalistico alla rete, bens\u00ec offerta dell'informazione della rete al suo lettore, al cittadino della sua area diffusionale.\""}
{"id": "1533531", "revid": "9595", "url": "https://it.wikipedia.org/wiki?curid=1533531", "title": "Antiimmagine", "text": ""}
{"id": "1533532", "revid": "767487", "url": "https://it.wikipedia.org/wiki?curid=1533532", "title": "Razed in Black", "text": "Razed in Black (comunemente abbreviato in RiB) \u00e8 un esperimento musicale creato da Romell Regulacion (voce, tastiere, chitarra). Razed in Black fu formato nel 1994 nelle Hawaii e velocemente attrasse l'attenzione dell'etichetta discografica Cleopatra. La musica di RiB ha elementi di industrial, synth-pop, darkwave, e hardcore techno. Prevalentemente appartenente alla scena underground, RiB ha un seguito particolarmente ampio nella scena goth. Romell ha anche pubblicato alcuni album e canzoni con il titolo di Transmutator.\nDiscografia.\n\"Full listing: Discography page @ razedinblack.net\""}
{"id": "1533543", "revid": "1922723", "url": "https://it.wikipedia.org/wiki?curid=1533543", "title": "Ente locale (Italia)", "text": "Un ente locale, nell'ordinamento giuridico italiano, \u00e8 un ente pubblico, che pu\u00f2 appartenere o meno agli enti territoriali.\nDescrizione.\nPu\u00f2 essere dotato di un certo grado di autonomia statutaria, normativa, organizzativa, impositiva e finanziaria (ente autonomo). L'aggettivo \"locale\" \u00e8 riconducibile all'ambito di competenza dell'ente, una \"circoscrizione\", che pu\u00f2 essere strettamente legato al territorio anche se quest'ultimo pu\u00f2 non essere un elemento costitutivo dell'ente (come nel caso degli enti locali non territoriali). Essi identificano:\nGli enti autonomi sono caratterizzati da:\nDisciplina normativa.\nIl territorio nazionale \u00e8 diviso in Comuni; questi a loro volta sono raggruppati in Province, ulteriormente raggruppate in Regioni. Fa eccezione la Valle d'Aosta, dove la provincia \u00e8 stata soppressa e la regione \u00e8 direttamente suddivisa in comuni; formalmente anche la Sicilia ha soppresso le province, sostituendole con altrettante \"province regionali\" che hanno natura di liberi consorzi di comuni. Le province di Torino, Milano, Venezia, Genova, Bologna, Firenze, Roma, Bari, Napoli, Palermo, Reggio Calabria, Catania, Messina, Trieste, Cagliari e Sassari sono state sostituite dalle corrispettive citt\u00e0 metropolitane, che alle funzioni delle ex province aggiungono alcune funzioni spettanti ai comuni a livello sovracomunale.\nLe regioni trovano la loro disciplina nella Costituzione e nei rispettivi statuti che, in armonia con la Costituzione, ne determinano la forma di governo e i principi fondamentali di organizzazione e funzionamento. Le regioni sono dotate di autonomia statutaria, legislativa e regolamentare. Il Friuli-Venezia Giulia, la Sardegna, la Sicilia, il Trentino-Alto Adige e la Valle d'Aosta dispongono di forme e condizioni particolari di autonomia, secondo i rispettivi statuti speciali adottati con legge costituzionale (sono le cosiddette \"regioni a statuto speciale\")\nLe citt\u00e0 metropolitane, le province e i comuni, sono invece disciplinati dalla Costituzione e, per quanto attiene la legislazione elettorale, gli organi di governo e le funzioni fondamentali, dalla legge statale (attualmente il D.lgs. 18 agosto 2000, n. 267, Testo unico delle leggi sull'ordinamento degli enti locali - TUEL), nonch\u00e9 dai rispettivi statuti, che, nell'ambito dei principi fissati dal predetto testo unico, stabiliscono le norme fondamentali dell'organizzazione dell'ente. Tali enti sono dotati di autonomia statutaria e regolamentare. Fanno eccezione le \"province autonome\" di Trento e Bolzano che hanno la loro disciplina nello statuto regionale del Trentino-Alto Adige e dispongono di particolare autonomia, anche legislativa.\nDa quanto detto emerge la contrapposizione tra le regioni (e le province autonome di Trento e Bolzano), da una parte, e gli altri enti territoriali dall'altra, giacch\u00e9 solo le prime sono dotate di autonomia legislativa. Va peraltro rilevato che anche comuni, province e citt\u00e0 metropolitane, pur mancando di autonomia legislativa, dispongono di una rilevante autonomia nel definire il proprio indirizzo politico (cosiddetta \"autonomia politica\"), che pu\u00f2 quindi divergere da quello dello stato (o della regione); anch'essi, pertanto, come le regioni, appartengono alla categoria degli \"enti autonomi\".\nCaratteristiche.\nOrganizzazione amministrativa.\nTipicamente gli enti locali sono amministrati attraverso organi collegiali quali giunte e consigli con a capo un presidente, tutti eletti democraticamente attraverso elezioni amministrative, che assolvono il potere esecutivo e legislativo a livello di amministrazione locale attraverso deliberazione.\nObblighi di trasparenza.\nIl d.lgs 10 agosto 2014, n. 126 recante disposizioni integrative e correttive al D.lgs n. 118 del 23 giugno 2011, ha introdotto, con l'adeguamento dei sistemi informativo-contabili, alcuni puntuali obblighi di pubblicazione dei documenti di programmazione e di rendicontazione degli enti locali al fine di assicurare la pi\u00f9 ampia trasparenza degli andamenti finanziari di ciascuna amministrazione e con ci\u00f2 agevolare la loro conoscibilit\u00e0, non solo da parte degli operatori, ma anche da parte dei cittadini-utenti-contribuenti, chiamati ad esercitare il controllo diffuso, per affiancare e rafforzare quello esercitato dagli organi di controllo interno ed esterno.\nClassificazione.\nSecondo la disciplina di settore, basata sul testo unico delle leggi sull'ordinamento degli enti locali, per enti locali si intendono:\nNon si possono, invece, considerare enti locali le \"circoscrizioni di decentramento comunale\" poich\u00e9 non sono dotate di personalit\u00e0 giuridica e, quindi, non sono enti pubblici ma organi del comune, seppur complessi\ne dotati di autonomia. Non sono inoltre enti locali le Regioni, alle quali \u00e8 attribuita, oltre che la potest\u00e0 regolamentare, anche la potest\u00e0 legislativa. Le regioni italiane, cos\u00ec come lo Stato, condividono tuttavia con gli enti locali il carattere di enti territoriali della Repubblica. L'elenco contenuto nell'art. 114 della Costituzione non esaurisce tutti gli enti locali dell'ordinamento italiano; ad essi, infatti, vanno aggiunti quelli non previsti dalla Costituzione ma solo a livello legislativo, quali:\nCon sentenza nr. 50 del 2015, la Corte Costituzionale ha chiarito la natura giuridica delle Unioni di Comuni e precisato che non sono \"enti locali\", ma solamente una \"emanazione dei Comuni\". \u00ab6.2.1. Non \u00e8 ravvisabile, in primo luogo, la dedotta violazione della competenza regionale con riguardo alle introdotte nuove disposizioni disciplinatrici delle Unioni di Comuni. Tali Unioni \u2212 risolvendosi in forme istituzionali di associazione tra Comuni per l\u2019esercizio congiunto di funzioni o servizi di loro competenza e non costituendo, perci\u00f2, al di l\u00e0 dell\u2019impropria definizione sub comma 4 dell\u2019art. 1, un ente territoriale ulteriore e diverso rispetto all\u2019ente Comune rientrano, infatti, nell\u2019area di competenza statuale sub art. 117, secondo comma, lettera p), e non sono, di conseguenza, attratte nell\u2019ambito di competenza residuale di cui al quarto comma dello stesso art. 117 \u00bb.\u201d"}
{"id": "1533546", "revid": "28592", "url": "https://it.wikipedia.org/wiki?curid=1533546", "title": "Tecnica litografica", "text": ""}
{"id": "1533549", "revid": "110157", "url": "https://it.wikipedia.org/wiki?curid=1533549", "title": "Iperpatia", "text": "L'iperpatia \u00e8 un'aumentata percezione dolorosa di uno stimolo sensoriale ed \u00e8 classificata tra le iperstesie. Il termine deriva dal greco \"hyper\", oltre, e \"patheia\", dolore ed \u00e8 stato coniato nel 1927 dal medico tedesco Otfrid Foerster.\nDifferisce dall'iperalgesia che presenta una clinica sovrapponibile, sebbene sia solitamente limitata a piccole aree cutanee a causa della sua eziologia periferica; nell'iperpatia invece la sensazione dolorosa coinvolge grandi aree del corpo, sino a divenire talvolta generalizzata, dal momento che la sua causa \u00e8 da attribuirsi a una lesione del sistema nervoso centrale, in particolar modo quelle legate al talamo. Si differenzia inoltre dall'allodinia, ovvero una percezione dolorosa in assenza di stimoli che possano provocare il dolore.\nTale condizione si realizza a causa di una riduzione generalizzata della soglia del dolore per stimoli sensoriali."}
{"id": "1533550", "revid": "1543377", "url": "https://it.wikipedia.org/wiki?curid=1533550", "title": "Tokyo Verdy", "text": "Il \u00e8 una societ\u00e0 calcistica giapponese con sede a Ch\u014dfu, quartiere di Tokyo. Attualmente milita nella J2 League.\nFondata nel 1969 come squadra satellite della \"holding\" editoriale Yomiuri, nell'arco di undici stagioni ha avuto modo di vincere sette campionati, detenendo assieme al Kashima Antlers il record di titoli nazionali vinti. In quello stesso periodo la squadra riusc\u00ec inoltre a conseguire il suo unico titolo internazionale, vincendo l'edizione 1987-88 del Campionato d'Asia per club. A partire dalla seconda met\u00e0 degli anni novanta la squadra ha conosciuto un periodo di declino delle prestazioni culminato con due retrocessioni in seconda divisione nel 2005 e nel 2008.\nStoria.\nPeriodo amatoriale.\nIl club fu fondato nell'ottobre 1969 con il nome di per poi passare, nella stagione successiva, alla denominazione di . Fautrice di quest'iniziativa fu la holding editoriale Yomiuri Shimbun, su suggerimento dell'allora presidente della Japan Football Association Ken Nozu, intenzionato a promuovere lo sviluppo del calcio in Giappone dopo i buoni risultati conseguiti dalla Nazionale alle Olimpiadi di Citt\u00e0 del Messico. Adottando delle strategie societarie all'epoca sconosciute (come l'assegnazione di uno stipendio per i calciatori, la creazione di settori giovanili e societ\u00e0 satelliti, nonch\u00e9 il reclutamento di calciatori stranieri, soprattutto brasiliani), nel giro di pochi anni lo Yomiuri complet\u00f2 la scalata del sistema calcistico giapponese esordendo in massima serie nel 1978.\nDopo cinque anni di prestazioni alterne, nel 1983 lo Yomiuri vinse il suo primo titolo nazionale a cui segu\u00ec nella stagione successiva l'accoppiata campionato-coppa nazionale. Nelle successive stagioni la squadra ebbe modo di vincere altri tre titoli (di cui due consecutivi nel 1990-91 e nel 1991-92) e di affermarsi a livello continentale vincendo, sia pure a tavolino, l'edizione 1987-88 del Campionato d'Asia per club.\nPeriodo professionistico.\nGi\u00e0 nel corso della stagione 1991-92, in previsione dell'avvento del calcio professionistico in Giappone, lo Yomiuri aveva abbandonato lo status di societ\u00e0 calcistica amatoriale assumendo la denominazione commerciale di , divenuta effettiva al termine del campionato. Nelle prime edizioni della J. League il club conferm\u00f2 le proprie prestazioni vincendo le prime due edizioni e affermandosi nelle prime tre stagioni della Coppa di Lega, ma negli anni successivi sub\u00ec un brusco declino delle prestazioni dovuto ad alcuni errori della dirigenza, propensa a creare un team che potesse ottenere seguito in tutta la nazione e a confermare una rosa composta da giocatori molto avanti con l'et\u00e0.\nCon il passaggio del controllo finanziario a Nippon Television avvenuto nel 1999, la societ\u00e0 fu ristrutturata migliorando dal punto di vista dei risultati, ma non degli spettatori: nel 2001 si arriv\u00f2 quindi alla decisione di trasferire la sede a Tokyo, mutando il nome della societ\u00e0 in . Tale strategia non ottenne che in parte i risultati auspicati (a causa della presenza del FC Tokyo, che gi\u00e0 contava un buon seguito di pubblico), ma la squadra continu\u00f2 a migliorare le proprie prestazioni vincendo l'edizione 2004 della Coppa dell'Imperatore. A questo conseguimento segu\u00ec tuttavia la retrocessione in J. League Division 2: di l\u00ec in poi la squadra militer\u00e0 ininterrottamente in seconda categoria, con una parentesi nella stagione 2008 al termine della quale la squadra, reduce dalla seconda retrocessione dalla prima divisione, entr\u00f2 in un'ennesima crisi societaria che culminer\u00e0 con l'acquisizione, avvenuta nel settembre 2009, del pacchetto azionario da parte di un gruppo imprenditoriale formato da personalit\u00e0 in passato legate al club. Nel 2018 il club conclude il campionato al sesto posto: vincendo i playoff contro l' e lo il Verdy giunge allo spareggio contro la terzultima classifica della J. League, il . La partita viene persa 2-0 condannando il club della capitale all'allungamento dell'esilio dalla massima serie.\nColori e simboli.\nColori.\nSin dalle sue origini la societ\u00e0 ha mantenuto il verde come colore dominante delle proprie divise: fino al 1992 queste subirono delle modifiche marginali come l'aggiunta, nei primi anni ottanta, di bordature rosse bianche e blu. Dopo l'approdo della squadra nel professionismo, le divise divennero oggetto di costanti cambiamenti di motivo e di aggiunte di altre tonalit\u00e0 alla principale (tra cui il nero nel 1995 e il giallo nel 2006). Le divise utilizzate per le gare esterne non subirono invece modifiche di rilievo fino ai primi anni duemiladieci (salvo una parentesi nei primi anni ottanta, in cui furono adottate delle divise di colore celeste e nero o rosso e blu) quando, alle tradizionali divise bianche con calzoncini verdi, si sostituirono divise di colore nero o giallo.\nSimboli ufficiali.\nStemma.\nNel corso degli anni lo stemma della squadra rimase sostanzialmente inalterato, riproducendo un condor color oro con le ali spiegate verso un pallone di color verde. L'unica modifica di rilievo che lo stemma sub\u00ec, escludendo i cambi di denominazione della societ\u00e0, avvenne nel 2001, quando la forma circolare dello stemma fu sostituita da un poligono con il vertice circolare.\nMascotte.\nLa mascotte del club \u00e8 un condor umanoide di nome , indossante la maglia della squadra.\nInno.\nDal 2011 l'inno della squadra \u00e8 \"Winning Winds\", brano composto da Tetsuya Komuro e interpretato dalla cantante Miz.\nStrutture.\nStadio.\nIl primo terreno in cui la squadra disput\u00f2 le partite casalinghe fu un'area adeguatamente attrezzata all'interno dello Yomiuri Land, parco di divertimenti di propriet\u00e0 dello Yomiuri Shimbun. Successivamente all'approdo del club in massima divisione, si inizi\u00f2 ad utilizzare il National Stadium di Tokyo dove, negli ultimi anni del periodo dilettantistico, la squadra disputava la quasi totalit\u00e0 delle proprie gare interne. Con l'acquisizione dello status di squadra professionistica e il cambio di sede a Kawasaki, il club inizi\u00f2 a disputare le partite casalinghe nel Todoroki Athletics Stadium fino al 2000 quando, in occasione del cambio di sede a Tokyo, si trasfer\u00ec nel Tokyo Stadium, terreno condiviso con i rivali cittadini del FC Tokyo.\nIn occasione del cambio di propriet\u00e0 avvenuto nel 2009 \u00e8 stata ventilata l'ipotesi della costruzione di uno stadio di propriet\u00e0, da progettarsi entro il 2015 nel quartiere speciale di Nerima.\nCentro di allenamento.\nIl Tokyo Verdy svolge le proprie sedute di allenamento nella , situata nei pressi dello Yomiuri Land.\nSociet\u00e0.\nA partire dal settembre 2009 la squadra \u00e8 amministrata dalla , in seguito rinominata come : questa societ\u00e0, fondata da alcune personalit\u00e0 legate in passato alla squadra come Ruy Ramos, Tetsuji Hashiratani e Takuya Takagi, \u00e8 stata in seguito ceduta alla , che ne controlla il 98% del pacchetto azionario. Il restante 2% \u00e8 invece detenuto da tredici societ\u00e0 fra cui la Xebio, che si occupa della fornitura tecnica delle divise.\nPrecedentemente al 2009 la societ\u00e0 era controllata dalla Nippon Television tramite una societ\u00e0 denominata , che nel 1998 era subentrata alla , fondata dal gruppo editoriale Yomiuri il 1\u00ba ottobre 1991, in previsione dell'avvento del professionismo nel calcio giapponese.\nSponsor.\nParte anteriore\nManica\nParte posteriore\nCalzoncini\nSettore giovanile.\nSin dalla fondazione come club dilettantistico, il Tokyo Verdy ha adottato una politica societaria volta a scoprire e a valorizzare i giovani, prelevandoli inizialmente da squadre liceali e universitarie o da club minori esteri (soprattutto olandesi e brasiliani). A partire dalla fine degli anni settanta la societ\u00e0 si dot\u00f2 poi di un vero e proprio settore giovanile che includeva anche una societ\u00e0 satellite (denominata Yomiuri Junior Football Club ed inizialmente iscritta alle leghe prefetturali) volta a completare la formazione di quei giocatori destinati alla prima squadra: fino all'avvento del professionismo nel calcio giapponese (1992), il settore giovanile dello Yomiuri vinse otto campionati nazionali con la squadra satellite che arriv\u00f2 a partecipare alle ultime due edizioni della Japan Soccer League Division 2.\nIn concomitanza con la trasformazione dello Yomiuri in squadra professionistica, la societ\u00e0 satellite fu fusa con la principale mentre il settore giovanile fu mantenuto, ramificandolo in tre sezioni a seconda della fascia di et\u00e0 dei giocatori che ne fanno parte. Di l\u00ec in poi, il settore giovanile della squadra vincer\u00e0 altri cinque trofei, l'ultimo dei quali \u00e8 il campionato nazionale vinto nel 2007.\nPalmar\u00e8s.\nI titoli conseguiti dalla squadra vengono riportati con la denominazione che la societ\u00e0 utilizzava in quel periodo."}
{"id": "1533556", "revid": "34392", "url": "https://it.wikipedia.org/wiki?curid=1533556", "title": "Casa Editrice Meridiano Zero", "text": ""}
{"id": "1533559", "revid": "6923", "url": "https://it.wikipedia.org/wiki?curid=1533559", "title": "Ikegami Tsushinki", "text": "La Ikegami Tsushinki Co., Ltd. \u00e8 una azienda giapponese produttrice di telecamere professionali, la cui sede \u00e8 situata nel quartiere Ikegami di Tokyo. Il marchio \u00e8 impegnato da anni nello sviluppo di apparecchiature ad alta definizione e negli ultimi tempi, ha lavorato congiuntamente ad NHK, l'ente di stato per la televisione giapponese."}
{"id": "1533562", "revid": "287204", "url": "https://it.wikipedia.org/wiki?curid=1533562", "title": "Bermudo", "text": ""}
{"id": "1533564", "revid": "1764104", "url": "https://it.wikipedia.org/wiki?curid=1533564", "title": "Tommy Hilfiger", "text": " Dopo aver iniziato la sua carriera co-fondando una catena di negozi di jeans, moda chiamata People's Place nello stato di New York negli anni '70, ha iniziato a disegnare abiti preppy per la sua omonima linea di abbigliamento maschile negli anni '80. L'azienda in seguito si espanse nell'abbigliamento femminile e vari articoli di lusso come i profumi e divenne pubblica nel 1992. \nLe collezioni di Hilfiger sono spesso influenzate dalla moda delle sottoculture musicali e commercializzate in connessione con l'industria musicale, con celebrit\u00e0 come l'artista R&amp;B americana Aaliyah negli anni '90. Nel 2005, i concorrenti del reality show della CBS, \"The Cut\" hanno gareggiato per un lavoro di design con Hilfiger in modo simile a \"The Apprentice\". Nel 2006, Hilfiger ha venduto la sua azienda per $1,6 miliardi ad Apax Partners, che successivamente l'ha venduta nel 2010 a Phillips-Van Heusen per $3 miliardi. Rimane il designer principale dell'azienda, guidando i team di progettazione e supervisionando l'intero processo creativo. Nel 2012, Hilfiger ha ricevuto il Geoffrey Beene Lifetime Achievement Award dal Council of Fashion Designers of America.\nBiografia.\nHilfiger nasce il 24 marzo del 1951 ad Elmira, un piccolo paese alla periferia di New York; Tommy \u00e8 il secondo dei nove fratelli Hilfiger, una famiglia irlandese cattolica. Nel 1969, mentre frequenta la \"Elmira Free Academy\", inizia con un capitale di 150 dollari e venti paia di jeans la sua carriera di vendita al minuto. Diplomatosi, preferisce non proseguire gli studi, ma continuare la strada intrapresa nel mondo della moda lavorando nei magazzini Brown's, filiale di un negozio di New York City, dove inizia a disegnare capi \"ad personam\", soprattutto jeans e pantaloni a zampa di elefante, seguendo le richieste e i desideri dei suoi clienti. In breve tempo apre un negozio nel centro di Elmira, che chiama \"People's Place\"; sebbene fosse diventato un negozio di culto, soprattutto fra i giovani, che ospitava frequentemente DJ Contest e musica dal vivo, spesso molte persone gironzolavano senza comprare niente. Con l'apertura del centro commerciale \"Arnot Mall\", il traffico commerciale si sposta a Horseheads, e molti negozi del centro di Elmira chiudono i battenti. Fra le vittime anche il \"People's Place\": era il 1976 quando il negozio dichiara bancarotta dopo sette anni di attivit\u00e0, e nel luogo ove sorgeva sar\u00e0 in seguito costruita la \"First Arena\", stadio della squadra di hockey su ghiaccio locale, gli \"Elmira Jackals Hockey team\".\nHilfiger continua a disegnare abiti per i dieci negozi che ha sparsi nella parte settentrionale dello stato di New York, e nel 1979 Hilfiger si trasferisce con sua moglie Susie, dalla quale ora \u00e8 separato, a New York City. Nonostante riceva offerte di lavoro come assistente designer da stilisti come Calvin Klein e Perry Ellis, e nonostante i guai finanziari, rifiuta le proposte per perseguire obiettivi pi\u00f9 grandiosi; riesce a sfondare nel 1985, quando presenta la sua prima sfilata firmata e da allora i prodotti Hilfiger invadono il mercato.\nHilfiger \u00e8 ormai uno stilista affermato in tutto il mondo, e nel 1998 ospita la cantante Aaliyah al suo Fashion Show in Giamaica. Nel 2000 segnali di crisi: per la prima volta le vendite scendono e viene deciso un rebranding. Nel 2002 la CBS, un canale televisivo americano, trasmette un reality show, \"The Cut\", in cui sedici concorrenti si sfidano per un posto di designer nell'azienda di Tommy Hilfiger; alla fine vince Chris Cortez. \nNel 2006 Hilfiger ha uno scontro col cantante dei Guns N' Roses, Axl Rose, al \"Plumm\", un locale di New York. Da quanto si dice, lo stilista, brillo, accusa e spintona il cantante per aver rovesciato i drink della compagna, Dee Ocleppo, prima di essere trascinato via sbraitante dalle sue guardie del corpo. Il proprietario del locale, Noel Ashman, dir\u00e0: \"Axl \u00e8 stato un gentiluomo ed ha avuto il buonsenso di non rispondere alle provocazioni sapendo che avrebbe potuto procurare gravi danni ad Hilfiger\". Pi\u00f9 tardi quella notte, Rose dedicher\u00e0 la canzone \"You're Crazy\" (\"tu sei pazzo\") al \"Mio buon amico Tommy Hilfiger\".\nNel 2007 Hilfiger vende la sua attivit\u00e0 per 1,6 miliardi di dollari, 16,80 $ ad azione, alla Apax Partners, una societ\u00e0 di investimenti privata. Nel marzo 2010 nuova vendita: l'azienda \u00e8 acquisita per 3 miliardi di dollari da Phillips Van Heusen, proprietario di Calvin Klein.\nNel marzo 2010, Phillips-Van Heusen, proprietario di Calvin Klein e Izod, ha acquistato il marchio Tommy Hilfiger da Apax Partners per 3 miliardi di dollari. La campagna pubblicitaria online e in negozio di Tommy Hilfiger chiamata \"Meet The Hilfigers\" \u00e8 iniziata nell'agosto 2010 e si \u00e8 protratta fino all'agosto 2011. Nel 2011, Hilfiger e un partner hanno firmato un contratto per acquistare Metropolitan Life della compagnia di assicurazioni per $170 milioni, che prevede di trasformarlo nel primo hotel di Hilfiger, con condomini di lusso. Hilfiger ha ritirato il progetto nel settembre 2011. \u00c8 stato un giudice ospite nel finale di \"Project Runway: All Stars\" insieme a Ken Downing nel 2012, poco dopo \u00e8 stato consulente di moda per i concorrenti nella stagione 11 di \"American Idol\".\nHilfiger \u00e8 stato determinante nella creazione della Marc Anthony Collection nel 2012, poich\u00e9 Marc Anthony non era mai stato interessato al settore della moda fino a quando Hilfiger non lo ha chiamato e lo ha convinto che una linea valeva la pena. Nel 2012, Hilfiger ha ricevuto il Geoffrey Beene Lifetime Achievement Award dal Council of Fashion Designers of America. Le vendite globali nella vendita al dettaglio per il marchio nel 2013 sono state di 6,4 miliardi di dollari, e 6,7 miliardi di dollari nel 2014. Hilfiger rimane il designer principale dell'azienda, guidando i team di progettazione e supervisionando l'intero processo creativo. Nel 2016 ha collaborato con la modella Gigi Hadid sui modelli di abbigliamento lanciando la collezione di abbigliamento TommyXGigi. L'8 febbraio 2017, il marchio terr\u00e0 la sua sfilata pr\u00eat-\u00e0-porter a Los Angeles, per la prima volta il marchio non far\u00e0 parte della New York Fashion Week.\nVita privata.\nLa sua compagna attuale \u00e8 l'ex moglie di Gianni Ocleppo, Dee; ha quattro figli, di cui una, Ally, ha partecipato al reality Show di MTV \"Rich Girls\", mentre un altro figlio canta con lo pseudonimo di Rich Hil, per l'etichetta Hip Hop del famoso producer Swizz Beatz \"Full Surface\".\nPremi.\nNel 1995 gli venne assegnato il premio \"Menswear Designer dell'anno\", ricevuto dal CFDA (Council of Fashion Designers of America), e del \"VH1\", nella manifestazione \"From the Catwalk to the Sidewalk\". Nel 1998 si accresce il palmar\u00e8s dello stilista con il premio \"Progettista dell'anno\", offertogli dalla \"Parson School of Design\" di New York City, e nel 2002 la rivista \"GQ\" lo insigna in Germania del titolo \"International Designer of the Year\".\nFilantropia.\nNel 1995 Tommy Hilfiger fonda il \"Tommy Hilfiger Corporate Foundation\", una fondazione benefica con scopi di benessere culturale e fisico per i giovani statunitensi, grazie alla quale la D.A.R.E. (Drug Abuse Resistance Education) lo onora nel 2002 con la sua pi\u00f9 alta onorificenza \"Il futuro dell'America\", per i suoi sforzi in favore dei giovani.\nHilfiger \u00e8 attivamente impegnato in importanti attivit\u00e0 di carit\u00e0 e volontariato quali: \"Washington D.C. Martin Luther King Jr. National Memorial Project Foundation\" e la lega Anti-Diffamazione."}
{"id": "1533577", "revid": "1793022", "url": "https://it.wikipedia.org/wiki?curid=1533577", "title": "Tutela legale", "text": "La tutela legale, tutela giudiziaria o protezione giuridica \u00e8 un contratto di assicurazione con il quale l'assicuratore, a fronte del pagamento di un premio, si obbliga a tenere a suo carico le spese legali e peritali e a fornire prestazioni di altra natura, come ad esempio la consulenza legale, necessarie all'assicurato per la difesa dei suoi interessi in sede giudiziale, in ogni tipo di procedimento, o in sede extragiudiziale, soprattutto allo scopo di conseguire il risarcimento dei danni subiti o per difendersi contro una domanda di risarcimento avanzata nei suoi confronti.\nQuesta forma di assicurazione consente di affrontare una controversia legale o un processo con la serenit\u00e0 di essere sempre e comunque difesi. Talvolta, infatti, si tende a non difendere fino in fondo i propri interessi per paura di essere svantaggiati rispetto alla controparte, che appare economicamente pi\u00f9 forte e quindi con maggiori possibilit\u00e0 di ottenere migliore assistenza legale, e consapevoli di non essere in grado di affrontare ingenti spese legali.\nLe prime forme di questa assicurazione furono realizzate in Francia nel XIX secolo: si trattava di garanzie a favore di medici per la riscossione degli onorari e per difenderli a fronte di loro eventuali responsabilit\u00e0 professionali. Le prime polizze, cos\u00ec come le intendiamo oggi, sono state realizzate dalla societ\u00e0 Defense Automobile et Sportive in Francia nel 1917, e pi\u00f9 precisamente nella citt\u00e0 di Le Mans, per offrire una protezione ai partecipanti alla famosissima gara automobilistica della 24 Ore di Le Mans, per tutelarli nel caso avessero causato incidenti gravi.\nLe assicurazioni di tutela legale rappresentano un mercato mondiale di circa 9,9 miliardi di euro .\nNormative locali.\nLa tutela legale \u00e8 regolamentata dalla Direttiva Solvibilit\u00e0 II (2009/138/CE, articoli 198 - 205).\nIl mercato italiano rappresenta poco pi\u00f9 del 4% del totale, con 392 milioni di euro di raccolta premi nel 2016."}
{"id": "1533581", "revid": "33751", "url": "https://it.wikipedia.org/wiki?curid=1533581", "title": "Al-Ittihad Sport Cultural and Social Club", "text": "L'Al-Ittihad Sport Cultural and Social Club (, \"club sociale, culturale e sportivo l'Unit\u00e0\"), noto come Al-Ittihad Tripoli, \u00e8 una societ\u00e0 calcistica libica che ha sede nella cittadina di Bin Gashir, nei dintorni di Tripoli. Milita nella Prima Lega, la massima divisione del campionato libico di calcio.\n\u00c8 il club pi\u00f9 titolato di Libia, potendo vantare la vittoria di 16 campionati libici (record), 8 Coppe di Libia e 10 Supercoppe di Libia (record). \u00c8 inoltre l'unico club libico ad aver raggiunto la semifinale della CAF Champions League, nel 2007. \n\u00c8 appartenuto alla famiglia di Mu\u02bfammar Gheddafi, diventando uno dei club africani pi\u00f9 ricchi. Il terzo figlio di Gheddafi, Al-Sa'adi, ex calciatore professionista, \u00e8 stato per anni componente della squadra. Nell'Al-Ittihad hanno militato anche alcuni giocatori di rilievo come l'attaccante nigeriano Victor Ikpeba e l'attaccante camerunese Patrick Mboma.\nLa rivalit\u00e0 pi\u00f9 sentita \u00e8 quella con l'Al-Ahly Tripoli."}
{"id": "1533586", "revid": "111112280", "url": "https://it.wikipedia.org/wiki?curid=1533586", "title": "Ferrari 642 F1", "text": "La Ferrari 642 F1, nota anche come F1-91, \u00e8 una monoposto di Formula 1 che partecip\u00f2 al Campionato mondiale di Formula 1 1991.\nContesto e sviluppo.\nLa 642 aveva il difficile compito di rimpiazzare la 641 che, dopo anni di crisi tecnica, aveva riportato la Scuderia Ferrari ad alti livelli di competitivit\u00e0 nella massima categoria motoristica. Il progetto risult\u00f2 pertanto profondamente influenzato da quello della monoposto progenitrice; segnatamente la seconda variante, introdotta in occasione del Gran Premio di San Marino 1990.\nLe differenze progettuali erano minime e in gran parte dovute alle modifiche del regolamento frattanto intervenute: vennero ridotte le dimensioni delle ali, fu aumentata la potenza del motore 037 (che venne dotato di un'elettronica di nuova concezione fornita dalla Magneti Marelli), furono spostati i serbatoi di liquido (carburante, lubrificante, raffreddamento) dalle pance laterali alle spalle del pilota.\nLa 642 F1 fu mostrata in pubblico per la prima volta all'autodromo internazionale del Mugello il 18 febbraio 1991.\nCarriera agonistica.\nIl progetto era da considerarsi \"nato vecchio\" e non pi\u00f9 adeguato ai tempi: nel mentre le altre squadre di punta, su tutte la Williams, avevano infatti presentato vetture radicalmente innovative sia dal punto di vista meccanico che da quello aerodinamico.\nA tale base problematica si sommarono scelte di sviluppo nefaste: ad esempio lo spostamento dei liquidi provoc\u00f2 un innalzamento del baricentro della vettura, squilibrandone gravemente l'assetto e la distribuzione dei pesi; ci\u00f2, abbinato allo schema sospensivo adottato (anch'esso analogo a quello dell'anno precedente), espose la monoposto a forti vibrazioni sull'asse anteriore. In definitiva la competitivit\u00e0 della monoposto ne risult\u00f2 gravemente compromessa.\nAl debutto in pista, sul circuito di Phoenix, il progetto apparve ancora competitivo: Alain Prost si piazz\u00f2 secondo alle spalle della McLaren MP4/6 di Ayrton Senna, mentre il suo compagno di squadra Jean Alesi, pur ritirandosi, fece segnare il giro pi\u00f9 veloce in gara. \nGi\u00e0 a partire dal secondo appuntamento stagionale, in Brasile, i limiti della monoposto divennero tuttavia palesi: in tale gara le McLaren andarono entrambe a podio, separate dalla Williams FW14 di Riccardo Patrese, mentre le Ferrari dovettero accontentarsi del quarto posto di Prost e del sesto di Alesi, a notevole distacco.\nIntuendo la necessit\u00e0 di intervenire sulla monoposto per renderla pi\u00f9 competitiva, in vista della terza gara stagionale i tecnici di Maranello introdussero pance laterali allungate nella parte posteriore e un airscope ingrandito, senza per\u00f2 ottenere risultati apprezzabili: a Imola Prost e Alesi non furono mai competitivi e non riuscirono neppure a terminare la gara, poich\u00e9 il primo usc\u00ec di pista nel giro di ricognizione, mentre il secondo si ritir\u00f2 mentre tentava di sorpassare la Tyrrell 020 di Stefano Modena.\nDopo un ulteriore podio estemporaneo di Alesi a Monaco e due prestazioni incolori in Canada e in Messico, la vettura fu accantonata e sostituita da un nuovo modello, profondamente modificato nella scocca e nella fluidodinamica interna, la 643, che per\u00f2 non seppe risollevare le sorti stagionali del team."}
{"id": "1533589", "revid": "439868", "url": "https://it.wikipedia.org/wiki?curid=1533589", "title": "Torsten Wiesel", "text": "Il premio Nobel per la medicina \u00e8 stato attribuito per le scoperte fondamentali sul funzionamento della corteccia visiva primaria (o V1 o area 17 di Broadman) insieme a David Hubel.\n\u00c8 presidente emerito della Rockefeller University (New York) e membro del senato accademico della University of the People (California)."}
{"id": "1533597", "revid": "869733", "url": "https://it.wikipedia.org/wiki?curid=1533597", "title": "VHS (disambigua)", "text": ""}
{"id": "1533600", "revid": "729019", "url": "https://it.wikipedia.org/wiki?curid=1533600", "title": "Ecocardiografia", "text": "L'ecocardiografia, detta anche ecocardiogramma, in cardiologia comprende un gruppo di tecniche non invasive (se si esclude l'ecocardiografia transesofagea) che si basano sull'emissione di ultrasuoni nell'intervallo di frequenza fra 2 e massimo 10 MHz. L'esame riesce ad esprimere in frequenza l'onda di pressione, facendo apparire il tutto su uno schermo che il cardiologo osserva mentre effettua l'esame, per permettere di comprendere dimensioni, forme e movimento delle strutture cardiache.\nTipologia.\nEsistono numerosi tipi di tale esame:\nPrincipi di fisica.\nIn cardiologia spesso nozioni di fisica sono basilari per comprendere la fisiologia del cuore e il comportamento di alcuni esami, come il caso dell'ecocardiografia:\nLa piattaforma ecografica.\nLe immagini create si mostrano in uno scanner, in cui si arriva fino a 512 canali, chiamato piattaforma ecografica.\nIl trasduttore ecografico, con cui si trasmette l'energia ultrasonora, \u00e8 composto di vari elementi, alcuni che permettono ai cristalli piezoelettrici, eccitati dalla stimolazione della macchina, di farli quietare a comando."}
{"id": "1533601", "revid": "80598", "url": "https://it.wikipedia.org/wiki?curid=1533601", "title": "Derby (etichetta discografica)", "text": "La Derby \u00e8 stata un'etichetta discografica italiana attiva dal 1962 al 1982\nStoria.\nLa Derby nasce inizialmente come divisione internazionale della CGD ma presto si rivolger\u00e0 anche ad artisti italiani.\nNegli anni 60 tra i successi ottenuti dall'etichetta possiamo ricordare \"La notte \u00e8 piccola\" delle Gemelle Kessler, del 1965, e la versione di \"Non ti scordar di me\" incisa nel 1968 da Sergio Leonardi.\nNegli anni 70 avr\u00e0 ulteriori grandi successi, tra cui \"He\" dei francesi Today's People uscito nel 1973, \"Pi\u00f9 ci penso\" di Gianni Bella, uscito nel 1974 e partecipante al concorso radiofonico Un disco per l'estate di quell'anno, \"Non si pu\u00f2 morire dentro\", dello stesso autore, \"Laura\" di Ciro Sebastianelli e l'umoristica \"Sexy Fonni\" di Benito Urgu.\nDa segnalare una ristampa del 1975 della celeberrima \"Mah-n\u00e0 mah-n\u00e0\" di Piero Umiliani: pur essendo il brano contenuto nella colonna sonora del film \"Svezia, inferno e paradiso\" del 1968) cantato da Alessandro Alessandroni e Giulia De Mutiis e suonato dai Marc 4, la registrazione era pubblicata su licenza dell'americana Musicor.\nLa distribuzione dell'etichetta fu curata dalla CBS fino al 1976 e in seguito dalla CGD, dopo la separazione delle due etichette.\nDal 1978 fino alla chiusura venne usata quasi solo per la pubblicazione di lavori di singoli interpreti e raccolte principalmente di disco music, prima, e disco dance, poi.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile).\nL'etichetta aveva un diverso sistema di numerazione per i dischi incisi in Italia e per quelli distribuiti in Italia: nel primo caso la numerazione iniziava per 6, nel secondo per 8, in entrambi i casi preceduti dalla sigla DBR. Solo a partire dal 1976 il sistema venne uniformato."}
{"id": "1533607", "revid": "1869172", "url": "https://it.wikipedia.org/wiki?curid=1533607", "title": "Chiamalavita", "text": "Chiamalavita \u00e8 un album dell'attrice italiana Maria Rosaria Omaggio e della cantautrice italiana Grazia Di Michele, pubblicato nel 2005.\nDescrizione.\n\"Chiamalavita\" nasce come spettacolo teatrale ideato da Maria Rosaria Omaggio e da lei interpretato con Grazia Di Michele, \u00e8 stato realizzato per una campagna di sensibilizzazione sullo sfruttamento dei bambini soldato. I testi sono basati su composizioni di Italo Calvino, anche nella sua veste poco conosciuta di cantautore. Grazia Di Michele infatti ripropone 4 canzoni scritte proprio da Calvino e Sergio Liberovici.\nDopo 3 anni di repliche in Italia e all'Estero, lo spettacolo \u00e8 stato messo in scena anche al Palazzo delle Nazioni Unite di New York nel 2005.\nIl disco \u00e8 stato prodotto da RaiTrade e i suoi proventi sono stati devoluti all'UNICEF. Le musiche sono state eseguite dal vivo da Grazia Di Michele, Andrea Pelusi, Filippo De Laura e Livio Matrone."}
{"id": "1533625", "revid": "228587", "url": "https://it.wikipedia.org/wiki?curid=1533625", "title": "OTI 1989", "text": "Il diciottesimo Festival della canzone iberoamericana si tenne a Miami, negli Stati Uniti d'America il 18 novembre 1989 e fu vinto da Anal\u00ed che rappresentava il Messico."}
{"id": "1533640", "revid": "416175", "url": "https://it.wikipedia.org/wiki?curid=1533640", "title": "OTI 1990", "text": "Il diciannovesimo Festival della canzone iberoamericana si tenne a Las Vegas, negli Stati Uniti d'America il 1\u00ba dicembre 1990 e fu vinto da Carlos Cuevas che rappresentava il Messico."}
{"id": "1533641", "revid": "383359", "url": "https://it.wikipedia.org/wiki?curid=1533641", "title": "Dollaro delle Cook", "text": "Il dollaro \u00e8 la valuta delle Isole Cook. Il dollaro \u00e8 suddiviso in 100 \"cent\", anche se alcune monete da 50 cent recano la denominazione di \"50 \"tene\"\".\nStoria.\nFino al 1967, nelle Isole Cook era usata la sterlina neozelandese, che in quell'anno fu sostituita dal dollaro neozelandese. Nel 1972, furono coniate delle monete specifiche per le Isole Cook e le banconote sono apparse nel 1987. Il dollaro delle isole Cook ha un tasso fisso di cambio con il dollaro neozelandese.\nMonete.\nNel 1972 sono state introdotte monete di bronzo da 1 e 2 cent, in cupro-nickel da 5, 10, 20 e 50 cent e da 1 dollaro. Hanno tutte le stesse misure e composizione delle corrispondenti monete della Nuova Zelanda. Nel 1983 \u00e8 cessata la coniazione delle monete da 1 e 2 cent. Nel 1987 sono state immesse monete da 1 dollaro con bordo ondulato, da 2 dollari triangolari e da 5 dollari di forma dodecagonale; quelle da 1 e 2 dollari erano in cupro-nickel mentre quella da 5 dollari era in alluminio-bronze. In seguito alla riduzione delle misure delle monete della Nuova Zelanda da 10, 20 e 50 cent, le monete equivalenti delle isole Cook hanno avuto la stessa riduzione.\nBanconote.\nNel 1987 il governo ha introdotto le banconote da 3, 10 e 20 dollari, seguite da quella da 50 dollari che fa parte di una nuova serie emessa dal 1992. Questi biglietti sono stati emessi fino al 1995. Gli abitanti delle isole Cook mostrano una preferenza per le banconote della Nuova Zelanda, anche se le banconote locali rimangono in corso legale."}
{"id": "1533642", "revid": "120648556", "url": "https://it.wikipedia.org/wiki?curid=1533642", "title": "Restaurazionismo", "text": "Con il termine Restaurazionismo (o anche Restituzionismo o Primitivismo cristiano) i sociologi delle religioni, in particolare quelli di lingua inglese, indicano un complesso di Chiese e comunit\u00e0 religiose nate dal desiderio di tornare alla religione cristiana primitiva, manifestatosi in varie forme negli Stati Uniti d'America a partire dal XIX secolo.\nQuesti movimenti religiosi affermano la volont\u00e0 di ripristinare il cristianesimo delle origini. Secondo i restaurazionisti ci\u00f2 \u00e8 necessario perch\u00e9 la Chiesa cattolica, quelle ortodosse e quelle protestanti avrebbero manipolato gli insegnamenti del cristianesimo originario, dando luogo alla cosiddetta \"grande apostasia\". Le denominazioni restaurazioniste pertanto non possono n\u00e9 desiderano essere considerate protestanti, in quanto non riconoscono il dogma della Trinit\u00e0, considerato da questi un credo non sostenuto dalla Bibbia e di conseguenza non si riconoscono nelle confessioni di fede comuni a cattolici, ortodossi, protestanti ed evangelici.\nLe correnti principali del movimento restaurazionista sono i mormoni, i neoapostolici, gli (anche se il CESNUR inserisce gli unitariani tra le Chiese di matrice protestante radicale) ed i testimoni di Geova."}
{"id": "1533654", "revid": "106356", "url": "https://it.wikipedia.org/wiki?curid=1533654", "title": "La foresta dei Pugnali Volanti", "text": ""}
{"id": "1533657", "revid": "1305772", "url": "https://it.wikipedia.org/wiki?curid=1533657", "title": "VGA (disambigua)", "text": ""}
{"id": "1533669", "revid": "15756", "url": "https://it.wikipedia.org/wiki?curid=1533669", "title": "Enteropneusta", "text": "Appartenenti al phylum degli Hemichordata, la classe dei Enteropneusta raccoglie un gruppo di animali mobili simili a vermi con corpo pi\u00f9 o meno cilindrico distinto in una parte anteriore detta proboscide, una parte intermedia detta \"collare\", e una parte finale detta \"tronco\". Gli enteropneusta hanno un'epidermide ciliato che \u00e8 ricco di cellule mucipare, il tubo digerente con la bocca aprentesi ventralmente tra proboscide e collare ed ano terminale; posteriormente alla bocca la parete dorsale della faringe forma un diverticolo che si estende anteriormente nella proboscide. Vivono nei fondali sabbiosi e, servendosi della proboscide posta vicino alla bocca, scavano dei cunicoli. Il flusso d'acqua entra per la bocca attraversando le camere branchiali e fuoriesce attraverso le fessure branchiali; il restante finisce nel tubo digerente. Il flusso \u00e8 a senso unico.\nL'organo escretore viene considerato il glomerulo, complesso d'invaginazioni tubulari. L'apparato circolatorio \u00e8 formato da una vescicola cardio-pericardica, un vaso dorsale, uno ventrale ed una rete anastomatica vascolare particolarmente sviluppata nella regione branchiale. Il sistema nervoso \u00e8 subepidermico, con cordoni nervosi dorsale e ventrale connessi da un cingolo periesofageo.\nGli enteropneusta sono a sessi separati con gonadi nella parete celomatica del tronco; essi hanno uno sviluppo con fase larvale che ricorda la larva degli Echinodermi Asteroidei o, talvolta, diretto."}
{"id": "1533676", "revid": "94902", "url": "https://it.wikipedia.org/wiki?curid=1533676", "title": "Enteropneusti", "text": ""}
{"id": "1533677", "revid": "584834", "url": "https://it.wikipedia.org/wiki?curid=1533677", "title": "Sterpo", "text": "Sterpo (\"Sterp\" in friulano) \u00e8 una frazione del comune di Bertiolo (Udine) di 25 abitanti.\nIn questa piccola frazione si trova una villa che fu della famiglia Colloredo, in origine un castello fortificato che fu probabilmente edificato anteriormente al XIV secolo."}
{"id": "1533680", "revid": "1543377", "url": "https://it.wikipedia.org/wiki?curid=1533680", "title": "Pterobranchia", "text": "Gli Pterobranchia sono una classe di animali appartenenti al phylum degli Hemichordata. La classe, creata nel 1877 da Ray Lankester, comprende due ordini conosciuti, Cephalodiscida e Rhabdopleurida. Circondano il corpo secernendo un rivestimento tubolare.\nSono animali sessili. Si fissano al substrato dei fondali marini con delle pseudoradici. Muovono i tentacoli e attraverso una cavit\u00e0 si nutrono del cibo mosso da essi.\nRecenti analisi al microscopio elettronico suggeriscono la possibilit\u00e0 che gli Pterobranchia siano imparentati con i Graptoliti, organismi fossili estintisi alla fine del Paleozoico e dalla posizione sistematica incerta."}
{"id": "1533685", "revid": "110157", "url": "https://it.wikipedia.org/wiki?curid=1533685", "title": "Provincia di Assa-Zag", "text": "La provincia di Assa-Zag \u00e8 una delle province del Marocco, parte della regione di Guelmim-Oued Noun.\nGeografia antropica.\nSuddivisioni amministrative.\nLa provincia di Assa-Zag conta 2 municipalit\u00e0 e 5 comuni:"}
{"id": "1533690", "revid": "1728", "url": "https://it.wikipedia.org/wiki?curid=1533690", "title": "Dodecagonale", "text": ""}
{"id": "1533697", "revid": "373458", "url": "https://it.wikipedia.org/wiki?curid=1533697", "title": "Dollaro delle isole Cook", "text": ""}
{"id": "1533699", "revid": "1543377", "url": "https://it.wikipedia.org/wiki?curid=1533699", "title": "Zag (Marocco)", "text": " \nZag (; in berbero: \u2d30\u2d65\u2d30\u2d33) \u00e8 una citt\u00e0 nel Marocco, nella provincia di Assa-Zag, nella regione di Guelmim-Oued Noun."}
{"id": "1533708", "revid": "1320609", "url": "https://it.wikipedia.org/wiki?curid=1533708", "title": "Real Academia de la Historia", "text": "La Real Academia de la Historia di Spagna \u00e8 l'istituzione incaricata dello studio della storia della Spagna \"antica e moderna, politica, civile, religiosa, militare, delle scienze, lettere e arti, ovvero dei diversi rami della vita, civilt\u00e0 e cultura dei popoli spagnoli\", ed ha sede a Madrid.\nStoria.\nLe origini della Real Academia de la Historia si ritrovano nelle riunioni (\"tertulias\") tenute da vari eruditi, a partire dal 1735, nel domicilio di Juli\u00e1n de Hermosilla y Benito, avvocato, uomo politico ed erudito, per trattare argomenti di storia.\nSuccessivamente, le sue riunioni si trasferirono nei saloni dell'appena fondata Reale Biblioteca, e domandarono la protezione del re Filippo V, che la concesse creando ufficialmente la Real Academia de la Historia mediante Regio Decreto il 18 aprile 1738, e approvando i suoi statuti mediante Regio Certificato il 17 giugno dello stesso anno, nel quale si stabiliva che lo scopo dell'Accademia era quello di chiarire \"l'importante verit\u00e0 degli eventi, allontanando le favole introdotte dall'ignoranza o dalla malizia, conducendo alla conoscenza di molte cose che l'antichit\u00e0 oscur\u00f2 o che la negligenza tiene sepolte\".\nNel 1785, Carlo III ordin\u00f2 il suo trasferimento alla Casa de la Panader\u00eda, nella Plaza Mayor di Madrid, dove gi\u00e0 era ubicata la biblioteca della Real Academia de la Historia a partire dal 1775.\nNel 1836, il governo di Mendiz\u00e1bal concesse all'Accademia un gran numero di codici, documenti e libri, cos\u00ec come il casermone chiamato \"Nuevo Rezado\" nella madrilena calle del Le\u00f3n, numero 21, che era appartenuto ai monaci dell'Ordine di San Gerolamo del Escorial fino allo svincolo (\"desamortizaci\u00f3n\") dei beni degli ordini religiosi, dove si trasfer\u00ec ufficialmente per Regia Ordinanza del 23 luglio 1837, anche se nella pratica non vi si sarebbe stabilita fino al 1874.\nA partire dal 1\u00ba gennaio 1938, data della sua creazione, fa parte dell'Instituto de Espa\u00f1a.\nIl 21 luglio 1999 la Real Academia de la Historia ha firmato una convenzione con il Ministero dell'Educazione, della Cultura e dello Sport con lo scopo di sviluppare in un arco di otto anni il Dizionario biografico spagnolo (\"Diccionario Biogr\u00e1fico Espa\u00f1ol\"). L'opera a stampa \u00e8 stata completata nel 2013 e si compone di 50 volumi con 45.000 pagine e 40.000 biografie di personaggi illustri della storia di Spagna. L'edizione online \u00e8 disponibile dal 2018.\nSede.\nLa sede attuale della Real Academia de la Historia fu progettata da Juan de Villanueva, con lo scopo di ospitare i libri di preghiere (\"libros de rezos\") (da qui il nome del casermone di \"Nuevo Rezado\") dei monaci dell'Ordine di San Gerolamo del monastero del Escorial, motivo per il quale troviamo una graticola, s\u00edmbolo del martirio di San Lorenzo, nella facciata dell'edificio. Le opere di edificazione iniziarono nel 1788, adottando uno stile austero nell'ornamentazione, ma facendo uso di grandi proporzioni e materiali preziosi. Le cronache dell'epoca raccontano l'ammirazione della gente, quando vide entrare attraverso Madrid i carretti che portavano gli stipiti e l'architrave della porta trainati da ventotto coppie di buoi.\nNel 1836, l'edificio fu svincolato dal governo di Mendiz\u00e1bal e assegnato alla Real Academia de la Historia.\nTra il 1871 ed il 1874, si eseguirono opere di ristrutturazione, a cura dell'architetto Eduardo Saavedra, e nel 1945 fu dichiarato Monumento Nazionale.\nAl casermone del Nuevo Rezado furono annessi nel 1971 il palazzo del Marchese di Molins e una piccola casa della calle de las Huertas, completando cos\u00ec tutto l'isolato tra le vie Le\u00f3n, Huertas, Amor de Dios e Santa Mar\u00eda.\nOrganizzazione.\nLa Real Academia de la Historia \u00e8 governata della Junta de Gobierno (Assemblea di governo), che si riunisce tutti i venerd\u00ec non festivi alle diciannove ed \u00e8 formata da:\nIl lavoro dell'Accademia si organizza per mezzo di commissioni permanenti e speciali che vengono affidate ad uno o pi\u00f9 dei suoi membri. Le commissioni di lavoro attualmente (2006) sono:\nMembri.\nLa Real Academia de la Historia \u00e8 composta da 36 accademici numerari, da accademici corrispondenti assegnati a tutte le province della Spagna, ai paesi iberoamericani e agli altri paesi. La regina Sofia \u00e8 accademica d'onore.\nAccademici corrispondenti.\nLa categoria di accademico corrispondente fu creata il 23 marzo 1770 per gli storici meritevoli che risiedevano fuori dalla Corte o all'estero. Il 17 ottobre 1845 furono stabiliti accademici corrispondenti in ogni provincia spagnola. Altri accademici corrispondenti sono nominati in paesi esteri. Sono automaticamente accademici corrispondenti anche i membri di ogni Academia de la Historia dei paesi iberoamericani. La Real Academia de la Historia ha attualmente 370 \"acad\u00e9micos correspondientes\".\nOggi gli accademici corrispondenti sono scelti quando soddisfano almeno uno dei seguenti criteri (in campo storico): \nGli accademici corrispondenti italiani nominati dal 1965 sono:"}
{"id": "1533711", "revid": "1632387", "url": "https://it.wikipedia.org/wiki?curid=1533711", "title": "The Pack Is Back", "text": "The Pack Is Back \u00e8 il quinto album dei Raven, pubblicato nel 1986 per l'etichetta discografica Atlantic Records."}
{"id": "1533713", "revid": "174925", "url": "https://it.wikipedia.org/wiki?curid=1533713", "title": "Cherem", "text": "Il cherem (o \u1e25erem, in ebraico \u05d7\u05e8\u05dd) \u00e8 un anatema.\nViene originariamente teorizzato in Deuteronomio, , all'interno delle regole di guerra dettate da Yahweh stesso al suo popolo. Si trattava di un voto allo sterminio di alcune popolazioni pagane.\nNel versetto successivo, il Signore offre anche la motivazione di questo agire:\nIl \"cherem\" \u00e8 ripreso anche nei 613 precetti ebraici (613 mitzv\u00f2t). In particolare il mitzv\u00f2t 231 prescrive:\nIl significato odierno di \"cherem\" \u00e8 molto pi\u00f9 blando di quanto teorizzato nel \"Deuteronomio\": con il termine si intende il pi\u00f9 alto grado di censura nella comunit\u00e0 giudaica. \u00c8 la totale esclusione di una persona dalla comunit\u00e0 ed \u00e8 simile alla scomunica della Chiesa cattolica.\nIl caso forse pi\u00f9 noto di \"cherem\" \u00e8 quello pronunciato dalla comunit\u00e0 ebraica di Amsterdam contro Baruch Spinoza il 27 luglio 1656, a causa delle presunte derive libertine del suo pensiero (dal 1652 aveva frequentato la scuola latina di Van den Enden, dov'era entrato in contatto con diversi liberi pensatori, che lo avevano influenzato). La formula realmente pronunciata, abbastanza lunga e complessa, \u00e8 comunque pi\u00f9 succinta della \"schammatha\" riprodotta in traduzione francese nella \"Vie de Beno\u00eet de Spinoza\" di Jean Colerus (1706).\nLa Guerra civile spagnola, assieme al franchismo che gli succedette, sono considerati da alcuni la realizzazione dell'anatema che i rabbini ebrei lanciarono contro la Spagna nel 1492, quando, terminata la \"reconquista\" la regina Isabella di Castiglia cacci\u00f2 tutti gli ebrei sefarditi dalle proprie terre. Joseph Roth, nel suo \"Ebrei erranti\" del 1927, dice:\nE, nell'edizione del 1936:"}
{"id": "1533715", "revid": "767487", "url": "https://it.wikipedia.org/wiki?curid=1533715", "title": "YelworC", "text": "yelworC \u00e8 un duo electro tedesco.\nIl gruppo fu formato nel 1987 da Peter Devin e Oliver B\u00fcttner (a.k.a. Dominik van Reich). Il loro nome \u00e8 preso dal nome di Aleister Crowley, e la loro musica riflette temi di magia nera, rituali religiosi, morte, e violenza.\nStoria.\nIl duo fece uscire un numero di demo tapes tra il 1988 - 1990 poi finalmente furono scritturati dall'ora defunta Celtic Circle Productions (C.C.P.) etichetta discografica e pubblicarono il loro primo album \"Brainstorming\" nel 1993.\nLa loro musica consiste di mixaggi con sintetizzatori tenebrosi e abrasivi dance-beats, surmontati da voci distorte e l'uso occasionale di audio sample presi da vari film dell'orrore. Il risultato musicale \u00e8 uno stile analogo a quello degli Skinny Puppy, che ha ispirato molti altri gruppi di elettro-industrial e goth.\nNel 1994, dopo quella che sembrava essere una carriera promettente, yelworC inaspettatamente si scissero, van Reich inizi\u00f2 un progetto pi\u00f9 sperimentale amGod (\"dogma\" backwards) e divise l'album \"Half Rotten and Decayed\" per la C.C.P. label. Devin lott\u00f2 legalmente e con successo riusc\u00ec a mantenere i diritti e l'uso del nome \"yelworC\".\nPer la scorsa decade, il materiale di yelworC \u00e8 stato messo fuori pubblicazione, e fu molto difficile da trovare, cosicch\u00e9 la loro musica quasi cadde nell'oscurit\u00e0. La maggior parte dei fan seppe della loro \"leggenda\", ma non pot\u00e9 ascoltare la loro musica.\nPer gli scorsi ultimi anni, il materiale di yelworC poteva essere trovato solo attraverso lo scambio peer-to-peer via internet. Tuttavia nel 2004, Devin pubblic\u00f2 un nuovo album in studio intitolato \"Trinity\"; la prima pubblicazione di yelworC dopo pi\u00f9 di dieci anni(sebbene una o due canzoni apparvero su compilations). L'album, che conteneva del materiale composto durante la fine degli anni novanta, si basa sul viaggio di Dante attraverso l'inferno cos\u00ec come narrato nella \"Divina Commedia\". In esso vi \u00e8 anche una collaborazione come ospite di Dennis Ostermann dei In Strict Confidence per la canzone \"Vexilla Regis Inferni\".\nEsce attraverso Minuswelt il 19 ottobre 2007 l'ultimo lavoro \"Icolation\". La pubblicazione dei 17 pezzi avviene dopo che in luglio del 2007 era stato pubblicato l'EP \"Eclosion\" ."}
{"id": "1533716", "revid": "339392", "url": "https://it.wikipedia.org/wiki?curid=1533716", "title": "Vhf", "text": ""}
{"id": "1533717", "revid": "697352", "url": "https://it.wikipedia.org/wiki?curid=1533717", "title": "Assa", "text": "Assa (; in berbero: \u2d30\u2d59\u2d59\u2d30, nella quale significa \"oggi\") \u00e8 una citt\u00e0 nel Marocco, nella provincia di Assa-Zag, nella regione di Guelmim-Oued Noun."}
{"id": "1533720", "revid": "1632387", "url": "https://it.wikipedia.org/wiki?curid=1533720", "title": "All for One (Raven)", "text": "All for One \u00e8 il terzo album dei Raven, pubblicato nel 1983 per l'etichetta discografica Neat Records. Questo \u00e8 il loro ultimo album al di fuori di una major, considerato dai fan il disco che conclude la loro \"et\u00e0 dell'oro\", contenente alcuni dei migliori lavori della band.\nLe tracce 11-13, che sono state aggiunte alla ristampa del CD, sono state prese da \"Break the Chain\", un singolo dei Raven pubblicato nello stesso periodo. Da menzionare la presenza di Udo Dirkschneider che esegue alcune parti vocali con John Gallagher."}
{"id": "1533723", "revid": "1718925", "url": "https://it.wikipedia.org/wiki?curid=1533723", "title": "Insalata di rinforzo", "text": "L'insalata di rinforzo, in qualche caso anche denominata burdiglione, \u00e8 un tipico piatto napoletano preparato nel periodo natalizio.\nViene preparato con cavolfiore lessato, olive verdi, cetriolini, cipolline, giardiniera, peperoni dolci o piccanti (\"papaccelle\"), tutti sottaceto e acciughe sotto sale. Il tutto viene condito con olio, sale ed aceto.\nL'insalata di rinforzo \u00e8 cos\u00ec chiamata a Napoli in quanto pietanza servita originariamente durante il cenone della Vigilia di Natale, cenone notoriamente di magro, che anche quando comportasse pantagrueliche portate di pesce, si riteneva dovesse esser rinforzato con questa insalata.\nPreparazione.\nLa materia di base \u00e8 il cavolfiore. Dopo averlo pulito sotto l'acqua corrente, da esso vanno staccate le cimette e messe a bollire in acqua salata. La lessatura non deve essere completa e le cimette vanno scolate dopo 10 minuti circa e fatte raffreddare normalmente in un capace piatto da portata.\nLe cimette vanno quindi condite con cetriolini sottaceto tagliati a rondelle, capperi dissalati in acqua, papaccelle tagliati a listarelle, acciughe dissalate e deliscate, tagliate quindi a pezzi a met\u00e0 o a terzi, con olive verdi e nere disossate o anche intere e con una giardiniera delicatamente sottaceto. Il tutto va irrorato da una mistura di 3 parti circa di olio di oliva e due parti circa di aceto. Il condimento va fatto in anticipo, per dar modo agli ingredienti di amalgamarsi bene con le cimette del cavolfiore.\nInfine si potr\u00e0 portare in tavola e, se preparato con una certa abbondanza, l'insalata di rinforzo pu\u00f2 essere mangiata il giorno dopo, quando il tutto avr\u00e0 raggiunto il massimo della sapidit\u00e0.\nA Napoli, in dicembre, ogni salsamenteria si dota di grandi quantit\u00e0 di giardiniera sottaceto e papaccelle preparati con una sapienza artigianale che difficilmente trova riscontro nella produzione industriale, al fine di soddisfare la grande domanda provocata dall'imminenza della festivit\u00e0 natalizia."}
{"id": "1533726", "revid": "775372", "url": "https://it.wikipedia.org/wiki?curid=1533726", "title": "Dollaro delle Figi", "text": "Il dollaro (codice ISO 4217 \"FJD\") \u00e8 la valuta delle Figi dal 1969 ed \u00e8 stata anche la valuta tra il 1867 ed il 1873. Normalmente \u00e8 abbreviata con il simbolo di dollaro $, oppure con FJ$ per distinguerlo dalle altre valute denominate dollaro. \u00c8 suddiviso in 100 cent.\nStoria.\nPrimo dollaro, 1867-1873.\nFigi emise della carta-moneta in dollari e cent per la prima volta tra il 1867 ed il 1873. Il dollaro aveva lo stesso valore del dollaro statunitense d'argento. Il dollaro fu sostituito dalla sterlina britannica, quando le isole Figi divennero una colonia britannica.\nSecondo dollaro, 1969-.\nIl dollaro fu reintrodotto nel 1969, in sostituzione delle sterlina delle Figi (Fijian pound) con un tasso di cambio di 1 sterlina = 2 dollari. Le monete e le banconote continuano a rappresentare la regina Elisabetta II, nonostante le Figi siano state dichiarate una repubblica dal 1987.\nIl 16 agosto 2005, il ministro delle finanze Ratu Jone Kubuabola ha annunciato che il gabinetto aveva approvat\u00f2 l'introduzione di una banconota da 100 dollari ed il ritiro delle monete da 2 cent, dato che la loro coniazione superava il valore facciale. Kubuabola ha detto che la nuova banconota da 100 dollari dovrebbe misurare 156 \u00d7 67 mm, e che le dimensioni delle altre banconote sarebbero diminuite ognuna di 5\u00a0mm. Il ritratto delle regina Elisabetta II sarebbe rimasto su tutte le banconote, nonostante la richiesta di alcuni politici di togliere il ritratto dato che da 18 anni Figi \u00e8 una repubblica. Figi tuttavia \u00e8 membtro del the Commonwealth, e la regina Elisabetta \u00e8 riconosciuta come Paramount Chief del Great Council of Chiefs delle isole Figi, una struttura costituzionale delle isole.\nIl governatore della Reserve Bank of Fiji, Savenaca Narube, ha annunciato il 11 febbraio 2006 che sarebbero state introdotte banconote rivestite da polimeri, con immagini di personalit\u00e0, cultura, commerci ed industrie locali. Le nuove banconote, come previsto, sono state disponibili dai primi del 2007.\nMonete.\nNel 1969 sono state introdotte monete da 1, 2, 5, 10 e 20 cent e quella da 50 cent \u00e8 stata immessa nel 1975. Le monete avevano le stesse dimensioni e composizione delle corrispondenti monete australiane, con quella da 50 cent che corrispondeva a quella dodecagonale in cupro-nickel introdotta in Australia nel 1969. Nel 1990 \u00e8 stata introdotta una nuova composizione: l'acciaio placcato rame \u00e8 usato per le monete da 1 e 2 cent, placcato con nickel per quelle da 5, 10, 20 e 50 cent. Una moneta di ottone da 1 dollaro \u00e8 stata introdotta nel 1995. La moneta da 2 cent non \u00e8 pi\u00f9 prodotta.\nBanconote.\nPrimo dollaro.\nIl 1867 il tesoro governativo emise dei biglietti da 1 dollaro. Questi furono seguiti da banconote da 1, 5, 10, 25 e 50 dollari emesse tra il 1871 ed il 1873. Anche tra il 1871 ed il 1873, re Cakobau emise banconote con i valori da 12\u00bd, 25, 50 e 100 cent e 5 dollar. Levuka (un centro sull'isola Ovalau) emise banconote da 1 e 5 dollari durante gli anni 1870.\nSecondo dollaro.\nNel 1969 il governo ha introdotto banconote con i valori da 50 cent, da 1, 2, 5, 10 e 20 dollari. La \"Central Monetary Authority\" ha preso l'incarico dell'emissione della carta-moneta nel 1974, emettendo gli stessi valori, anche se il biglietto da 50 cent non \u00e8 stato pi\u00f9 emesso dal 1980. Nel 1987 la Reserve Bank of Fiji ha iniziato ad emettere banconote. Quella da 1 dollaro \u00e8 stata sostituita da una moneta 1995, lo stesso anno in cui fu introdotta da quella da 50 dollari seguita poi da quella da 100 dollari il 2007. I valori delle banconote in circolazione sono:"}
{"id": "1533727", "revid": "113108805", "url": "https://it.wikipedia.org/wiki?curid=1533727", "title": "Kan (fiume)", "text": "Il Kan \u00e8 un fiume della Russia siberiana occidentale (Kraj di Krasnojarsk), affluente di destra dello Enisej.\nNasce dal versante settentrionale dei Sajany occidentali e scorre con direzione mediamente nordoccidentale, attraversando la parte meridionale del Kraj di Krasnojarsk. Bagna, nel suo corso, l'importante citt\u00e0 mineraria di Kansk, alla quale d\u00e0 il nome, e Zelenogorsk.\nI principali affluenti del fiume sono l'\"Agul\" da destra e la \"Rybnaja\" da sinistra; vista la rigidit\u00e0 del clima siberiano del suo bacino, il fiume gela in superficie per lunghi periodi ogni anno (all'incirca da novembre ad aprile-maggio).\nIl bacino del fiume \u00e8 compreso in una vasta zona mineraria carbonifera, conosciuta con il nome di \"Bacino di Kansk-A\u010dinsk\" dal nome delle due principali citt\u00e0."}
{"id": "1533728", "revid": "1737175", "url": "https://it.wikipedia.org/wiki?curid=1533728", "title": "Ranieri Bustelli", "text": "Biografia.\nRanieri Bustelli nasce a Tuscania il 12 febbraio 1898 da una famiglia di nobili legami. \u00c8 l'ultimo di quattro figli che Alberto e Benilde Lucchetti hanno avuto dopo Giuseppe, Amelia e Ines.\nLa famiglia Bustelli non ha radici a Tuscania, proviene dalla vicina Tarquinia, e vi rimane per pochi anni dopodich\u00e9 si trasferisce a Roma. Qui, Ranieri inizia quell'avventura che lo porter\u00e0 in tourn\u00e9e per mezzo mondo e ne far\u00e0 un maestro e modello per maghi e prestigiatori.\nIl giovane Ranieri non \u00e8 molto brillante a scuola, tuttavia compie gli studi primari e parte di quelli secondari; cosa non da poco per quei tempi.\nA Roma entra in contatto con alcuni personaggi dello spettacolo, come il giocoliere e saltimbanco Amedeo Bernardini, che probabilmente gli suscita la passione per il gioco di prestigio. Successivamente \u00e8 allievo anche di Luigi Piovano e Luigi Giovenzana.\nA 18 anni debutta in uno spettacolo di variet\u00e0 e poco dopo crea una sua compagnia con la quale gira l'Italia presentando spettacoli di illusionismo e giochi di prestigio. In seguito, nel periodo che abbraccia gli anni venti e trenta, il suo successo si consolida grazie alle sue innate doti di prestigiatore ma anche di uomo di spettacolo a tutto tondo: \u00e8 fra i primi in Italia a concepire e proporre l'illusionismo e la magia in modo completo e moderno, con intermezzi comici e artistici di vario tipo. Fra il 1948 e il 1949 si esibisce per 4 mesi al teatro Adriano di Roma, sempre con un successo strepitoso di pubblico e con incassi record.\nNei primi anni cinquanta esegue tourn\u00e9e in vari stati europei ed anche in Canada. In una scena epica del film \"Ladri di biciclette\" con Vittorio De Sica appare il manifesto di un suo spettacolo.\nSi ritira dalle scene nel 1955, contribuendo comunque alla fondazione del Club Magico Italiano, di cui fu anche presidente.\nIl suo modo raffinato di presentarsi al pubblico e la sua innata classe contribuirono a creare lo stereotipo del mago in frac, cilindro e mantello che poi si afferm\u00f2. \u00c8 considerato un maestro ed un precursore da diversi prestigiatori moderni, tra i quali Silvan. \nMuore a Firenze il 30 aprile 1974.\nIl 12 febbraio 2018 gli viene intitolato il piccolo ponte che collega Via Faentina alla Piazza del Parterre nei pressi della Chiesa della Madonna della Tosse a Firenze.\nUna via di Tuscania, suo paese natale, \u00e8 intitolata a lui."}
{"id": "1533730", "revid": "229617", "url": "https://it.wikipedia.org/wiki?curid=1533730", "title": "Langley falls", "text": ""}
{"id": "1533731", "revid": "1345932", "url": "https://it.wikipedia.org/wiki?curid=1533731", "title": "Alvin and the Chipmunks", "text": "Alvin and the Chipmunks \u00e8 un gruppo musicale formato da personaggi immaginari creato da Ross Bagdasarian nel 1958. Sebbene i personaggi siano fittizi, il gruppo musicale \u00e8 reale in quanto la musica \u00e8 suonata e registrata da musicisti e produttori reali; il gruppo \u00e8 cos\u00ec protagonista di una serie di dischi musicali il cui successo ha poi portato anche alla realizzazione di varie serie televisive animate e di lungometraggi prodotti dagli anni sessanta in poi. Le caratteristiche voci dei tre scoiattoli antropomorfi erano doppiate dallo stesso Bagdasarian e venivano prima registrate su audiocassette e poi riprodotte a velocit\u00e0 aumentata per renderle pi\u00f9 acute. Il termine \"voce da chipmunk\" \u00e8 entrato a far parte dei modi di dire americani, per riferirsi proprio ad una voce accelerata artificialmente. Vennero realizzate anche trasposizioni a fumetti gi\u00e0 dal 1959, edite dalla Dell negli USA.\nStoria.\nIl gruppo \u00e8 formato da tre scoiattoli cantanti e simpatici: Alvin, il ribelle, che divent\u00f2 la stella del gruppo; Simon, intelligente; e Theodore, pacioccone. Il trio aveva come manager l'umano David Seville. In realt\u00e0, \"David Seville\" era il nome d'arte di Bagdasarian, e gli stessi Chipmunks prendevano il proprio nome da quelli dei dirigenti della loro casa discografica, la Liberty Records: \"Alvin Bennett\" (presidente), \"Simon Waronker\" (fondatore e proprietario), e \"Theodore Keep\" (ingegnere capo).\nBagdasarian invent\u00f2 il gruppo negli anni cinquanta, quando incise un disco sotto il nome di \"David Seville and the Chipmunks\". Sul palco Bagdasarian cantava in playback le parti di David Seville, mentre delle marionette con le sembianze dei Chipmunks facevano altrettanto. I personaggi ebbero un inaspettato successo tanto da produrre numerosi dischi e una serie di cartoni animati negli anni sessanta, \"Alvin Show\". Con la morte di Bagdasarian nel 1972, dopo un decennio, l'eredit\u00e0 venne rilevata da suo figlio Ross Jr. che port\u00f2 alla realizzazione di una nuova serie animata televisiva \"Alvin rock 'n' roll\" (\"Alvin and the Chipmunks\"), trasmessa dalla rete NBC dal settembre del 1983 fino al 1990, con ottimi risultati in termini d'ascolto, per otto stagioni. In questa nuova serie venne introdotta una controparte femminile del gruppo, le Chipettes, una band di scoiattoli femmina formata da Brittany, Jeanette ed Eleanor.\nNel 1996 i diritti di sfruttamento dei personaggi furono acquistati dagli Universal Studios al fine di realizzare nuove produzioni televisive animate, merchandising e un parco a tema ma nel 2000 erano stati realizzati solo due lungometraggi per l'home video (\"\"Alvin Superstar incontra Frankenstein\" e \"Alvin Superstar incontra l'Uomo Lupo\"), quindi la Bagdasarian Productions fece causa alla Universal per riottenere i diritti sui personaggi. La causa fu vinta nel 2002 dalla Bagdasarian ma nel frattempo tutte le produzioni sui Chipmunks si erano fermate. Nel 2005 la Bagdasarian ha fatto un accordo con la Paramount per la distribuzione in DVD di diverse raccolte di episodi e speciali oltre il film \"Le avventure dei Chipmunk\"\". Nessuno di questi DVD \u00e8 arrivato in Italia. Dall'accordo sono esclusi i due film animati della Universal. Nel 2007 viene prodotto e distribuito il film \"Alvin Superstar\", che ottiene un enorme successo sia in patria che all'estero (560 milioni di $ di incasso), rilanciando il merchandise legato ai personaggi; il successo viene bissato due anni dopo con il seguito \"Alvin Superstar 2\" con un incasso complessivo di 443 milioni di dollari; un terzo titolo, \"Alvin Superstar 3 - Si salvi chi pu\u00f2!\" venne nel 2011 e ha incassato 343 milioni di dollari; il quarto, \"Alvin Superstar - Nessuno ci pu\u00f2 fermare\", \u00e8 uscito nelle sale italiane il 23 dicembre 2015. Nel 2015 venne prodotta la serie televisiva a cartone animati \"Alvinnn!!! e i Chipmunks\".\nFilmografia.\nTelevisione\nCinema\nDirect to video"}
{"id": "1533735", "revid": "76963", "url": "https://it.wikipedia.org/wiki?curid=1533735", "title": "Richard W. Haines", "text": "\u00c8 stato lanciato dalla Troma, la celebre casa di produzione indipendente, per la quale ha diretto nel 1986, insieme a Lloyd Kaufman e Michael Herz, \"Class of Nuke 'Em High\". Ha inoltre montato il pi\u00f9 grande successo della Troma, ovvero \"The Toxic Avenger\" (1985). In veste di regista ha diretto sette film."}
{"id": "1533736", "revid": "183581", "url": "https://it.wikipedia.org/wiki?curid=1533736", "title": "Langley Falls", "text": ""}
{"id": "1533743", "revid": "256896", "url": "https://it.wikipedia.org/wiki?curid=1533743", "title": "Organizzazione Nazionale delle Donne Italo-Americane", "text": ""}
{"id": "1533745", "revid": "1632387", "url": "https://it.wikipedia.org/wiki?curid=1533745", "title": "Stay Hard", "text": "Stay Hard \u00e8 il quarto album dei Raven, pubblicato nel 1985 per l'etichetta discografica Atlantic Records."}
{"id": "1533746", "revid": "767487", "url": "https://it.wikipedia.org/wiki?curid=1533746", "title": "Numero di Damk\u00f6hler", "text": "Il numero di Damk\u00f6hler (Da), \u00e8 un gruppo adimensionale utilizzato soprattutto in fluidodinamica e in ingegneria chimica. \u00c8 anche detto primo numero di Damk\u00f6hler, per differenziarlo dal secondo numero di Damk\u00f6hler, utilizzato negli stessi ambiti.\nEntrambi portano il nome di Gerhard Damk\u00f6hler.\nDefinizione matematica.\nIl primo numero di Damk\u00f6hler \u00e8 definito come:\ndove:\nIl secondo numero di Damk\u00f6hler \u00e8 invece definito come:\nessendo \"D\" la diffusivit\u00e0 di materia del reagente e \"L\" una lunghezza caratteristica del fenomeno osservato.\nInterpretazione fisica.\nIl primo numero di Damk\u00f6hler rappresenta il rapporto fra la velocit\u00e0 massima di reazione del reagente studiato e la velocit\u00e0 convettiva dello stesso in ingresso al reattore.\nIl secondo numero di Damk\u00f6hler rappresenta invece il rapporto fra la velocit\u00e0 massima di reazione del reagente studiato e il flusso diffusivo dello stesso in ingresso al reattore.\nApplicazioni.\nUn tipico utilizzo del numero di Damk\u00f6hler \u00e8 lo studio di una reazione chimica all'interno di un reattore. Indicando con \"A\" il reagente limitante (e quindi il reagente per il quale si segue l'evoluzione chimica), si scrive il numero di Damk\u00f6hler come:\ncon, ipotizzando lo stato stazionario, rA0 velocit\u00e0 massima di reazione (quindi se, ad esempio, si studia un reattore CSTR, la velocit\u00e0 massima di reazione \u00e8 quella relativa alla concentrazione in ingresso), V volume del reattore e NA0 numero di moli iniziali nel reattore. Ipotizzando di operare in un CSTR una reazione del primo ordine (con k costante cinetica), si ha:\ncon Q portata volumetrica della corrente di reagente e CA0 concentrazione in ingresso del reagente. Il Da, quindi, fornisce una rapida stima del funzionamento del reattore studiato.\nNel caso di trasporto interfase formula_6, con \"c\" concentrazione di reagente nel bulk, quindi \u00e8 il rapporto tra trasporto e velocit\u00e0 di reazione ma interfase, l'analogo intrafase \u00e8 il modulo di Thiele.\nIl numero di Damk\u00f6hler \u00e8 usato anche per caratterizzare l'influenza che il moto turbolento, presente nel cilindro di un motore a combustione interna ad accensione comandata, esercita sulle reazioni chimiche presenti nel fronte di fiamma che si sviluppa durante la combustione della miscela aria/benzina. Si pone nella forma:\ndove:"}
{"id": "1533749", "revid": "154893", "url": "https://it.wikipedia.org/wiki?curid=1533749", "title": "Signore (titolo nobiliare)", "text": "Signore era un titolo nobiliare che spettava a coloro che, nel Medioevo, detenevano il diritto di svolgere funzioni, amministrare territori e/o beni grazie ad una concessione o \u201cbeneficio\u201d ricevuto da un'istanza superiore, che poteva essere un re, un nobile o un'autorit\u00e0 religiosa, con potere di propriet\u00e0 e comando.\nStoria.\nLe \"signorie\" furono di diversi tipi, si va dal diritto di coniare moneta e amministrare la giustizia su un determinato territorio a quello di riscuotere pedaggi su strade e ponti. Questo genere di diritti concessi dall'alto prendevano anche il nome di \"feudi\". Le signorie venivano concesse da un potere centrale quando questo si rendeva conto di non essere in grado di controllare direttamente un territorio, di amministrarlo e difenderlo. In cambio del \"beneficio\" ottenuto il \"signore\" dichiarava la propria fedelt\u00e0 personale a colui che glielo concedeva creando un sistema sociale basato su una gerarchizzazione piramidale che partiva da un re (il quale comunque molte volte deteneva meno potere reale rispetto ai suoi vassalli) e dopo diversi passaggi arriva fino alla nobilt\u00e0 piccola o piccolissima.\nIl titolo di signore (\"seigneur\" o \"sire\" in francese, \"Herr\" in tedesco, \"Lord\" in inglese, \"se\u00f1or\" in spagnolo, \"senhor\" in portoghese) era molto diffuso nel Medioevo e nel Rinascimento per indicare i feudatari di rango pi\u00f9 basso, ovvero quelli senza altro titolo.\nNell'et\u00e0 dell'Assolutismo il titolo di \u201csignore\u201d venne gradualmente abbandonato man mano che i titolari venivano elevati al titolo di barone (o superiori) e spesso in molti paesi i due titoli erano equivalenti e si confondevano.\nIl titolo di Signore nell'ordinamento nobiliare del Regno d'Italia, era collocato dopo quello di barone, e prima di quello di Cavaliere ereditario. In Sicilia, in epoca borbonica ed anche in precedenza, il titolo di signore e di barone erano equivalenti.\nIn Germania sotto il primo impero fu grado nobiliare codificato dalle stesse leggi costituzionali dal XIV secolo fino al 1806, tanto da costituire insieme alla classe dei conti un proprio collegio elettorale in seno al Reichstag avente 4 voti collettivi (Wetterau, Svevia, Franconia, Vestfalia). Infine ai signori tedeschi facevano parte anche la piccola nobilt\u00e0 terriera che spesso con il titolo di cavaliere (Ritter) si era organizzata dal XVI secolo nel collegio dei cavalieri dell'impero con una notevole autonomia feudale.\nOggi.\nOggigiorno il titolo di signore sopravvive solo in Spagna e in Scozia ed ha rango immediatamente inferiore a quello di barone.\nConsignore.\nCon il titolo di Consignore si indica chi deteneva diritti analoghi a quelli di signore su beni o territori, ma in condivisione con altri in base ad accordi di spartizione del potere."}
{"id": "1533751", "revid": "59975", "url": "https://it.wikipedia.org/wiki?curid=1533751", "title": "Powerpop", "text": ""}
{"id": "1533752", "revid": "1543377", "url": "https://it.wikipedia.org/wiki?curid=1533752", "title": "Neo FreeRunner", "text": "Il Neo FreeRunner (soprannome interno GTA02) \u00e8 il secondo telefono progettato dalla Openmoko Inc. per funzionare con il sistema operativo omonimo ed \u00e8 il diretto discendente del precedente FIC Neo1973. \u00c8 completamente libero, sia l'hardware sia il software.\nUsi e utenza prevista.\nIl Neo FreeRunner \u00e8 stato pensato per facilitare il lavoro degli sviluppatori e per questa ragione sono stati usati componenti hardware con documentazione disponibile pubblicamente, inoltre \u00e8 stata aggiunta una porta per il debug dell'hardware e alcune linee di segnale sono disponibili in punti predisposti per la saldatura da parte degli utenti che vogliono fare esperimenti. \u00c8 stato anche aggiunto un sistema per un avvio di emergenza se il sistema principale non funziona pi\u00f9."}
{"id": "1533755", "revid": "2194347", "url": "https://it.wikipedia.org/wiki?curid=1533755", "title": "Principato patriarcale di Aquileia", "text": "Il Principato patriarcale di Aquileia, detto anche, correttamente con riferimento al potere temporale del Patriarca, \"patriarcato di Aquileia\", e chiamato a partire dal XIII secolo Patria del Friuli (in latino: \"Patriae Foriiulii\"; in friulano: \"Patrie dal Fri\u00fbl\"), fu creato come principiato ecclesiastico del Sacro Romano Impero dal 1077 al 1420 e perdur\u00f2 come organo di rappresentanza politica (Parlamento del Friuli) fino al 1805.\nTerminologia.\nL'espressione \"patriarcato di Aquileia\" pu\u00f2 essere usata per indicare tre realt\u00e0 storiche ed entit\u00e0 giuridiche diverse, e cio\u00e8:\nQueste tre realt\u00e0 non coincisero n\u00e9 temporalmente n\u00e9 quanto all'estensione territoriale, e subirono diverse modifiche nel corso dei secoli. Oggetto della presente voce \u00e8 la terza delle realt\u00e0 sopra elencate.\nEstensione territoriale.\nI patriarchi di Aquileia, che gi\u00e0 da secoli esercitavano l'autorit\u00e0 religiosa sul territorio, nel 1077 ottennero anche l'investitura feudale sul Friuli, che mantennero fino al 1420. In alcuni periodi storici i confini geografici e politici della Patria del Friuli si estesero sino in Istria, Valle del Biois, Cadore, Carinzia, Carniola e Stiria.\nIl patriarca ebbe la sua residenza in diversi abitati della diocesi, pur mantenendo sempre il titolo di Aquileia: nominalmente ad Aquileia, ma in realt\u00e0 risiedette prima a \"Cormons\" (tra il 610 ed il 737), poi a \"Forum Iulii\" (l'odierna Cividale del Friuli) e poi, dal 1238, a Udine. La sua corte comprendeva popoli di lingua ed etnia diversi, unendo il mondo latino con quello germanico e quello slavo.\nStoria.\nInquadrato nel Ducato del Friuli durante il Regno longobardo, a seguito della conquista franca il territorio friulano venne organizzato come Marca del Friuli. Nel 952 venne istituita la Marca di Verona e di Aquileia, sottoposta inizialmente al Ducato di Baviera, assieme a Istria, Carinzia e Carniola, e poi, nel 976, inquadrata nel nuovo ducato di Carinzia. Il patriarca Poppone (1019-1042), familiare e ministro dell'imperatore Corrado II, consacrata il 13 luglio 1031 la nuova cattedrale e cinta di nuove mura Aquileia, si prodig\u00f2 per liberarsi dal controllo del Ducato di Carinzia e si scontr\u00f2 con i Veneziani a Grado, dove fu costretto, prima dalle armi della Repubblica di Venezia e poi da un sinodo papale, a rinunciare alla conquista di Grado.\nFeudo di Aquileia.\nEnrico IV, sceso in Italia per ottenere la revoca della scomunica ricevuta da papa Gregorio VII (celebre l'episodio della cosiddetta umiliazione di Canossa), si trov\u00f2 ben presto ad affrontare una rivolta dei nobili, dovuta alla sua lontananza e al fatto che il papa, pur avendo ritirato la scomunica, non aveva annullato la dichiarazione di decadenza del trono. Risolti i problemi con il papa, Enrico tent\u00f2 di precipitarsi in patria per ristabilire il suo potere, scopr\u00ec per\u00f2 che i nobili locali che controllavano i valichi alpini si erano schierati con la nobilt\u00e0 tedesca, vista al momento come favorita. Solo il patriarca di Aquileia Sigeardo di Beilstein, bavarese anche lui come l'imperatore e fedele a questi, gli concesse di passare.\nIl 3 aprile 1077, per la fedelt\u00e0 dimostrata, Sigeardo ottenne dall'imperatore Enrico IV, che nel frattempo era riuscito a ristabilire la sua autorit\u00e0, l'investitura feudale di \"Duca del Friuli\", \"Marchese d'Istria\" e il titolo di \"Principe\", costituendo quindi il \"Principato ecclesiastico di Aquileia\", feudo diretto del Sacro Romano Impero.\nIl principato ecclesiastico era delimitato a nord dalle Alpi, a est dal corso del Timavo, a sud dal mare Adriatico ed a ovest dal corso del Livenza e, cosa piuttosto rara per i ducati dell'epoca, a parte alcuni piccoli territori sotto diretta dipendenza dell'Impero, godeva di unit\u00e0 territoriale.\nI patriarchi di Aquileia, divenuti vassalli dell'imperatore, da questo momento furono soggetti all'autorit\u00e0 imperiale e la nomina doveva essere pertanto gradita al sovrano. I successori di Sigeardo furono pertanto per lungo tempo tutti di origine germanica, e sotto di loro il potere patriarcale giunse ad includere anche Trieste, l'Istria, la Carinzia, la Stiria, ed il Cadore.\nSotto il patriarcato di Volchero (1204-1218) grande impulso fu dato ai traffici commerciali ed alle attivit\u00e0 produttive, fu migliorata la rete viaria e brillante fu anche l'attivit\u00e0 culturale.\nA Volchero successe il patriarca Bertoldo (1218-1251), il quale ebbe fin dall'inizio un occhio di riguardo per la citt\u00e0 di Udine a causa della sua centralit\u00e0, ed in breve tempo quest'ultima pass\u00f2 da piccolo villaggio a vera e propria citt\u00e0. L'attuale Cividale del Friuli fu sede del Patriarcato fino al 1238, anno in cui Bertoldo si trasfer\u00ec a Udine, che assunse in tal modo sempre maggiore importanza, divenendo col tempo il cuore istituzionale del Friuli.\nLe mire di conquista dei ghibellini (filo-imperiali) Ezzelino III da Romano e Mainardo III, conte di Gorizia costrinsero il patriarca a cercare aiuto nel partito avversario (quello guelfo) alleandosi con Venezia e con il duca di Carinzia, diventando elemento di forza della lega guelfa e creando dunque una spaccatura con la linea politica seguita fino a quel momento.\nDa tale svolta il Friuli non ottenne benefici sostanziali e, anche a causa dell'assassinio di alcuni patriarchi per mano di partiti a loro avversi, si avvi\u00f2 ad un periodo di declino: il patriarca non riusciva pi\u00f9 a conservare la coesione tra i comuni e frequenti divennero i tradimenti, le congiure e le lotte tra vassalli. Il conte di Gorizia divenne il principale avversario dell'autorit\u00e0 patriarcale. Il periodo di uno dei pi\u00f9 importanti patriarchi, Raimondo della Torre, durato tra il 1273 e il 1299, fu segnato da una serie di conflitti. Nel 1272, l'anno prima che Gregorio X nominasse Raimondo patriarca, il re di Boemia Ottocaro II era riuscito a ristabilire il governo laico sul Friuli, mantenendo i titoli di margravio del Friuli e margravio d'Istria fino al 1276, quando venne sconfitto dall'imperatore Rodolfo I d'Asburgo. Questo fatto permise la restaurazione del principato patriarcale del Friuli, che per\u00f2 nel 1281 entr\u00f2 in conflitto con la Repubblica di Venezia per il possesso di parte dell'Istria.\nUna fase di recupero si ebbe con il patriarcato di Bertrando (1334-1350) che consegu\u00ec numerosi successi sul piano militare e diplomatico senza mai trascurare i suoi doveri di vescovo. Il 6 giugno del 1350, ormai novantenne fu ucciso in una congiura guidata dal conte di Gorizia e dal comune di Cividale presso l'attuale San Giorgio della Richinvelda.\nIl patriarca Marquardo di Randeck (1365-1381) raccolse tutte le leggi emanate in precedenza nella \"constitutiones Patriae Foriiulii\", ossia \"costituzione della Patria del Friuli\", base del diritto friulano, che promulg\u00f2 l'8 novembre 1366 a Sacile.\nCon la nomina a patriarca del francese Filippo II di Alen\u00e7on (1381-1388) si acutizz\u00f2 il dissidio tra Udine e Cividale per l'egemonia sul patriarcato. Lo scontro degener\u00f2 nella guerra di successione al Patriarcato di Aquileia, nella quale con Cividale si schierarono gran parte dei comuni friulani, i Carraresi di Padova ed il re d'Ungheria; con Udine si schierarono invece Venezia e gli Scaligeri di Verona. La guerra ebbe termine nel 1388 con la rinuncia di Filippo II alla carica e con l'indebolimento di Padova e Verona, entrambe conquistate dai Visconti di Milano.\nNel 1411 il Friuli divenne campo di battaglia per l'esercito imperiale (schierato con Cividale) e quello veneziano (schierato con Udine). Nel dicembre 1411 l'esercito dell'imperatore si impadron\u00ec di Udine ed il 12 luglio 1412 venne nominato nel duomo di Cividale il patriarca Ludovico di Teck, ristabilendo quindi la linea filo-imperiale. Di l\u00ec a poco i veneziani dichiararono guerra al Patriarcato, allo scopo di impadronirsi delle sue rotte commerciali e per eliminare un potente sostenitore dell'Impero, il quale a sua volta mirava a mantenere il patriarcato nella sua orbita per avere un accesso sicuro all'Adriatico. Gli scontri furono lunghi e sanguinosi, con alterne vicende, ed i veneziani si diedero spesso al saccheggio delle campagne per costringere i nemici alla fame; alla lunga per\u00f2 le truppe venete respinsero gradualmente quelle imperiali. Il 13 luglio 1419 i veneziani occuparono Cividale e si prepararono alla conquista di Udine, che cadde il 7 giugno 1420, dopo una strenua difesa; alla testa delle truppe di invasione e portante il vessillo di San Marco c'era Tristano Savorgnan, nobile friulano che si era \"dato\" a Venezia. Perso anche l'ultimo baluardo e vista sfumare ogni possibilit\u00e0 di vittoria, i nobili friulani si arresero, e caddero infine Gemona, San Daniele, Venzone, Tolmezzo e Monfalcone: era la fine dello Stato patriarcale friulano. La pace fra Venezia e l'Impero sanc\u00ec lo stato di fatto, riconoscendo ad entrambi i contendenti il possesso dei territori occupati in quel momento.\nL'annessione alla repubblica di Venezia.\nUscito gravemente indebolito dopo la guerra tra Repubblica di Venezia e regno d'Ungheria (1411-1413), nel 1420 il patriarcato venne invaso dalle truppe veneziane e, resi nulli i tentativi di riconquista del patriarca Ludovico di Teck, i territori dell'ormai ex-principato ecclesiastico passarono sotto il dominio della Repubblica di Venezia, che li incorpor\u00f2 mantenendo per essi il nome di Patria del Friuli, quali entit\u00e0 autonoma nel corpo dei suoi Domini di Terraferma. Nel 1445 papa Eugenio IV riconobbe ai patriarchi la sola signoria di Aquileia, ormai ridotta a misero villaggio, finch\u00e9 anch'essa, in seguito alla sconfitta della repubblica di Venezia nella guerra della Lega di Cambrai, fu annessa al Sacro Romano Impero nel 1509, facendo cessare di fatto il potere temporale dei suoi patriarchi, che rimasero signori di Aquileia, San Daniele e San Vito, fino alla soppressione del Patriarcato di Aquileia da parte di Venezia, nel 1751.\nIstituzioni.\nIl parlamento del Friuli.\nIl Patriarcato del Friuli s'impose come una delle pi\u00f9 significative istituzioni politiche dell'Italia del tempo, dotandosi fin dal XII secolo di un Parlamento (la prima seduta si tenne il 6 luglio del 1231, il che ne fece uno dei parlamenti pi\u00f9 antichi d'Europa), espressione massima della societ\u00e0 friulana sotto il profilo istituzionale. Tale organismo prevedeva una rappresentanza assembleare anche dei comuni e non solo dei nobili e del clero. Uno dei compiti principali del Parlamento era quello di decidere per la pace e per la guerra, fissando con precisione il numero di soldati che ogni feudo o citt\u00e0 doveva fornire.\nLa vita di quest'istituzione si protrasse per oltre sei secoli, il Parlamento fu mantenuto anche sotto la dominazione veneziana, anche se in parte svuotato di potere. Era composto da 70 membri, detti \"voci\": 13 rappresentanti delle citt\u00e0 e borghi, 12 rappresentanti del clero e 45 rappresentanti della nobilt\u00e0 feudale. La sua ultima riunione si svolse nel 1805, in seguito fu abolito da Napoleone Bonaparte."}
{"id": "1533772", "revid": "287204", "url": "https://it.wikipedia.org/wiki?curid=1533772", "title": "Editto di Amboise", "text": "Leditto di Amboise venne promulgato nel castello di Amboise il 19 marzo 1563 da Caterina de' Medici (come reggente per il figlio Carlo IX di Francia).\nStoria.\nIl trattato pose fine alla prima fase delle guerre di religione francesi, garantendo agli Ugonotti privilegi e libert\u00e0 di culto. Pur essendo pi\u00f9 restrittivo del trattato di Saint Germain (del gennaio del 1562), l'editto di Amboise consentiva funzioni religiose protestanti libere e non regolamentate presso le dimore nobiliari e nei borghi di determinati baliati o siniscalcati.\nIl parlamento di Parigi, che aveva espulso i membri ugonotti dalle sue file, ritard\u00f2 l'applicazione dell'editto, come fecero i parlamenti locali, limitando l'applicazione dell'editto finch\u00e9 il re non avesse raggiunto la maggiore et\u00e0, quando un consiglio nazionale avrebbe discusso del problema religioso. Quando Carlo IX divent\u00f2 re (il 17 agosto 1563, all'et\u00e0 di quattordici anni) promulg\u00f2 la versione definitiva dell'editto."}
{"id": "1533777", "revid": "1728", "url": "https://it.wikipedia.org/wiki?curid=1533777", "title": "Don Marco Uccellini", "text": ""}
{"id": "1533780", "revid": "57342", "url": "https://it.wikipedia.org/wiki?curid=1533780", "title": "Emilio Rosetti", "text": "Gli studi.\nFiglio di Pellegrino, fornaciaio possidente con diverse propriet\u00e0 nel territorio forlimpopolese, e di Felicita Pirazzini, Emilio Rosetti dimostr\u00f2, fin dalla prima istruzione elementare, particolari doti di apprendimento. Per questo motivo fu spinto, dal padre e dagli stessi insegnanti, a completare la formazione in matematica, dapprima a Firenze e successivamente a Bologna. Nella citt\u00e0 felsinea si iscrisse alla Scuola di Belle Arti, frequentando i corsi di architettura, che all'epoca erano rivolti anche agli studenti di matematica. La successiva immatricolazione alla Regia Scuola di Applicazione per Ingegneri di Torino, una delle punte d'eccellenza della preparazione tecnico-scientifica europea, si dimostr\u00f2 una carta vincente. Infatti, appena laureatosi (nel 1864) in matematiche pure, dopo aver seguito - come lo stesso ricorda nel primo libro delle sue Memorie - i corsi universitari che contemplavano anche l'esperienza pratica sul campo, egli venne contattato dal governo argentino per una offerta professionale di tutto rilievo.\nIl \"cursus honorum\": le origini del viaggio in Argentina.\nL'argomento della tesi di Rosetti (la progettazione di una locomotiva merci) rientrava in uno dei settori pi\u00f9 sentiti dal governo argentino, il quale si trovava nell'assoluta necessit\u00e0 di realizzare le infrastrutture del paese partendo sostanzialmente da zero. Prospero Richelmy, direttore dell'ateneo torinese, a poche settimane dalla laurea propone al Rosetti una cattedra presso il Dipartimento di Scienze Esatte dell'Universit\u00e0 di Buenos Aires, per tramite del futuro patologo e darwiniano Paolo Mantegazza, nato a Monza e formato nelle universit\u00e0 di Pisa, Milano e Pavia, gi\u00e0 in rapporto da tempo con le autorit\u00e0 governative argentine.\nIl rettore dell'Universit\u00e0 di Buenos Aires, Juan Maria Gutierrez (uno dei nomi pi\u00f9 prestigiosi della cultura latinoamericana del secondo Ottocento, esponente della cos\u00ec detta Generazione del \u201937 argentina insieme a Juan Bautista Alberdi, Domingo Faustino Sarmiento ed Esteban Echeverr\u00eca), intendeva infatti soddisfare l'insegnamento delle scienze applicate all'arte ed ai lavori pubblici, per una rinascita dell'Argentina che, scossa da guerre civili, campagne militari, lotte di confine e dittature, cercava strenuamente di risollevarsi e trovare una propria identit\u00e0 nazionale. L'Argentina era un paese giovane che cominciava ad interagire con il sistema finanziario internazionale, soprattutto mediante una sempre pi\u00f9 intensa (ma asimmetrica) relazione commerciale con l'Inghilterra. Fattori come una situazione economica favorevole e un'inedita stabilit\u00e0 politico-istituzionale favorivano per la prima volta il sorgere di condizioni utili a superare la scarsit\u00e0 di mezzi culturali disponibili. La crescente fiducia di stampo positivista riposta in un nuovo tipo di societ\u00e0 repubblicana contribuiva a conferire alla prassi scientifica un ruolo di prim'ordine nel processo di modernizzazione.\nAl ritorno da un periodo di studio e di ricerca nel Nord-ovest argentino tra 1850 e 1857, Mantegazza riceve da Guti\u00e9rrez, rettore dell'Universit\u00e0 di Buenos Aires tra il 1861 e il 1878, l\u2019incarico di reclutare giovani menti atte a conferire nuova vita al Dipartimento di Scienze Esatte, fondato nel 1821 e decaduto durante la lunga dittatura di Juan Manuel de Rosas. Nel 1865 gli italiani Emilio Rosetti, Pellegrino Strobel e Bernardino Speluzzi sbarcano a Buenos Aires per insegnare geometria, algebra, trigonometria e storia naturale al Colegio Nacional e fondare la , da dove nel 1869 usciranno i primi dodici ingegneri dell\u2019Argentina, meglio noti nella cultura popolare come \u201ci 12 apostoli\u201d. Tra questi, , futuro rettore del Colegio Nacional e promotore della prima rivista argentina di matematica, \u00abMatematica Elemental\u00bb, , presidente della tra 1877 e 1878, da cui prender\u00e0 il nome il porto di , vicino a Bah\u00eda Blanca per decreto del presidente Julio Argentino Roca, e , primo presidente della Societ\u00e0 Scientifica Argentina. Laureatosi il 6 giugno del 1869, quel giorno viene ricordato in Argentina come \"Giornata Nazionale dell'Ingegnere\".\nNella Parigi del Sudamerica.\nLa carriera di Emilio Rosetti fu rapidissima. Dai primi insegnamenti nei corsi di laurea del Dipartimento di Scienze Esatte (matematica pura e applicata), egli pass\u00f2 via via a ricoprire un numero sempre crescente di cattedre (topografia, geodesia, idraulica, geometria descrittiva, architettura e fisica sperimentale), fino ad essere incaricato, dal Collegio Nazionale di Buenos Aires, della creazione del Gabinetto di Fisica. Realizz\u00f2 una struttura scientifica tale da essere considerata un vero e proprio gioiello dai contemporanei, modulo perfetto da imitare in tutta l'America latina. In seno al Dipartimento di Scienze Esatte, Rosetti fond\u00f2 nel 1872 la \"Sociedad Cientifica Argentina\", cuore pulsante della ricerca, dell'esplorazione e della divulgazione scientifica nel Paese latinoamericano. Ne faranno parte nomi prestigiosi come quello di Charles Darwin. \nDa una costola della \"Sociedad Cientifica \" nascer\u00e0 poi l\"Instituto Geogr\u00e1fico Argentino\" (1879), del quale ancora una volta il Rosetti fu cofondatore, cos\u00ec come decisivo \u00e8 da considerare il suo contributo alla creazione della \"Sociedad Paleont\u00f3logica Argentina\", che dar\u00e0 vita all'attuale omonima Associazione. Negli stessi anni l'ingegnere forlimpopolese venne nominato Membro accademico della Facolt\u00e0 di Matematica, sorta nel 1874 all'interno del Dipartimento di Scienze Esatte. \nAll'insegnamento il Rosetti accompagn\u00f2 sempre l'attivit\u00e0 di ingegnere e architetto, impegnato nella progettazione del molo e delle tramvie di Paran\u00e0, della chiesa di Mater Misericordiae in Calle Moreno, della chiesa e del palazzo Comunale di San Martin, del monumento, nel quartiere Recoleta, dello statista Velez Sarsfield, autore del Codice civile Argentino. Ma il suo nome rimase a lungo legato al progetto di fattibilit\u00e0 che realizz\u00f2 per la costruzione della Ferrovia transandina, volta a unire il Cile all'Argentina e quindi, per la prima volta, l'Oceano Pacifico all'Atlantico.\nFondamentale il contributo di Rosetti anche allo sviluppo sociale: lo ritroviamo nelle commissioni direttive di carceri, scuole, ospedali, impegnato nel risanamento della citt\u00e0 di Buenos Aires e nella sistemazione del comparto idraulico. Altrettanto rilevante il suo contributo alle associazioni sorte in Argentina con l'intento di sostenere, quanto pi\u00f9 possibile, gli emigranti italiani. Tra queste, la societ\u00e0 Unione e Benevolenza, nata nel 1858 e il pressoch\u00e9 contemporaneo Ospedale Italiano di Buenos Aires. \nNumerosissimi gli scritti di Emilio Rosetti, che dimostrano competenze non solo settoriali. Di rilevanza, certamente, i contributi realizzati come socio corrispondente delle pi\u00f9 influenti societ\u00e0 scientifiche dell'epoca, sia argentine che italiane, in primis la Societ\u00e0 geografica italiana, fondata a Firenze nel 1867. A questo proposito, si deve ricordare che Emilio Rosetti, come i fratelli Pompilio e Scipione che lo seguiranno oltreoceano pochi anni dopo la sua partenza, non spezzer\u00e0 mai il legame con la madrepatria e con il paese d'origine (frequenti le traversate per i rientri), ove vengono conservati rapporti amicali e familiari, nonch\u00e9 propriet\u00e0 terriere, a controprova di una permanenza oltreoceano, per quanto lunga, intesa come un trasferimento temporaneo. \nEmilio Rosetti aveva sposato, a Buenos Aires, Teresa Moneta, sorella di Ernesto Teodoro, premio Nobel per la pace nel 1907 (unico ricevuto dall'Italia), fondatore della \"Societ\u00e0 per la Pace e la Giustizia Internazionale\". Con il patriota e giornalista Teodoro Moneta l'ingegnere Rosetti condivise per tutta la vita non solo una profonda amicizia, ma gli stessi ideali politici e sociali. Proprio al secondogenito di Emilio, Doro (1877-1963), principe del foro milanese e importante figura della cultura italiana negli anni prebellici e subito successivi, verr\u00e0 affidata la guida di quella istituzione che pu\u00f2 forse considerarsi il primo nucleo della futura Organizzazione delle Nazioni Unite. Sar\u00e0 anche grazie a Doro, e al suo impegno attivo e costante attraverso conferenze, pubblicazioni, incontri e dibattiti, che nella Costituzione della Repubblica Italiana verr\u00e0 inserito, caso unico fra le Costituzioni del tempo, l'art. 11, che ripudia la guerra come strumento di offesa alla libert\u00e0 dei popoli.\nIl rientro in patria.\nNel 1885, terminato il suo rapporto con l'Universit\u00e0 di Buenos Aires, Emilio Rosetti torn\u00f2 in Italia. Decise di stabilirsi a Milano con la famiglia. Giunse nel capoluogo lombardo il 22 dicembre di quell'anno. Nominato Console d'Argentina, l'ingegnere diede inizio a una nuova fase della sua vita, certo non meno proficua. Sono questi gli anni nei quali si dedic\u00f2 agli studi di storia locale, effettuando ricerche tra archivi, musei e biblioteche con una metodologia di indagine (vicina a quella delle grandi inchieste realizzate a fine Ottocento) non sempre compresa dal mondo accademico coevo. Tra le molte pubblicazioni \"La Romagna. Geografia e storia per l'ing. Rosetti\", pubblicata per la prima volta da Hoepli nel 1894 (seguita da altre ristampe, fino all'ultima a cura della \"Fondazione Italia Argentina. Emilio Rosetti\" del 2009), che ancora oggi rimane imprescindibile punto di riferimento per gli studi storico-geografici di fine Ottocento.\nEmilio Rosetti si spense il 30 gennaio 1908 nella sua casa di Milano, forse a causa di una pleurite, e nel Cimitero Monumentale di quella citt\u00e0 viene sepolto. L'elogio funebre fu affidato a Ernesto Teodoro Moneta e a Guglielmo Ferrero.\nL'ultima discendente diretta, Diana Rosetti (Ravenna 1906 - Milano 2002), volle istituire, nel 1997, una Fondazione intitolata al nonno paterno, affinch\u00e9 si valorizzasse, a livello nazionale e internazionale, la sua opera e affinch\u00e9, nello stesso modo, si ampliassero e approfondissero gli studi di carattere storico-scientifico, ai quali il professor Emilio Rosetti si era maggiormente dedicato nell'ultimo periodo della sua ricchissima esistenza."}
{"id": "1533782", "revid": "1305772", "url": "https://it.wikipedia.org/wiki?curid=1533782", "title": "Antonio Stanghellini", "text": "Figlio di un artigiano di Forlimpopoli, si laure\u00f2 in fisica con lode nel 1954 presso l'Universit\u00e0 di Bologna. \nNon lasci\u00f2 l'Universit\u00e0 e dedic\u00f2 tutti i suoi interessi alla ricerca, con particolare attenzione alle particelle elementari.\nNei primi anni Sessanta assieme a Daniele Amati e Sergio Fubini, concep\u00ec al CERN il modello multiperiferico per la descrizione della produzione multipla di particelle, scoprendo, per la prima volta, una propriet\u00e0 degli spettri dei secondari, divenuta successivamente nota con il nome di \"Feynman scaling\".\nInsegn\u00f2 all'Universit\u00e0 di Bari e nel 1964 vinse la cattedra di Fisica Teorica presso l'Universit\u00e0 di Bologna.\nMor\u00ec per una grave malattia a soli 33 anni.\nPer onorare la sua memoria, la Societ\u00e0 italiana di fisica bandisce, ogni tre anni, un concorso ad una borsa di studio da destinare a un giovane laureato in Fisica per svolgere attivit\u00e0 di ricerca.\nPubblicazioni.\nAlcune fra le pubblicazioni di Antonio Stanghellini:\nFonti.\nVedi anche:"}
{"id": "1533784", "revid": "599013", "url": "https://it.wikipedia.org/wiki?curid=1533784", "title": "Dwight Phillips", "text": "Biografia.\nDopo essere stato un promettente velocista Phillips decise di dedicarsi poi al salto in lungo.\nGi\u00e0 nel 2000 partecip\u00f2 ai Giochi olimpici conquistando l'ottavo posto, ma raggiunse il successo nel 2003 quando vinse i Campionati del mondo a Saint-Denis e il titolo di campione mondiale indoor a Birmingham. Questi successi segnarono il suo abbandono alla disciplina della velocit\u00e0.\nNel 2004 Phillips ottenne il suo pi\u00f9 grande successo: la vittoria ai Giochi olimpici di Atene, con un salto di 8,59 metri. Phillips rivinse poi nel 2005 i mondiali di atletica e nel 2007 \u00e8 riuscito a conquistare il bronzo a Osaka.\nIl suo record personale nel salto in lungo lo ha stabilito il 7 giugno 2009 in un meeting disputato a Eugene in cui ha fatto registrare un salto di 8,74 metri nonostante un vento contrario di 1,2\u00a0m/s.\nSi laurea per la terza volta campione del mondo il 22 agosto 2009 con un salto di 8,54 m battendo anche il campione olimpico in carica Irving Saladino. Il 2 settembre 2011 a Taegu vince il titolo mondiale per la quarta volta con un salto di 8,45 m.\nNel 2012 un incidente automobilistico ha compromesso la sua stagione outdoor, causandogli lesioni al collo e alla schiena. Oltre a questo, un infortunio recidivo al tendine di Achille ne aveva rallentato la preparazione per i Giochi olimpici di Londra, portando Phillips alla decisione di sottoporsi ad un intervento chirurgico per curare il problema e prolungare la propria carriera.\nNel 2013 ai Campionati del mondo svoltisi a Mosca, Phillips si \u00e8 classificato 11\u00ba nel salto in lungo con la misura di 7,88 m; al termine della gara ha annunciato il suo ritiro dalle competizioni."}
{"id": "1533799", "revid": "986213", "url": "https://it.wikipedia.org/wiki?curid=1533799", "title": "Guglielmo VI d'Assia-Kassel", "text": "Biografia.\nGuglielmo VI Figlio di Guglielmo V d'Assia-Kassel (al quale succedette) e di sua moglie, la Contessa Amalia Elisabetta di Hanau-M\u00fcnzenberg. Sua madre gli fu tutrice dalla morte del padre sin quando Guglielmo VI non raggiunse la maggiore et\u00e0 per governare. Malgrado la sconfitta dell'Assia-Kassel nel corso della Guerra dei Trent'anni, la madre di Guglielmo si rifiut\u00f2 di accettare gli accordi stabiliti nel 1627. Questi stabilivano che l'erede dell'Assia-Marburg, che era senza eredi, sarebbe stato ereditato dal Langraviato d'Assia-Darmstadt, ma Amalia Elisabetta aveva in mente altri progetti e guid\u00f2 l'Assia-Kessel nel 1645 nella cosiddetta \"Hessenkrieg\" (Guerra d'Assia), governando come Langravia in vece del figlio. La guerra ebbe inizio quando le truppe dell'Assia-Kassel assediarono la citt\u00e0 di Marburg. Tre anni pi\u00f9 tardi, nel 1648, la guerra termin\u00f2 con la vittoria per l'Assia-Kassel, anche se i cittadini di Darmstadt ottennero molti benefici da questo scontro. I territori di Marburg passarono quindi ai langravi d'Assia-Kassel dopo che fu sciolto l'accordo precedente e ne venne stabilito uno nuovo. Guglielmo VI ebbe successo in quest'impresa, dove i suoi antenati avevano fallito pi\u00f9 volte da quando il progetto era stato avanzato per la prima volta nel 1604, ponendo fine al Langraviato d'Assia-Marburg, e annettendone i territori ai propri domini. \nDopo questi fatti Guglielmo si concentr\u00f2 essenzialmente sulla promozione culturale nel proprio stato, fondando nuove universit\u00e0 e strutture scolastiche. Per mettere fine alla lunga diatriba con i langravi d'Assia-Darmstadt, Guglielmo lasci\u00f2 a Giorgio II d'Assia-Darmstadt i territori attorno a Gie\u00dfen, assieme a quelli di \u00c4mtern e Biedenkopf.\nSuccessivamente Guglielmo ader\u00ec alla Lega del Reno, alla sua fondazione nel 1658. Egli cerc\u00f2 anche di realizzare un'unione tra le chiese luterana e riformata. Nel 1661 ospit\u00f2 infatti una conferenza teologica a Kassel tra i luterani dell'Universit\u00e0 di Rinteln e i riformati dell'Universit\u00e0 di Marburgo. \nMatrimonio.\nSpos\u00f2, nel 1649, Edvige Sofia di Brandeburgo (1623\u20131683), figlia di Giorgio Guglielmo di Brandeburgo e di Elisabetta Carlotta di Wittelsbach-Simmern. La coppia ebbe sette figli:\nMorte.\nAlla sua morte, gli succedette il figlio Guglielmo VII, ma dal momento che questi non aveva ancora raggiunto l'et\u00e0 adulta, sua moglie ne fu tutrice sino alla prematura morte del primogenito, nel 1670."}
{"id": "1533805", "revid": "339392", "url": "https://it.wikipedia.org/wiki?curid=1533805", "title": "Michele VII", "text": ""}
{"id": "1533807", "revid": "339392", "url": "https://it.wikipedia.org/wiki?curid=1533807", "title": "Michele Ducas", "text": ""}
{"id": "1533809", "revid": "1793900", "url": "https://it.wikipedia.org/wiki?curid=1533809", "title": "Grazer Autorenversammlung", "text": "La Grazer Autorenversammlung (GAV) \u00e8 la maggiore associazione degli scrittori austriaca.\n\u00c8 stata fondata nel 1973 a Graz dagli autori Friedrich Achleitner, Wolfgang Bauer, Barbara Frischmuth, Peter Handke, Ernst Jandl, Alfred Kolleritsch, Friederike Mayr\u00f6cker, Reinhard Priessnitz, Peter Rosei, Gerhard Roth, Gerhard R\u00fchm, Michael Scharang e Oswald Wiener. Oggi la sede della GAV, che si chiama attualmente \"Grazer Autorinnen Autorenversammlung\", si trova a Vienna."}
{"id": "1533818", "revid": "228587", "url": "https://it.wikipedia.org/wiki?curid=1533818", "title": "OTI 1991", "text": "Il ventesimo Festival della canzone iberoamericana si tenne a Acapulco, in Messico il 13 e il 14 dicembre 1991 e fu vinto da Claudia Brant che rappresentava l'Argentina."}
{"id": "1533821", "revid": "1714743", "url": "https://it.wikipedia.org/wiki?curid=1533821", "title": "Guglielmo V d'Assia-Kassel", "text": "Biografia.\nEra il figlio del langravio Maurizio d'Assia-Kassel, e di sua moglie, Agnese di Solms-Laubach.\nEgli divenne famoso nel suo periodo di governo per essere riuscito a ristabilire l'economia del proprio stato, provato dalla guerra dei trent'anni (ove fu alleato del re Gustavo II Adolfo di Svezia) e per la riforma monetaria che apport\u00f2 al proprio stato.\nDurante gli Guerra dei trent'anni, Guglielmo V era alleato con il re Gustavo Adolfo di Svezia, entrambi pronipote di Filippo I d'Assia. \nAlla fine della guerra dei trent'anni, alla firma della pace di Praga (30 maggio 1635), Guglielmo V sigl\u00f2 anche un patto d'alleanza con la Francia il che provoc\u00f2 l'invasione dell'Assia-Kassel da parte delle truppe imperiali. Guglielmo V perdette parte dei propri domini e pot\u00e9 riacquistarli solo dopo il pagamento di 2,5 milioni di fiorini d'oro. Guglielmo V rimase comunque considerato come un nemico dell'Impero, nomea che colp\u00ec anche tutti i rami della sua famiglia.\nGuglielmo fin\u00ec i propri giorni in esilio. Sua moglie si preoccup\u00f2 della reggenza del langraviato per il marito dal 1626 e poi per il figlio, alla morte di Guglielmo V nel 1637, sin quando il primogenito non raggiunse la maggiore et\u00e0 per governare.\nMatrimonio.\nSpos\u00f2, il 21 settembre 1619, Amalia Elisabetta di Hanau-M\u00fcnzenberg (1602-1651), figlia di Filippo Luigi II di Hanau-M\u00fcnzenberg e di Caterina Belgica di Nassau.\nLa coppia ebbe i seguenti eredi:"}
{"id": "1533824", "revid": "13339548", "url": "https://it.wikipedia.org/wiki?curid=1533824", "title": "Santiago de Cuba", "text": ""}
{"id": "1533827", "revid": "6923", "url": "https://it.wikipedia.org/wiki?curid=1533827", "title": "Rivolta di Mosca del 1682", "text": "La rivolta di Mosca del 1682, anche nota come rivolta degli Strel'cy del 1682 , fu la sollevazione militare dei reggimenti moscoviti degli Strel'cy che comport\u00f2 la salita al potere di Sof'ja Aleksejevna Romanova. Antefatto storico della rivolta fu la rivalit\u00e0 tra le famiglie delle due mogli dello zar Alessio I che si contendevano un ruolo predominante all'interno della politica moscovita.\nStoria.\nDopo la morte dello zar F\u00ebdor III il 27 aprile 1682 (7 maggio per il calendario gregoriano), i fratelli della zarina Natal'ja Kirillovna Nary\u0161kina, della famiglia dei Nary\u0161kin si proclamarono reggenti e persuasero il patriarca Gioacchino a proclamare Pietro, figlio di Alessio e della sorella, zar della Russia. Nel frangente la famiglia Miloslavskij, parente della zarina Marija Il'ini\u010dna Miloslavskaja, fecero circolare la diceria che il di lei figlio (e fratello maggiore di Pietro) fosse stato strangolato dai Nary\u0161kin nel Cremlino.\nI cospiratori Miloslavskij riuscirono a scatenare una rivolta per le strade della citt\u00e0. Facendo leva sullo scontento dei soldati di alcune guarnigioni di Mosca nei confronti degli ufficiali al loro comando, riuscirono a far s\u00ec che l'11 maggio 1682 una folla di Strel'cy prendesse d'assalto il Cremlino e linciasse alcuni tra i reggenti boiardi e i comandanti militari sospettati di corruzione tra cui Artamon Matveev, Michail Dolgorukov e Grigorij Romodanovskij.\nAlcuni giorni dopo, il 17 maggio, i ribelli compirono una nuova irruzione all'interno della residenza reale uccidendo diversi membri della famiglia Nary\u0161kin davanti al giovane zar Pietro. Gli Strel'cy, a cui si era unita una folla di indigenti, saccheggiarono le strade di Mosca per diversi giorni. La rivolta di maggio fece s\u00ec che il fratellastro di Pietro, Ivan, fosse nominato \"primo\" zar, mentre il giovane Pietro I fu relegato in seconda posizione. Sofia divenne la loro reggente.\nNell'autunno del 1682 il principe Ivan Andreevi\u010d Chovanskij \u2013 uno dei pi\u00f9 stretti alleati di Sofia e leader della rivolta degli Strel'cy \u2013 si ribell\u00f2 contro quest'ultima. Supportato dai Vecchi credenti Chovanskij \u2013 che con ogni probabilit\u00e0 voleva diventare nuovo reggente \u2013 chiese l'abolizione delle riforme di Nikon. Sofia e la sua corte furono costretti a cercare rifugio nel monastero della Trinit\u00e0 di San Sergio. Successivamente la reggente cerc\u00f2 di porre termine alla rivolta con l'aiuto di F\u00ebdor \u0160aklovityj, succeduto a Chovanskij nella guida dell'esercito moscovita."}
{"id": "1533830", "revid": "110157", "url": "https://it.wikipedia.org/wiki?curid=1533830", "title": "Vysokovsk", "text": "Vysokovsk \u00e8 una cittadina della Russia europea centrale, compresa nell'oblast' di Mosca e situata 99 km a nordovest della capitale, sul fiume Vjaz; \u00e8 compresa nel distretto di Klin.\nSorge nel 1879 come insediamento operaio, parallelamente alla costruzione di una fabbrica tessile; ottiene \"status\" di citt\u00e0 nel 1940.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1533833", "revid": "287204", "url": "https://it.wikipedia.org/wiki?curid=1533833", "title": "Urraca", "text": ""}
{"id": "1533836", "revid": "1494169", "url": "https://it.wikipedia.org/wiki?curid=1533836", "title": "OTI 1992", "text": "Il ventunesimo Festival della canzone iberoamericana si tenne a Valencia, in Spagna il 5 dicembre 1992 e fu vinto da Francisco che rappresentava la Spagna."}
{"id": "1533843", "revid": "117910236", "url": "https://it.wikipedia.org/wiki?curid=1533843", "title": "Ferrari 643 F1", "text": "La Ferrari 643 F1 \u00e8 una monoposto di Formula 1 realizzata dalla Scuderia Ferrari ed impiegata nella seconda parte del mondiale 1991.\nProgettata a campionato gi\u00e0 iniziato per sostituire la 642, rivelatasi poco competitiva e scarsamente affidabile, non riusc\u00ec tuttavia a riavvicinare la squadra italiana al vertice della categoria.\nSviluppo.\nLa 643 F1 fu l'ultima e la pi\u00f9 estrema tra le monoposto sviluppate a partire dalla 640 del 1989. Sebbene fosse un modello sufficientemente distinto dalla 642, sua vettura progenitrice, la 643 condivide con essa la denominazione alternativa di F1-91, in quanto anch'essa impiegata nella stagione 1991.\nLe pi\u00f9 visibili differenze rispetto alla 642 furono di natura aerodinamica. A differenza della soluzione a \"becco di papero\" della vecchia monoposto (propria di tutti i progetti a partire dalla 640), il musetto della 643 adottava una carenatura rastremata (appuntita in avanti e pi\u00f9 larga verso il corpo vettura) e dal profilo tondeggiante (quasi piana presso la centina dell'abitacolo e tendente a incurvarsi verso il basso nella sezione avanzata). Tutta la parte anteriore della macchina era inoltre maggiormente rialzata da terra rispetto al vecchio modello: ci\u00f2 al duplice scopo di evitare che l'ala anteriore toccasse il fondo sotto il peso del carico aerodinamico e di accrescere il flusso d'aria che s'insinuava sotto la vettura e veniva convogliato all'estrattore posteriore. I lati del muso inoltre adottavano un insolito colore nero (proprio della fibra di carbonio non dipinta) in sostituzione del tipico rosso corsa connotante il resto della livrea. Anche le pance laterali vennero ridisegnate, risultando pi\u00f9 corte, larghe e basse rispetto a quelle della 642, ma senza abbandonare del tutto il profilo \"a Coca-Cola\".\nIl motore a 12 cilindri della 643 si distingueva da quello impiegato sulla progenitrice per l'alesaggio dei cilindri maggiorato, la ridotta corsa del pistone e la cilindrata inferiore. Nonostante ci\u00f2 esso vantava una maggiore potenza, tale da migliorare il rapporto col peso del corpo vettura.\nCarriera agonistica.\nNonostante gli sforzi dei tecnici di Maranello, la 643 non fu in grado di superare i problemi telaistici, di obsolescenza e di affidabilit\u00e0 che affliggevano la 642 (rispetto alla quale, a dispetto della differenza nell'aspetto esteriore, essa pagava ancora un sensibile debito progettuale).\nIl debutto agonistico, sulla pista di Magny-Cours (circuito dal fondo stradale particolarmente regolare e levigato) fu comunque promettente, giacch\u00e9 Prost si piazz\u00f2 secondo e Alesi quarto.\nNelle gare successive tuttavia il distacco rispetto alle McLaren-Honda e alle Williams-Renault torn\u00f2 ad ampliarsi: il complesso telaio-sospensioni della 643 andava infatti in crisi sui circuiti ricchi di saliscendi e generalmente in fase di frenata. A fronte di sei podi conquistati nelle dieci gare cui partecip\u00f2 (dei quali quattro con Prost e due con Alesi), la monoposto pat\u00ec infatti otto ritiri: in gara di fatto non fu mai in grado di lottare apertamente per la vittoria e non riusc\u00ec a stabilire alcun giro veloce.\nLa situazione interna al team venne inoltre esacerbata dall'insofferenza di Alain Prost, il quale trovava la vettura molto lenta e difficile da guidare (lamentandosi in particolare per la fragilit\u00e0 degli ammortizzatori e la durezza dello sterzo), accusando inoltre la squadra di aver intavolato trattative private per portare Ayrton Senna (pilota con cui il francese non intratteneva buoni rapporti) a Maranello. Al culmine dell'esasperazione, il 20 ottobre 1991, in un'intervista concessa al termine del GP del Giappone, Prost paragon\u00f2 la 643 a un camion, questo per via dello sterzo particolarmente pesante e poco reattivo. Venutane a conoscenza, la Ferrari allontan\u00f2 immediatamente il pilota francese, che nella gara conclusiva della stagione venne sostituito dal collaudatore Gianni Morbidelli."}
{"id": "1533846", "revid": "144796", "url": "https://it.wikipedia.org/wiki?curid=1533846", "title": "Maurizio d'Assia-Kassel", "text": "Biografia.\nNacque a Kassel, figlio del langravio Guglielmo IV d'Assia-Kassel e di sua moglie, Sabina di W\u00fcrttemberg.\nSebbene Maurizio fosse cresciuto con un'educazione religiosa luterana, si convert\u00ec al calvinismo nel 1605. Seguendo il principio del \"Cuius regio eius religio\", i sudditi di Maurizio furono quindi costretti a convertirsi loro stessi al calvinismo. La conversione di Maurizio fu controversa sin dalla pace di Augusta, dal momento che cattolici e luterani non avevano compreso nelle loro diatribe religiose il calvinismo. Maurizio tent\u00f2 di introdurre il calvinismo anche nelle terre che eredit\u00f2 dall'estinzione del ramo della famiglia regnante dell'Assia-Marburg. Per questi motivi per\u00f2 entr\u00f2 in conflitto con il langraviato d'Assia-Darmstadt. Di conseguenza venne in contrasto con l'imperatore Mattia.\nLe azioni di Maurizio rovinarono l'Assia-Kassel finanziariamente. Nel 1627 egli abdic\u00f2 in favore del figlio Guglielmo V, il quale ad ogni modo non ottenne il potere definitivo sino alla morte del padre, avvenuta ad Eschwege nel 1632.\nMatrimoni ed eredi.\nIl 23 settembre 1593 Maurizio spos\u00f2 Agnese di Solms-Laubach (1578- 1602), (figlia del conte Giovanni di Solms-Laubach)\nDal matrimonio nacquero quattro eredi:\nRimasto vedovo, Maurizio si rispos\u00f2 il 22 aprile 1603 con Giuliana di Nassau-Dillenburg (\u20201643), (figlia del conte Giovanni II di Nassau-Dillenburg e nipote in linea diretta di Giovanni VI di Nassau-Dillenburg).\nDa questa unione nacquero:"}
{"id": "1533859", "revid": "34928", "url": "https://it.wikipedia.org/wiki?curid=1533859", "title": "Le Liberateur d'Italie", "text": ""}
{"id": "1533861", "revid": "68105", "url": "https://it.wikipedia.org/wiki?curid=1533861", "title": "Ndiswrapper", "text": ""}
{"id": "1533866", "revid": "1149807", "url": "https://it.wikipedia.org/wiki?curid=1533866", "title": "Cesare - Il creatore che ha distrutto", "text": " \u00e8 un manga \"seinen\" creato da Fuyumi S\u014dry\u014d assieme a Motoaki Hara ed edito in Giappone con una serializzazione irregolare su \"Weekly Morning\" della K\u014ddansha.\n\u00c8 un manga storico dedicato alla figura di Cesare Borgia, alla quale la \"mangaka\" ha dichiarato di dedicarsi per gran parte della sua carriera. Nel manga appaiono molti personaggi storici realmente esistiti, e vi \u00e8 ricostruita in modo accurato la vita scolastica dell'Universit\u00e0 di Pisa nel Rinascimento.\nIn Italia \u00e8 edito dalla casa editrice Star Comics dal 18 ottobre 2007.\nTrama.\nQuesto manga \u00e8 ambientato nella Pisa del 1491, durante il dominio dei Medici. Pisa in quel periodo \u00e8 sede della pi\u00f9 grande universit\u00e0 italiana dopo quella di Bologna, e in questa sede di cultura sono presenti grandissimi personaggi storici rinascimentali. Tra di essi anche Cesare Borgia.\nLa storia segue la vita dell'ingenuo Angelo da Canossa, un giovane fiorentino di umili origini, che con la protezione di Lorenzo de' Medici pu\u00f2 accedere all'Universit\u00e0 di Pisa. Qui, grazie alla sua intelligenza, conoscer\u00e0 personaggi come Leonardo da Vinci, Giovanni de' Medici, Michelotto da Corella e lo stesso Cesare Borgia.\nAttraverso gli occhi di Angelo ci viene narrata la vita di questo grande condottiero e della sua entrata in scena nella politica del Rinascimento italiano.\nPubblicazione.\nIl manga, scritto e disegnato da Fuyumi S\u014dry\u014d, \u00e8 stato serializzato dal 24 marzo 2005 al 25 novembre 2021 sulla rivista \"Weekly Morning\" edita da K\u014ddansha. I vari capitoli vengono raccolti in volumi \"tank\u014dbon\" dal 23 ottobre 2006.\nIn Italia la serie viene pubblicata da Star Comics nella collana \"Storie di Kappa\" dal 18 ottobre 2007."}
{"id": "1533870", "revid": "167080", "url": "https://it.wikipedia.org/wiki?curid=1533870", "title": "Rinascimento carolingio", "text": ""}
{"id": "1533874", "revid": "1543377", "url": "https://it.wikipedia.org/wiki?curid=1533874", "title": "Feltrino (territorio)", "text": "Il Feltrino \u00e8 il territorio che circonda la citt\u00e0 di Feltre. Vi possono essere ricondotti i dodici comuni della provincia di Belluno raccolti nell'Unione Montana Feltrina.\nGeografia fisica.\nIl Feltrino si incunea tra le prealpi Bellunesi, a sud, e le Alpi Feltrine, a nord, comprendendo l'estremit\u00e0 occidentale della Valbelluna e, in particolare, il bacino dello Stizzon e la bassa valle del Cismon. Coinvolge altres\u00ec la cosiddetta stretta di Quero, dove la valle del Piave si restringe insinuandosi fra il gruppo del Grappa e il monte Cesen per poi riaprirsi in provincia di Treviso.\nIl notevole valore naturalistico dell'area ha portato all'istituzione di numerose zone protette, tra le quali spicca il Parco nazionale delle Dolomiti Bellunesi.\nGeografia antropica.\nI centri pi\u00f9 popolosi si distribuiscono sul fondovalle risalendo in parte la costa montuosa. Oltre al capoluogo, Pedavena, Seren del Grappa, Santa Giustina, Cesiomaggiore e San Gregorio nelle Alpi, insieme ai comuni della stretta della Piave (Quero Vas e Alano di Piave) dimostrano una certa vivacit\u00e0 demografica ed economica. Al contrario i comuni del basso corso del Cismon (Fonzaso, Sovramonte ed Arsi\u00e8) vivono una situazione di maggior calo demografico.\nLa valle di Lamon rappresenta invece il naturale prolungamento sia fisico che culturale di Primiero (TN) in provincia di Belluno.\nStoria.\nIl Feltrino cominci\u00f2 a definirsi a partire dall'epoca romana, quando all'antica \"Feltria\", costituita in \"municipium\", venne assegnata una giurisdizione territoriale. Secondo Luciano Lazzaro, essa era delimitata a nord dalla val Canzoi e a est dal Cordevole (oltre il quale si trovava il distretto \"Bellunum\"), mentre ad ovest si estendeva sulla Valsugana, come dimostra un'iscrizione individuata sul monte Pergol, nei pressi del passo Manghen.\nSul finire del X secolo il conferimento del potere temporale al vescovo di Feltre rese ancor pi\u00f9 precisi i confini del Feltrino che andarono a costituire un Comitatus Episcopi (contea vescovile). Esso non coincideva con la diocesi poich\u00e9 comprendeva anche pievi dipendenti dao vescovi di Padova (Arsi\u00e8 e Fonzaso) e di Belluno (San Gregorio e Sospirolo); viceversa, localit\u00e0 oggi feltrine (la zona attorno a Quero), erano anticamente incluse nella Marca Trevigiana.\nNel corso del Trecento l'autorit\u00e0 vescovile si and\u00f2 via via riducendo e parimenti si ridusse l'estensione del territorio: in particolare, il Primiero entr\u00f2 nell'orbita della contea del Tirolo, mentre la Valsugana pass\u00f2 al principato vescovile di Trento.\nNel 1404, la spontanea dedizione di Feltre alla Serenissima pose fine alla contea vescovile: la citt\u00e0 fu messa a capo di un distretto al cui vertice stava un Rettore di Terraferma (podest\u00e0 e capitano) inviato da Venezia. Questa situazione si conserv\u00f2 sino alla caduta della Repubblica, nel 1797.\nCon le amministrazioni francese e austriaca il Feltrino assunse la fisionomia attuale in quanto l'istituzione della provincia di Belluno vide l'aggregazione dei comuni trevigiani di Alano, Quero, Vas."}
{"id": "1533876", "revid": "176809", "url": "https://it.wikipedia.org/wiki?curid=1533876", "title": "Marie Luce Romanens", "text": ""}
{"id": "1533885", "revid": "427552", "url": "https://it.wikipedia.org/wiki?curid=1533885", "title": "Scala INES", "text": "La scala INES o scala internazionale degli eventi nucleari e radiologici (\"International Nuclear and radiological Event Scale\") \u00e8 un parametro istituzionale sviluppato a partire dal 1989 dall'AIEA, l'agenzia internazionale per l'energia atomica, con lo scopo di classificare incidenti nucleari e radiologici e rendere immediatamente percepibile al pubblico ed agli Enti, in maniera univoca, la gravit\u00e0 di incidenti di tipo nucleare o radiologico, senza fare riferimento a dati tecnici pi\u00f9 scientificamente precisi ma allo stesso tempo di pi\u00f9 difficile comprensione. All'inizio si applicava solo ad eventi nelle centrali nucleari; successivamente \u00e8 stata estesa anche ad eventi associati al trasporto, deposito ed impiego di materiale o sorgenti radioattive, indipendentemente dall'accadere l'evento in un impianto industriale civile o all'esterno di esso (per esempio durante il trasporto). La scala \u00e8 adoperata per ambiti non-militari.\nLa scala INES comprende 7 livelli (pi\u00f9 un livello 0 al di sotto della scala) ed \u00e8 divisa in due parti: gli incidenti (dal 4\u00ba al 7\u00ba livello) e i guasti (dal 1\u00ba al 3\u00ba). Il livello 0 \u00e8 catalogato come una deviazione. \u00c8 una scala logaritmica ed il passaggio da un livello all'altro significa pertanto un aumento di danni di circa dieci volte.\nNella traduzione inglese, si noti la presenza di un falso amico, \"incident\", che corrisponde al guasto, non all'incidente (che invece \u00e8 rappresentato dal termine \"accident\").\n 7Incidente di maggiore gravit\u00e0\n 6Incidente grave\n 5Incidente con conseguenze significative\n 4Incidente con conseguenze locali\n 3Guasto grave\n 2Guasto\n 1Anomalia\n 0Deviazione (non significativo per la sicurezza)\nDettagli.\nLa parte superiore della scala INES riguarda gli incidenti, ossia tutti gli eventi che producono danni significativi alle persone, all'ambiente o alle cose. Comprende i livelli che vanno dal 7\u00ba, che si riferisce a incidenti estremamente gravi, veri disastri nucleari, fino al 4\u00ba, per il quale le conseguenze sulle persone sono valutabili in assorbimento di dosi di radiazioni di alcuni millesimi di Sievert (mSv).\nLa parte inferiore riguarda i guasti ossia gli eventi che producono danni ritenuti di poco conto alle persone, all'ambiente o alle cose. Comprende i livelli che vanno dal 3\u00ba, eventi per i quali le conseguenze sulle persone sono valutabili in dosi assorbite di radiazioni piuttosto basse (decimi di mSv), fino al 1\u00ba livello, che classifica deviazioni dal normale regime di funzionamento di un impianto nucleare, con conseguenze considerate praticamente nulle per la popolazione e l'ambiente.\nInfine il livello 0 classifica eventi che non hanno alcuna rilevanza ai fini della sicurezza nucleare.\nPer rendere percepibile al pubblico in maniera corretta la gravit\u00e0 di incidenti nucleari, la scala proposta presenta un andamento logaritmico piuttosto che lineare. Questo significa che in realt\u00e0 il rapporto tra le gravit\u00e0 di due eventi separati ad esempio da 3 livelli, deve essere valutato circa 10\u00b3 = 1000 volte, e non 3 volte.\nLivello 7, incidente di maggiore gravit\u00e0.\nUn rilascio di materiale radioattivo di pi\u00f9 grande entit\u00e0, con effetti ampiamente diffusi sulla salute e l'ambiente, richiedendo l'attuazione di contromisure pianificate e estese.\nIn termini di attivit\u00e0, si intende in un rilascio ambientale in atmosfera radiologicamente equivalente a pi\u00f9 di svariate decine di migliaia di TBq di iodio-131. Con un tale rilascio, sono possibili effetti calcolabili sulla salute e conseguenze ambientali a lungo termine ed \u00e8 molto probabile la necessit\u00e0 di misure protettive della popolazione.\nSolo due disastri sono stati inseriti in questa categoria.\nLivello 6, incidente grave.\nUn evento con significativi rilasci di materiale radioattivo, che in genere richiedono l'implementazione di contromisure pianificate.\nIn termini di attivit\u00e0, si intende in un rilascio ambientale in atmosfera radiologicamente equivalente ad un ordine di grandezza di svariate decine di migliaia di TBq di iodio-131., che probabilmente richiede azioni protettive sulla popolazione.\nLivello 5, incidente con possibili conseguenze all'esterno dell'impianto.\nRilascio limitato di materiale radioattivo che in genere richiede l'implementazione di qualche contromisura pianificata.\nIn termini di attivit\u00e0, si intende in un rilascio ambientale in atmosfera radiologicamente corrispondente a valori tra centinaia e migliaia di TBq di iodio-131.. A seguito di un tale rilascio, probabilmente \u00e8 richiesta una qualche azione locale di protezione.\nLivello 4, incidente senza conseguenze significative all'esterno dell'impianto.\nIncidente con impatto esterno minore, con esposizione radiologica della popolazione circostante dell'ordine dei limiti prescritti.\nDanni significativi al nocciolo del reattore o alle barriere protettive.\nEsposizione di un lavoratore dell'impianto con conseguenze fatali.\nLivello 3, guasto grave.\nEvento con impatto esterno molto lieve, con esposizione radiologica della popolazione circostante inferiore ai limiti prescritti.\nGrave contaminazione all'interno dell'impianto e/o conseguenze acute sulla salute dei lavoratori dell'impianto.\nLivello 2, guasto.\nEvento senza impatto esterno.\nSignificativa contaminazione all'interno dell'impianto e/o sovraesposizione dei lavoratori dell'impianto.\nLivello 1, anomalia.\nAnomalia che supera i livelli di sicurezza del normale regime operativo.\nLivello 0, deviazione.\nEvento senza conseguenze sulla sicurezza.\nCritiche.\nLe obiezioni sono inerenti la natura qualitativa e discreta della misura, progettata pi\u00f9 come strumento di comunicazione pubblica piuttosto che come strumento di misura scientifico, e non distingue la magnitudo propria dell'evento dall'intensit\u00e0 dei suoi effetti visibili. In quest'ultimo aspetto differisce dalla sismologia, che utilizza la scala Mercalli e la scala Richter per valutare separatamente i due aspetti.\nPer questi motivi, l'esperto di sicurezza nucleare britannico Davide Smythe, in seguito agli accadimenti di Fukushima, propose alla comunit\u00e0 scientifica un nuovo indicatore, definito come:\ndove R indica la radioattivit\u00e0 misurata in terabecquerel, calcolata come la dose equivalente di iodio-131, e soltanto all'esterno della centrale, attribuendo in altre parole un valore pari a zero a tutti gli incidenti privi di fuga radioattiva nell'ambiente circostante. L'indicatore \"non include la contaminazione radioattiva dei liquidi\", che presenta il problema tecnico di definire un'equivalenza dal punto di vista radiologico fra isotopi differenti, anche in conseguenza della diversit\u00e0 di modi nei quali possono risalire attraverso la catena alimentare."}
{"id": "1533887", "revid": "22356", "url": "https://it.wikipedia.org/wiki?curid=1533887", "title": "Narvali", "text": ""}
{"id": "1533891", "revid": "599013", "url": "https://it.wikipedia.org/wiki?curid=1533891", "title": "David Bellion", "text": "Carriera.\nAS Cannes.\nInizia la sua carriera a 14 anni nelle giovanili del , dove resta fino al 2001, anno in cui passa alla squadra inglese del .\nSunderland.\nDebutta con la maglia del Sunderland nell'agosto del 2001, come sostituto, nella gara contro il Fulham, mentre realizza il suo primo gol nel settembre 2002, nella partita contro l'Aston Villa.\nIn seguito, diviene titolare, anche se non riesce a salvare la propria squadra dalla retrocessione. Prima della fine della stagione, Bellion comincia ad attrarre verso di s\u00e9 l'interesse del Manchester United e si attira l'ira dei tifosi scomparendo per andare in Francia nel momento in cui la squadra aveva pi\u00f9 bisogno di lui. Al suo ritorno, Bellion dichiar\u00f2 di aver fatto visita alla nonna malata, e si rese temporaneamente indisponibile, dichiarandosi \"mentalmente inadatto\" per combattere nella lotta per non retrocedere. In quel periodo, si vociferava che Bellion fosse tampinato dal Manchester United, anche se sia i \"Red Devils\" che il manager di Bellion negarono con decisione. Nonostante ci\u00f2, Bellion accett\u00f2 il trasferimento al Manchester United dopo la scadenza del suo contratto nel giugno 2003, anche se il suo trasferimento ebbe pi\u00f9 di qualche problema. Dato che Bellion aveva meno di 23 anni, il Sunderland era in diritto di chiedere un risarcimento, circa 2 milioni di sterline, (aumentati a 3 a seconda delle presenze), e il giudice diede ragione all'ex societ\u00e0 di Bellion. Il risarcimento fu concordato sulla base di un \"accordo confidenziale\" che il presidente del Sunderland Bob Murray firm\u00f2 e grazie al quale non intent\u00f2 causa al Manchester United dopo che l'ex vicepresidente David Dein dell' dichiar\u00f2 che Bellion fu offerto illegalmente all'Arsenal dal proprio agente e che il Manchester United pag\u00f2 il conto del cellulare di Bellion quando il giocatore era ancora in forza al Sunderland.\nManchester United.\nSi trasferisce all'Old Trafford nell'agosto 2003 e, durante il tour estivo in America, realizza il suo primo gol contro il . Il suo primo gol ufficiale arriva contro il nella Carling Cup, seguiti da altri due gol durante la stagione 2003-2004 contro e , entrambi realizzati all'Old Trafford.\nNonostante una piccola quantit\u00e0 di gol nella prima parte della stagione, il campionato 2004-05 procur\u00f2 parecchie frustrazioni a Bellion, che si trov\u00f2 sempre pi\u00f9 fuori dal giro dei titolari e della prima squadra.\nSegu\u00ec un periodo fruttifero tra le riserve, ma la stagione di Bellion fin\u00ec anzitempo in seguito alla frattura della fibula occorsagli durante il match d'inizio maggio contro il Charlton. Bellion pass\u00f2 l'inizio della stagione 2005-2006 in prestito al West Ham, tornando al Sunderland per la prima volta come riserva inutilizzata dal West Ham nell'ottobre 2005. Segn\u00f2 al debutto in coppa di lega in un match vinto contro lo Sheffield Wednesday il 20 settembre 2005, e fin\u00ec per collezionare 10 presenze con il club, quasi tutte come subentrante.\nDopo aver segnato 8 gol in 40 presenze con i \"Red Devils\", Sir Alex Ferguson decise di spedirlo in Francia. Ad oggi risulta al ventunesimo posto tra i 50 peggiori attaccanti che abbiano mai giocato in Premier League.\nOGC Nice.\nRitorna in Francia il 9 gennaio 2006 firmando per il club di Ligue 1 francese , in prestito fino alla fine della stagione, che poi diventa un trasferimento definitivo del giugno del 2006.\nBordeaux.\nSigla per il Bordeaux il 15 luglio 2007 un contratto di quattro anni. Firma il suo primo match segnando il gol della vittoria 1-0 del Bordeaux sul Lens.\nRitorno al OGC Nice.\nTorna in forze al Nizza con la formula del prestito al club della Costa Azzurra da parte del Bordeaux."}
{"id": "1533892", "revid": "167080", "url": "https://it.wikipedia.org/wiki?curid=1533892", "title": "Gallia Placidia", "text": ""}
{"id": "1533895", "revid": "176809", "url": "https://it.wikipedia.org/wiki?curid=1533895", "title": "Holger Hott", "text": ""}
{"id": "1533898", "revid": "3732", "url": "https://it.wikipedia.org/wiki?curid=1533898", "title": "Ducato romano", "text": "Il Ducato romano fu una ripartizione dell'Esarcato d'Italia (fine VI secolo - 751), ovvero dei possedimenti bizantini nella penisola. Comprendeva gran parte del Lazio, dell'Etruria meridionale e un'area ridotta dell'Umbria (Amelia e zone limitrofe). Si estendeva all'incirca (a nord) da Narni e Viterbo fino a Gaeta ed Atina a sud.\nI ducati furono la prosecuzione delle Eparchie (province in greco) nella nuova organizzazione civile e militare creata dai Bizantini dopo l'invasione dei Longobardi in Italia, iniziata nel 568.\nStoria.\nDalle origini al VII secolo.\nSecondo la ripartizione amministrativa voluta dall'imperatore Maurizio (582-602), le Eparchie furono sostituite dall'Esarcato d'Italia, con capitale Ravenna. L'esarca portava il titolo di \"patricius Romanorum\" (protettore e difensore dei cittadini romani); tra le sue prerogative vi era anche la custodia della \"Sede di Pietro\" (ovvero della Chiesa di Roma). L'Esarcato d'Italia era formato da sette ducati, ciascuno comandato da un \"dux\" o \"magister militum\": un militare di alto grado di nomina imperiale.\nAl vertice del Ducato romano era il \"dux Romae\". Il duca rivestiva le funzioni di capitano delle forze militari di stanza nel territorio. Aveva, con ogni probabilit\u00e0, un incarico di durata triennale e rispondeva direttamente all'esarca di Ravenna. Le pi\u00f9 antiche testimonianze storiche dell'esistenza del \"dux Romae\" sono una lettera di papa Gregorio Magno (592) e, successivamente, una lapide rinvenuta presso Terracina in cui \u00e8 scolpito il nome di un certo Georgius \"dux Romae\".\nIl Senato romano, pur formalmente in carica, era ormai una pallida imitazione di quello delle epoche passate. L'assemblea non era quasi mai al completo, in quanto le guerre gotiche avevano decimato i suoi membri. In una situazione caratterizzata da incertezza ed instabilit\u00e0, la figura del pontefice divenne sempre pi\u00f9 un riferimento stabile.\nPer l'imperatore, il papa era un funzionario (la sua elezione doveva essere approvata da Costantinopoli per essere valida). Ma per il popolo, fin dall'epoca di Gregorio Magno (590-604), e forse ancor prima, era divenuto la massima autorit\u00e0 civile dell'Urbe e del Ducato. Gregorio si era dedicato alla difesa di Roma promuovendo la creazione di una milizia locale (\"exercitus\"), costituita inizialmente dalle \"scholae\" (che radunavano i residenti di varie nazionalit\u00e0), dalle corporazioni di mestiere e dalle associazioni rionali.\nPapa Sabiniano nel 604-606 aveva supplito alla carenza di rifornimenti di grano vendendo le riserve della Chiesa, esercitando di fatto le funzioni di \"prefectus urbi\"; papa Onorio I (625-638) prese in carico la manutenzione della cinta muraria e dell'acquedotto della citt\u00e0.\nGrazie alle pressioni dei pontefici, nel VII secolo il titolo di \"dux Romae\" cess\u00f2 di essere trasmesso all'interno di una stessa famiglia, com'era costume negli altri ducati (Ducato di Gaeta, Ducato di Napoli). Anzi accadde spesso che nel Lazio fosse lo stesso esercito bizantino, in caso di carica vacante, ad eleggere autonomamente il \"dux\".\nL'approvvigionamento di generi alimentari per la citt\u00e0 dipendeva in larga parte dalle tenute di propriet\u00e0 papale. Il patrimonio terriero del vescovo di Roma era stato accumulato fin dal IV secolo per effetto delle donazioni dei fedeli. Era denominato \"patrimonium Sancti Petri\" perch\u00e9 i lasciti erano indirizzati ai santi Pietro e Paolo. Il \"patrimonium Sancti Petri\" era distinto dal \"patrimonium publicum\" gestito dai vertici militari (\"duces\" e \"magister militum\") dell'impero bizantino e dai latifondi delle arcidiocesi di Ravenna e di Milano.\nI rapporti tra pontefice e \"dux Romae\" furono pi\u00f9 antagonistici che collaborativi. I vari duchi, in qualit\u00e0 di massimi responsabili militari del territorio, restarono sempre fedeli all'imperatore, quindi schierati con il \"basileus\" nei frequenti contenziosi religiosi che sorsero fra il Papa e Costantinopoli. Nel 640 il \"dux\" nonch\u00e9 \"carthularius\" Maurizio, con l'esarca Isacco, condusse l'assalto al Palazzo del Laterano, costringendo papa Severino alla fuga. Troviamo alcuni \"duces\" anche tra i presunti congiurati contro papa Gregorio II.\nAnche la sempre minacciosa presenza dei Longobardi fu spesso un fattore d'instabilit\u00e0. Nel 702 il duca di Benevento Gisulfo I sottrasse al Ducato romano la valle del Liri.\nVIII secolo.\nLa caduta dell'Esarcato.\nA partire dall'VIII secolo si assist\u00e9 ad un progressivo disimpegno dell'imperatore bizantino nei confronti di Roma. Il Ducato romano, senza la presenza militare assicurata da Costantinopoli, rimase esposto e indifeso di fronte alla minaccia longobarda. Nel 726 i Longobardi di Liutprando (712-744) mossero guerra contro l'Esarcato d'Italia, occupando Bologna e l'intera Pentapoli. Ai Bizantini restarono solo la citt\u00e0 di Ravenna, il porto di Classe e la pianura circostante. Nel Lazio, Liutprando si spinse fino alle porte di Roma.\nNel 728 i Longobardi conquistarono la fortezza di Narni, posta a presidio della via Amerina, che conduceva a Todi e Perugia. A presidiare la via Amerina rimasero le fortezze di Amelia ed Orte. Pi\u00f9 a sud, difendevano la via Cassia, nel tratto lungo la valle del Tevere, i \"castra\" di Sutri, Bomarzo e Blera.\nPapa Gregorio II (715-731) si rivolse direttamente al re Liutprando, chiedendogli di rinunciare ai territori gi\u00e0 conquistati e di restituirli all'esarca bizantino in quanto legittimo possessore. Liutprando, invece, don\u00f2 il \"castrum\" di Sutri al pontefice, nell'atto conosciuto in storiografia come Donazione di Sutri.\nNel 742 Liutprando sottomise i ducati di Spoleto e di Benevento e li annesse ai propri domini. La notizia cre\u00f2 allarme a Roma. Avendo capito che il re longobardo si stava preparando a un nuovo attacco ai domini bizantini d'Italia, papa Zaccaria (741-752) non esit\u00f2 a trattare direttamente con il monarca. Nella primavera del 743 i due si incontrarono a Terni. Il pontefice ottenne dal re longobardo, la restituzione \"per donationis titulo\" di quattro citt\u00e0 da lui occupate (tra cui Vetralla, Palestrina, Ninfa e Norma) e di una parte dei patrimoni della Chiesa nella valle del Tevere, ad essa sottratti oltre trent'anni prima dai duchi di Spoleto.\nPer la seconda volta il papa rivest\u00ec il ruolo di rappresentante supremo degli ex-territori bizantini nel Lazio.\nSuccessivamente Papa Zaccaria organizz\u00f2 il territorio intorno alla citt\u00e0, fondando le prime \"domus cultae\", vere e proprie aziende agricole facenti capo alla Diocesi, che assicurarono l'approvvigionamento della citt\u00e0.\nProbabilmente al papato di Zaccaria (o di Gregorio III) risale il documento noto come \"donazione di Costantino\". Il potere del pontefice, dopo i problemi politici avuti con Leone III l'Isaurico, non era pi\u00f9 sostenuto dall'impero e n\u00e9 poteva considerarsi il papa un feudatario longobardo, vista la superiorit\u00e0 politica e morale con cui era considerata la sede romana agli occhi degli italici e dei cristiani rispetto al potere longobardo. L'incertezza politica in cui versava il ducato romano in quegli anni port\u00f2 alla produzione di una legittimazione storica dell'indipendenza pontificia, la \"donazione di Costantino\", secondo cui dal primo imperatore cristiano veniva il diritto del Papa a governare il territorio e il senato romano, nonch\u00e9 il primato sugli altri patriarchi della cristianit\u00e0 (in quegli anni Leone aveva spostato sotto il patriarcato di Costantinopoli le diocesi di Puglia, Calabria e Sicilia). In realt\u00e0 il documento pu\u00f2 essere definito come una vera e propria \"costituzione\" per cui uno Stato si dichiara autonomo semplicemente aderendo ad un sistema giuridico e legislativo (a quell'epoca ancora non distinto da quello religioso).\nLa donazione del Ducato al Patrimonio di San Pietro.\nCon l'ascesa di Astolfo al titolo di Re d'Italia e dei Longobardi i germani ripresero una politica espansionistica ai danni dei \"romani\" (intesi come la somma di latini e bizantini). Nel 751 Astolfo conquist\u00f2 l'Istria e Ravenna insediandosi nella sede dell'esarcato e acquisendo i titoli palatini connessi. Le minacce di re Astolfo raggiunsero anche Roma: egli pretese infatti dal papa Stefano II il pagamento dei tributi per le donazioni ricevute dai suoi predecessori; nel 753 arriv\u00f2 a conquistare Ceccano. Stefano II chiese allora l'intervento dei Franchi di Pipino il Breve. Bench\u00e9 Astolfo ebbe assediato pi\u00f9 volte Roma, fu sconfitto dalla calata del sovrano d'oltralpe che lo costrinse a pagare un tributo al regno dei Franchi e a cedere l'Esarcato d'Italia, la Pentapoli e il corridoio con Perugia.\nIl successore di Pipino, Carlo Magno, tratt\u00f2 con la Sede Apostolica la restituzione del Lazio. Esso venne formalmente consegnato nel 774, alla presenza di papa Adriano I (\"Promissio Carisiaca\").\nNel 781 Adriano I ottenne anche la consegna della Diocesi Sabina. Nello stesso anno veniva a cessare l'ultima istituzione bizantina ancora presente a Roma: quella del \"dux\". In seguito il pontefice ottenne una serie di citt\u00e0 confinanti con Lazio e la Diocesi Sabina: da Soana a Populonia a nord e, a sud, Sora, Arpino, Arce e Aquino. L'insieme dei territori ottenuti da Adriano I parve ricalcare il distretto giudiziario del \"Praefectus Urbis\", che si estendeva sul Lazio per cento miglia romane sia nord che a sud dell'Urbe, cio\u00e8 da Talamone, presso il Monte Argentario, fino a Minturno, sul fiume Liri.\nSuddivisione ecclesiastica.\nIl Ducato romano, nell'anno 754, era cos\u00ec suddiviso:"}
{"id": "1533899", "revid": "136053", "url": "https://it.wikipedia.org/wiki?curid=1533899", "title": "Ducato di Roma", "text": ""}
{"id": "1533900", "revid": "2138421", "url": "https://it.wikipedia.org/wiki?curid=1533900", "title": "Bandino", "text": "Il Bandino, situato a Gavinana nella zona sud di Firenze, pi\u00f9 precisamente nel Quartiere 3, era in origine un piccolo borgo medioevale composto da otto modeste casette che durante la fine del XIV secolo furono edificate intorno al grande palazzo dei Bandini, eredi dei Baroncelli (da cui prese nome il luogo), chiamato Villa del Bandino o anche \"Casa di Fattoria\". Nel 1928 il Bandino pass\u00f2 al Comune di Firenze, dopo essere stato da sempre Comune di Bagno a Ripoli.\nStalline.\nAccanto all'Albergaccio, vi \u00e8 un altro particolare e antico edificio, adibito un tempo a stalla, chiamato volgarmente \"le stalline\". Oggi \u00e8 tenuto ad abitazione e a negozio.\nCasa Fancelli.\nLa Casa Fancelli si trova sulla sinistra della via di Ripoli, oltrepassata la Villa del Bandino. Questa grande e antica casa \u00e8 una delle prime costruzioni che sorsero intorno alla suddetta villa. Questa casa viene ricordata per la nascita di Domenica Narducci, una bambina provetta che sarebbe diventata la Venerabile Suor Domenica dal Paradiso.\nBusto di Suor Domenica dal Paradiso.\nSi trova all'angolo della Casa Fancelli in via di Ripoli, venne applicata in ricordo dell'amata suora dall'allora proprietario della Villa del Bandino, il Marchese Vincenzo Niccolini. Il busto, che ritrae Domenica ormai anziana, \u00e8 chiuso da un vetro in un ovale concavo. Sotto di esso vi \u00e8 una targa con su scritto \"Qui \u00e8 nata il d\u00ec 8 settembre 1473 suor Domenica dal Paradiso\".\nSpedaluzzo degli Incurabili.\nSi trova anch'esso sulla sinistra della via di Ripoli, oltrepassata la Casa Fancelli. \u00c8 un edificio antico con un piccolo ma grazioso campanile a vela (oggi senza campane). Serviva per accogliere durante la Peste, la gente malata e in fin di vita. I letti in tutto erano quattro. Il tutto apparteneva a Maria Castellana.\nCanto al Paradiso.\n\u00c8 una grande casa colonica che in passato era un ristoro per i viandanti ed i pellegrini. Fino agli anni '60 davanti ad esso c'era un grande campo coltivato a grano con alberi da frutto e pagliai che percorreva tutta via Erbosa arrivando fino a via delle Lame e ad una concimaia. Davanti al pergolato della casa c'erano le stalle con i bovini, una tinaia e un grande forno per cuocere il pane. Il nome \u00e8 dovuto alle vicinanze con la via del Paradiso che portava alla villa e al monastero, appunto, del Paradiso degli Alberti.\nSan Marcellino o Inferno.\n\u00c8 un borghetto antico sopra il Bandino che prese questo nome lugubre da tante e continue disgrazie dovute alla strada stessa che era scivolosa e malridotta.\nCasale dell'Inferno.\nQuesto vecchissimo casale-torre porta il nome del luogo, perch\u00e9 proprio davanti al fosso dell'abitazione, c'era questa strada dove tanta gente vi casc\u00f2 e mor\u00ec.\nChiesa di San Marcellino.\n\u00c8 una chiesa del 1300 con un'ampia abside."}
{"id": "1533904", "revid": "88740", "url": "https://it.wikipedia.org/wiki?curid=1533904", "title": "Solov'\u00ebv", "text": ""}
{"id": "1533910", "revid": "28592", "url": "https://it.wikipedia.org/wiki?curid=1533910", "title": "Solov\u0451v", "text": ""}
{"id": "1533912", "revid": "1714743", "url": "https://it.wikipedia.org/wiki?curid=1533912", "title": "Guglielmo IV d'Assia-Kassel", "text": "Biografia.\nEra il figlio maggiore del langravio Filippo I d'Assia e di Cristina di Sassonia. Alla morte del padre, nel 1567, i territori dell'Assia vennero divisi tra i quattro figli nati dal primo matrimonio del langravio Filippo e Guglielmo ricevette la porzione attorno alla capitale, Kassel.\nPrese parte agli scontri per la salvaguardia del luteranesimo e fu instancabile nei suoi sforzi per unire le differenti fazioni del protestantesimo contro i cattolici, ma fu riluttante nell'uso della forza militare in questo conflitto.\nCome amministratore dei propri territori emise numerose ordinanze, nomin\u00f2 ufficiali speciali e risollev\u00f2 le proprie finanze. Col diritto di primogenitura egli assicur\u00f2 le proprie terre contro future divisioni testamentarie.\nLavori astronomici.\nViene comunemente ricordato come patrono delle arti e delle scienze. Durante la giovinezza, entr\u00f2 in amicizia con molti dei suoi compagni di studi, amicizie che mantenne anche quando divenne reggente. Fu un pioniere della ricerca astronomica e chiam\u00f2 a corte il famoso astronomo Tycho Brahe, che dot\u00f2 l'osservatorio di Kassel di preziosi strumenti a partire dal 1584.\nIl frutto principale delle sue osservazioni fu la catalogazione di un centinaio di stelle, e l'individuazione della longitudine e latitudine del pianeta Venere.\nIl Catalogo delle stelle d'Assia venne pubblicato nella \"Historia coelestis\" di Lucius Barettus (Augusta, 1668), e un gran numero di sue osservazioni si possono trovare nel \"Coeli et siderum in eo errantium observationes Hassiacae\" (Leiden, 1618), edito da Willebrord Snell. R. Wolf, nella sua \"Astronomische Mittheilungen,\" N\u00b0 45 (Vierteljahrsschrift der naturforschenden Gesellschaft in Zurich, 1878).\nMatrimonio.\nSpos\u00f2, l'11 febbraio 1566, Sabina di W\u00fcrttemberg, figlia del duca Cristoforo di W\u00fcrttemberg. Ebbero undici figli:\nInoltre, Guglielmo IV ebbe molti figli illegittimi, tra i quali il suo prediletto fu Filippo di Cornberg (1553-1616), avuto da Elisabetta di Wallenstein, che venne creato nobile dal padre e divenne antenato degli attuali baroni di Cornberg.\nMorte.\nGuglielmo IV mor\u00ec nel 1592, gli successe il figlio Maurizio, che introdusse il calvinismo nell'Assia-Kassel."}
{"id": "1533913", "revid": "28592", "url": "https://it.wikipedia.org/wiki?curid=1533913", "title": "Solov'\u0451v", "text": ""}
{"id": "1533916", "revid": "124123", "url": "https://it.wikipedia.org/wiki?curid=1533916", "title": "Sergej Michajlovi\u010d Solov'\u00ebv", "text": "La sua opera \u00e8 citata a pi\u00f9 riprese nell'opera di F\u00ebdor Dostoevskij, in particolare ne \"L'idiota\"."}
{"id": "1533920", "revid": "110157", "url": "https://it.wikipedia.org/wiki?curid=1533920", "title": "Associazione italiana internet provider", "text": "LAssociazione italiana internet provider (AIIP), \u00e8 un'organizzazione rappresentativa delle PMI impegnate nel settore delle Telecomunicazioni in Italia.\n\u00c8 stata fondata nel Giugno 1995 e mira a diffondere la cultura e la diffusione di Internet come strumento che favorisca la crescita economica dell'Italia ed il pluralismo dell'informazione, assistendo, nel far questo, i suoi membri. \nFa parte di Confindustria ed \u00e8 associata ad European Competitive Telecommunications Association (ECTA) ed EuroISPA.\nOrganizza convegni ed eventi sulla diffusione del digitale in Italia e rappresenta i suoi associati presso le autorit\u00e0 di settore."}
{"id": "1533923", "revid": "167080", "url": "https://it.wikipedia.org/wiki?curid=1533923", "title": "Cammei", "text": ""}
{"id": "1533924", "revid": "29244", "url": "https://it.wikipedia.org/wiki?curid=1533924", "title": "Coralli", "text": ""}
{"id": "1533925", "revid": "123402187", "url": "https://it.wikipedia.org/wiki?curid=1533925", "title": "Bundaberg Rum", "text": "Il rum Bundaberg \u00e8 prodotto della societ\u00e0 Bundaberg Distilling Company nell'omonima cittadina Australiana (Stato del Queensland).\nStoria.\nNato nel 1888 dalla volont\u00e0 di un gruppo di produttori di canna da zucchero che volevano ottenere rum dalla melassa, \u00e8 attualmente uno dei distillati pi\u00f9 consumati in Australia il cui marchio \u00e8 detenuto dalla multinazionale Diageo.\nTipi di Bundaberg in commercio.\nEsistono attualmente tre tipi diversi di Bundaberg:\nBundaberg Rum UP : un rum leggero, colore ambrato e aromatico.\nBundaberg Rum OP : un rum identico alla versione UP, ma di gradazione alcolica molto maggiore, una versione overproof.\nBundaberg distiller's N\u00b03 : un rum blended di colore pallido, ottimo per tutti i cocktail e long drink a base di rum.\nLe distillerie producono anche un liquore e diversi preparati a base di rum.\nTipi di Bundaberg non pi\u00f9 in commercio.\nBundaberg Black : un rum invecchiato, almeno 8 anni, prodotto dal 1995 per 10 anni, con la particolarit\u00e0 che ogni annata era diversa sia per aroma che per gusto.\nBundaberg Rum pure Gold : un rum realizzato per i giochi olimpici di Sydney."}
{"id": "1533926", "revid": "767487", "url": "https://it.wikipedia.org/wiki?curid=1533926", "title": "Vanja Vojnova", "text": "\u00c8 stata inserita nella \"FIBA Hall of Fame\" nel 2007, sei anni dopo il suo ingresso nella \"Women's Basketball Hall of Fame\". Era la moglie di Cvjatko Bar\u010dovski e la madre di Rosen Bar\u010dovski.\nCarriera.\nHa sempre giocato con la maglia bianconera dello Slavia Sofia. La Vojnova ha esordito in prima squadra nel 1950 e nel 1952 ha vinto il suo primo trofeo: la Coppa di Bulgaria. Ha conquistato il trofeo nuovamente nel 1953, 1955, 1956 e 1966.\nNel 1954 ha partecipato agli Europei di Belgrado, conquistando la medaglia di bronzo. Tre anni dopo, vince il suo primo titolo nazionale con lo Slavia: in totale, ne avrebbe conquistati otto (1957, 1958, 1959, 1961, 1962, 1963, 1964 e 1965).\nIntanto, con la nazionale la Vojnova vince l'unico titolo europeo, nel 1958 a \u0141\u00f3d\u017a. L'anno successivo lo Slavia vince la sua prima Coppa dei Campioni, bissata nel 1963, e la nazionale giunge alla finale dei Mondiali a Mosca. Agli europei di casa, nel 1960, la Bulgaria chiude al secondo posto e conquista l'argento anche nel 1964.\nLa Vojnova ha vinto il primo trofeo come sportiva dell'anno in Bulgaria nel 1958 ed \u00e8 stata scelta nel quintetto delle migliori giocatrici al mondiale del 1959."}
{"id": "1533928", "revid": "2187", "url": "https://it.wikipedia.org/wiki?curid=1533928", "title": "Tebaldo", "text": ""}
{"id": "1533929", "revid": "844563", "url": "https://it.wikipedia.org/wiki?curid=1533929", "title": "Dr\u017eavno prvenstvo 1929", "text": "Il Prvenstvo Kraljevine Srba, Hrvata i Slovenaca u nogometu 1929 (\"campionato di calcio del Regno dei Serbi, Croati e Sloveni 1929\"), conosciuto anche come Dr\u017eavno prvenstvo 1929 (\"campionato nazionale 1929\"), fu la settima edizione della massima serie del campionato jugoslavo di calcio, disputata tra il 16 giugno e il 20 ottobre 1929 e conclusa con la vittoria del , al suo secondo titolo.\nFu la prima edizione del campionato ad andata e ritorno. Da quest'anno, fino al 1936 compreso, le squadre jugoslave non parteciparono alla Coppa Mitropa.\nQualificazioni.\n La formula cambia: non pi\u00f9 qualificazioni dirette, bens\u00ec tutte le vincitrici delle 8 sottofederazioni (Lubiana, Zagabria, Osijek, Subotica, Belgrado, Sarajevo, Spalato e la novit\u00e0 Skopje), pi\u00f9 le seconde classificate di Zagabria e Belgrado, si sfidano in un turno di qualificazione per 5 posti nel campionato nazionale.\nTurno preliminare.\nLe 10 squadre qualificate al turno preliminare, abbinate in sfide dirette, si sfidano per 5 posti nella fase finale.\nCampionato nazionale.\nLe cinque squadre qualificate si sfidano in un girone all'italiana andata/ritorno.\nClassifica.\nClassifica al 29 settembre 1929.\nIl campionato 1929 \u00e8 stato segnato dalla controversia sul caso BSK. Infatti i belgradesi, al termine di esso il 29 settembre, sono in testa alla classifica, grazie al quoziente-reti, e quindi campioni. Ma successivamente risulta che nelle prime due partite (vittoria 5-1 contro lo Jugoslavija il 16 giugno e vittoria 3-1 contro l'Hajduk il 7 luglio) i capitolini hanno utilizzato Du\u0161an Markovi\u0107 (autore di tre reti nelle due partite) che non aveva il diritto di essere impiegato (tesseramento irregolare).\nClassifica dopo la sentenza della federazione.\nLa federazione dispone la non omologazione delle due partite incriminate (BSK-Jugoslavija e Hajduk-BSK) e ne ordina la ripetizione.\nClassifica al 20 ottobre 1929 (definitiva).\nIl BSK si rifiuta di scendere il campo il 13 ottobre 1929 contro lo Jugoslavija e viene punito con la sconfitta 0-3 a tavolino. Non avrebbe voluto giocare neanche contro l'Hajduk, ma viste le pressioni della federazione, il BSK incontra l'Hajduk il 20 ottobre e vince, sebbene sia una vittoria inutile dato che gli spalatini sono ormai irraggiungibili.\nLegenda:\nNote:\nRisultati.\n1\u00aa giornata.\nPartita annullata per la posizione irregolare di Du\u0161an Markovi\u0107 (BSK).\n2\u00aa giornata.\nPartita annullata per la posizione irregolare di Du\u0161an Markovi\u0107 (BSK).\nRipetizioni.\nA tavolino, il BSK non si \u00e8 presentato."}
{"id": "1533933", "revid": "28592", "url": "https://it.wikipedia.org/wiki?curid=1533933", "title": "Soloviev", "text": ""}
{"id": "1533935", "revid": "767487", "url": "https://it.wikipedia.org/wiki?curid=1533935", "title": "Billie the Vision and the Dancers", "text": "Billie the Vision and the Dancers \u00e8 un gruppo di indie pop svedese contemporaneo caratterizzato da ritmiche solari ed ottimiste, ma con una commistione di sonorit\u00e0 e testi impegnati che sono pi\u00f9 dell'universo indie.\nBiografia.\nIl gruppo nasce a Malm\u00f6 nel 2004 quando un cantautore originario di Br\u00e4kne-Hoby, Lars Lindquists, nel pianificare il suo primo album, si rende conto che i suoi scritti avrebbero avuto un suono migliore se suonati da una band. Coinvolge, allora, cinque vecchi amici nel progetto, fonda una etichetta discografica indipendente, la \"Love will pay the bills\" e con il nome Billie the Vision and The Dancers mette i commercio il primo disco, \"I was so unpopular in school and now they\u00b4re giving me this beautiful bicycle\", ricevendo un ottimo riscontro dalla stampa indipendente svedese (nomination al Manifest) sia per la qualit\u00e0 dei pezzi che per la decisione rivoluzionaria di rendere disponibile sul sito ufficiale il download integrale dell'album.\nLa genesi del secondo album \u00e8 pi\u00f9 complessa, anche per via dello scarso budget dell'etichetta discografica di Lindquists, ma dopo alcune sessioni di registrazione in uno studio costruito in una casa in affitto in campagna, nel 2005 il concept album \"The world according to Pablo\" \u00e8 messo in commercio e riscuote un notevole successo di vendite e soprattutto di download, oltre ad una nuova nomination al \"Manifest\".\nLa grande notoriet\u00e0 e la base di appassionati raggiunti, rigorosamente autoproducendo, dal gruppo li lancia in una stagione invernale pi\u00f9 che positiva. Nel novembre 2005 sono la band di apertura delle Pipettes in Svezia, Inghilterra, Germania e Italia, per poi dedicarsi ad un tour proprio in tutto il territorio svedese, con tappe anche nelle scuole e negli istituti di detenzione. L'affluenza di pubblico ad alcuni festival indie del paese ribadisce l'elevato grado di fedelt\u00e0 degli appassionati. Con questi numeri, fatti di 8000 copie vendute ed oltre 100.000 download, il gruppo pubblica il terzo album nell'aprile 2007: \"Where the ocean meets my hand\".\nEsce poi nel 2008 I Used to Wander These Streets, patrocinato fra l'altro da un'etichetta italiana, la Tea Kettle Records, regalando quindi un mini tour italiano agli ancor sparuti fan.\nIl sound.\nLa band parte da un immaginario pop solare e scanzonato con una ricca sessione di fiati e chitarre pulite, spesso acustiche su di una trama messicheggiante ed evasiva. A questo elemento si aggiungono delle commistioni post-grunge alla Barenaked Babies e pezzi di stampo pi\u00f9 intimista e sussurrato. La summa \u00e8 orecchiabile e non impegnativa, sebbene i testi, tutt'altro che scontati, diano maggiore peso ai pezzi, discostandoli dal pop mainstream a cui da sempre ci hanno abituato altre band scandinave"}
{"id": "1533945", "revid": "57342", "url": "https://it.wikipedia.org/wiki?curid=1533945", "title": "Islay", "text": "Islay (gaelico scozzese \"\u00ccle\" \"ee-luh\"), \u00e8 un'isola scozzese, nota come la \"regina delle Ebridi\" (\"Banr\u00ecgh nan Eilean\"). \u00c8 la pi\u00f9 meridionale delle Ebridi Interne. Fa parte della contea di Argyll ed \u00e8 situata ad ovest di Jura circa a 25 miglia a nord della costa irlandese, che \u00e8 visibile nelle giornate limpide. Il gaelico scozzese \u00e8 tuttora la lingua principale della parte occidentale dell'isola. Il capoluogo dell'isola \u00e8 Bowmore, famosa per la sua distilleria e per la caratteristica chiesa rotonda di Kilarrow. Port Ellen \u00e8 l'insediamento pi\u00f9 popoloso.\nIslay ha una superficie totale di 600\u00a0km\u00b2. \u00c8 la quinta isola scozzese in ordine di estensione e la sesta fra quelle che circondano la Gran Bretagna.\nL'isola ha poco pi\u00f9 di 3.000 abitanti.\nGeografia.\nLa popolazione dell'isola \u00e8 concentrata per lo pi\u00f9 attorno ai villaggi di Bowmore, Port Ellen e Port Charlotte. Altri piccoli villaggi sono Portnahaven, Bridgend e Port Askaig. Il resto dell'isola \u00e8 scarsamente popolato e per lo pi\u00f9 destinato ad attivit\u00e0 agricole. Il punto pi\u00f9 alto dell'isola \u00e8 Beinn Bheigier sulla collina di Marilyn a 491 metri di altitudine.\nStoria.\nGli insediamenti preistorici su Islay risalgono al Mesolitico (circa 8.000 a.C.) con insediamenti anche durante il Neolitico. Islay pu\u00f2 vantare 10.000 anni di insediamenti ininterrotti. La prima testimonianza storica \u00e8 un documento di San Columba di Iona che probabilmente fece tappa su Islay durante il viaggio compiuto per fondare un monastero sull'isola di Iona nel VI secolo. In questo periodo, Islay era parte del regno di D\u00e1l Riata ed era governata da Cen\u00e9l n\u00d3engusa.\nDal XIV al XVI secolo buona parte della costa occidentale della Scozia era governata dal Signore delle Isole (\"Lord of the Isles\") di Finlaggan. Le origini della signoria risalgono alla sconfitta subita dai Danesi al largo di Islay nel 1156 ad opera di Somerled. A partire dagli anni '30 del XIX secolo, la popolazione dell'isola inizi\u00f2 a diminuire dal valore massimo di 15.000 abitanti, in seguito ad una politica di ripopolamento, trasferimenti obbligatori e riforma agraria nota come Highland Clearances. La maggior parte degli emigranti si diresse in Ontario, nella Carolina del Nord e del Sud e in Australia.\nClima.\nL'effetto della Corrente del Golfo mantiene il clima mite in paragone alla terraferma scozzese. La neve fa raramente capolino e le gelate sono brevi e di leggera intensit\u00e0. Ci si potrebbe aspettare un paradiso dei giardinieri ed infatti non \u00e8 raro imbattersi in piante esotiche che crescono nei giardini. Comunque, le raffiche di vento che spazzano l'Oceano Atlantico possono rendere il soggiorno e le comunicazioni difficili durante l'inverno, quando i collegamenti aerei e marittimi sono frequentemente sospesi. Il clima ritorna piacevole verso Pasqua e l'estate si protrae fino a settembre.\nFauna.\nL'isola ospita molte specie di uccelli ed \u00e8 meta popolare di \"birdwatchers\" lungo tutto l'anno.\nTrasporti.\nL'isola dispone di un aeroporto, il \"Glenegedale Airport\" (ILY), con voli per Glasgow.\nCi sono collegamenti marittimi regolari per Port Ellen e Port Askaig da Kennacraig, con una traversata di circa due ore.\nEconomia.\nLe attivit\u00e0 economiche principali sono la distillazione di whisky e il turismo legato al whisky e al birdwatching.\nDistillerie.\nOtto diverse distillerie per la produzione di Scotch whisky sono dislocate lungo le coste dell'isola. Le distillerie sulla costa sud-orientale dell'isola (Ardbeg, Lagavulin, Laphoraig) sono famose per produrre un whisky dal sapore molto torbato e con note saline La distilleria del Caol Ila rimane l'unica eccezione di produzione torbata, pur trovandosi sulle coste settentrionali. Le altre distillerie (Bowmore, Bruichladdich, Bunnahabhain e Kilchoman) trovano invece spazio a nord dell'isola di Islay.\nEsistevano altre distillerie nel passato: Port Ellen (chiusa nel 1983) e Lochindaal a Port Charlotte (chiusa nel 1929). Il blending \u00e8 infrequente e risale alla cessione della distilleria Bruichladdich a privati, a seguito della quale inizi\u00f2 l'attivit\u00e0 il mastro distillatore James McEwan. Bruichladdich \u00e8 anche l'unica distilleria che imbottiglia il proprio whisky sull'isola.\nDal 2005 una nuova microdistilleria \u00e8 attiva presso Rockside Farm con il nome di Kilchoman. A marzo 2007 Bruichladdich ha annunciato la riapertura della distilleria di Port Charlotte che utilizzer\u00e0 i magazzini della vecchia distilleria Lochindaal. Ad aprile 2019 \u00e8 stata aperta nella parte settentrionale dell'isola la nuova distilleria di Ardnahoe."}
{"id": "1533946", "revid": "844563", "url": "https://it.wikipedia.org/wiki?curid=1533946", "title": "Dr\u017eavno prvenstvo 1928", "text": "Il Prvenstvo Kraljevine Srba, Hrvata i Slovenaca u nogometu 1928 (\"campionato di calcio del Regno dei Serbi, Croati e Sloveni 1928\"), conosciuto anche come Dr\u017eavno prvenstvo 1928 (\"campionato nazionale 1928\"), fu la sesta edizione della massima serie del campionato jugoslavo di calcio, disputata tra l'8 luglio e il 16 settembre 1928 e conclusa con la vittoria del , al suo terzo titolo.\nQualificazioni per la Coppa dell'Europa Centrale 1928.\nPer assegnare i due posti della Jugoslavia viene disputato un torneo di qualificazione prima dell'inizio di esso. Solo 5 squadre accettano di partecipare: le due finali vengono disputate a Zagabria il 24 ed il 29 aprile 1928.\n e qualificate per la Coppa dell'Europa Centrale 1928.\nTurno preliminare.\n Le 6 squadre qualificate al turno preliminare, abbinate in sfide dirette, si sfidano per 3 posti nella fase finale.\n Per la sfida fra SA\u0160K e Primorje si deve ricorrere alla \"bella\".\nCampionato nazionale.\n Le sei squadre qualificate si sfidano in un girone all'italiana di sola andata.\nClassifica.\nLegenda:\nNote:\nRisultati.\n2\u00aa giornata.\n SA\u0160K-BSK: La partita \u00e8 stata interrotta al 53\u00ba minuto sul 2-3 a favore del BSK perch\u00e9 il SA\u0160K aveva abbandonato il campo per protesta contro la decisione dell'arbitro di espellere Sopijanac dopo un fallo su Sotirovi\u0107. La federazione aveva assegnato lo 0-3 a tavolino a favore del BSK ed escluso il SA\u0160K dalle competizioni per 3 mesi. Successivamente, finito il campionato, la federazione ha convalidato il risultato 2-3 ed ha permesso al SA\u0160K di disputare le 3 partite rimanenti, ormai ininfluenti per la conquista del titolo.\n5\u00aa giornata.\n Gra\u0111anski-HA\u0160K: non convalidata, l'HA\u0160K ha abbandonato il campo per protesta. La federazione dispone la ripetizione della partita.\n SA\u0160K - Jugoslavija: lo Jugoslavija non si presenta, la federazione assegna il 3-0 a tavolino a favore dei padroni di casa."}
{"id": "1533948", "revid": "124123", "url": "https://it.wikipedia.org/wiki?curid=1533948", "title": "Mark Brooks", "text": "Ha lavorato su \"Ultimate Spider-Man\" per la Marvel Comics, disegnandone un Annual e sugli Young Avengers con Paul Cornell. Nel 2015, ha iniziato a lavorare come copertinista sulle testate 'Ant-Man' e 'Astonishing Ant-Man', entrambe scritte da Nick Spencer."}
{"id": "1533951", "revid": "767487", "url": "https://it.wikipedia.org/wiki?curid=1533951", "title": "Guglielmo Micheli", "text": "Fu allievo di Giovanni Fattori e insegnante di Amedeo Modigliani e Gino Romiti. Attraverso l'influenza di Giovanni Fattori entr\u00f2 nella scia dei Macchiaioli.\nBiografia.\nMicheli inizi\u00f2 la sua formazione artistica presso il pittore Natale Betti a Livorno. Ottenne una borsa di studio dalla fondazione dell'imprenditore Michelangelo Bastogi, grazie alla quale ebbe poi la possibilit\u00e0 di recarsi a Firenze presso l'Accademia di Belle Arti. Frequent\u00f2 la classe di pittura presso la \"Scuola libera di nudo\" di Giovanni Fattori, del quale divenne l'allievo preferito.\nDal 1894 al 1906, Micheli visse di nuovo a Livorno, dove il suo studio divent\u00f2 una scuola per molti pittori della generazione postmacchiaioli, tra cui Amedeo Modigliani, Gino Romiti e Oscar Ghiglia.\nDal 1907 fino alla fine della sua vita Micheli insegn\u00f2 presso diverse scuole d'arte italiane: ad Acqui Terme, quindi Iglesias, Cortona, Sassari, Caltanissetta, Bari, Pisa e infine ad Arezzo.\nPrincipalmente influenzato da Giovanni Fattori, trov\u00f2 in seguito uno stile proprio; in particolare le sue vedute marine ebbero successo. La sua produzione artistica comprende disegni, dipinti ad olio, acquerelli, acqueforti, illustrazioni di libri."}
{"id": "1533957", "revid": "28592", "url": "https://it.wikipedia.org/wiki?curid=1533957", "title": "Bolshoi", "text": ""}
{"id": "1533961", "revid": "144796", "url": "https://it.wikipedia.org/wiki?curid=1533961", "title": "Guglielmo II d'Assia-Kassel", "text": "Biografia.\nI primi anni.\nGuglielmo era il maggiore dei figli sopravvissuti di Guglielmo I e di Guglielmina Carolina di Danimarca. Suo fratello maggiore Federico (1772-1784) mor\u00ec quando Guglielmo era gi\u00e0 adolescente, dopo un'infanzia trascorsa a ricevere un'istruzione prevalentemente militare e non preparata alla successione al trono. Ebbe ad ogni modo la possibilit\u00e0 di studiare a Lipsia ed a Marburgo, intraprendendo anche un \"grand tour\" all'estero.\nQuando i francesi di Napoleone occuparono l'elettorato d'Assia-Kassel nel novembre del 1806, Guglielmo segu\u00ec suo padre in esilio dapprima nell'Holstein e poi a Praga. Nel 1809 si port\u00f2 a Berlino dove soggiorn\u00f2 per un periodo pi\u00f9 lungo e dove, dal 1812, inizi\u00f2 una relazione amorosa che durer\u00e0 poi per tutta la sua vita con Emilie Ortl\u00f6pp (1791\u20131843). Nel 1813, con l'entrata in crisi del dominio napoleonico, prese la decisione di entrare a far parte dell'esercito prussiano e si inscrisse nel corpo del generale Ludwig Yorck von Wartenburg. Nel 1804 ottenne il grado onorario di tenente generale dell'esercito della Prussia e prese parte ai principali scontri dei prussiani contro l'armata napoleonica, senza ad ogni modo cogliere l'occasione per distinguersi in modo particolare. Dopo che gli occupanti francesi vennero espulsi dall'Assia per merito delle truppe russe nell'ottobre del 1813, Guglielmo si trasfer\u00ec nuovamente a Kassel il 30 ottobre e cerc\u00f2 di sollevare l'Assia intera a combattere contro la Francia mentre suo padre, restaurato al trono, gli affid\u00f2 la guida dell'esercito nazionale concedendogli nel marzo del 1814 il grado di generale di fanteria. Anche in questa fase, ad ogni modo, non eccelse nei principali scontri ai quali prese parte come ad esempio l'assedio di Metz e di Lussemburgo.\nDopo la seconda pace di Parigi, Guglielmo visse inizialmente nel castello di Philippsruhe presso Hanau anzich\u00e9 al palazzo principesco di Kassel.\nIl governo.\nVenne chiamato a succedere al padre nel titolo di principe elettore d'Assia-Kassel (un titolo ormai meramente onorifico nelle sue funzioni e che gravava in pessime condizioni dalla dissoluzione del Sacro Romano Impero del 1806) alla morte del padre, nel 1821.\nNon appena salito al trono, Guglielmo II si applic\u00f2 subito ad interventi di ristrutturazione della macchina amministrativa statale che riprese subito e saldamente nelle proprie mani. Ad esempio diminu\u00ec la spesa annua per l'esercito riducendone la forza da 20.000 a 7000 uomini, ritenendo che tale numero fosse pi\u00f9 appropriato per le esigenze del suo stato, ma dirott\u00f2 purtroppo tali risparmi alle proprie casse personali anzich\u00e9 a quelle del paese. Oltre a ci\u00f2, persegu\u00ec una politica essenzialmente conservatrice, assolutista e per certi versi miope rispetto ai tempi che correvano, deludendo il ceto medio che si aspettava dalla sua persona un regime costituzionale e pi\u00f9 liberale rispetto a quello dei suoi predecessori. Fu ad esempio per lungo tempo uno dei pi\u00f9 zelanti fautori della \"politica della terza Germania\", concetto sorto nella regolazione dei rapporti sempre pi\u00f9 tesi tra Austria e Prussia e perseguita da diversi medi e piccoli stati tedeschi; fu solo quando il principe Metternich gli disse chiaramente nell'autunno del 1823 che l'Impero austriaco non era pronto a sostenere l'acquisto di propriet\u00e0 da parte sua in Moravia per la sua amante che Guglielmo decise di abbandonare tale politica.\nCon la sua politica, si inimic\u00f2 in maniera particolare la Prussia: si oppose con insistenza agli sforzi prussiani per creare un'unione doganale tedesca e dopo che il Granducato d'Assia-Darmstadt ebbe concluso con la Prussia un'unione doganale nel febbraio del 1828, decise nel settembre di quello stesso anno di aderire ad una contro-unione doganale composta dal regno di Sassonia, dal regno di Hannover, dal ducato di Nassau, dalla Liberta Citt\u00e0 di Francoforte e da altri 13 piccoli stati della Germania settentrionale, accordo che rimase in vigore sino al 1834 col preciso scopo di ostacolare il disegno commerciale della Prussia ed impedirle di espandere la propria influenza su altri stati alleati. Tale sforzo di Guglielmo II venne sostenuto da lontano anche dal Regno Unito e dall'Impero austriaco che erano entrambe intenzionate ovviamente a limitare il crescere di potere della Prussia.\nLa rivoluzione del 1830, il cripto-esilio e gli ultimi anni.\nAll'inizio del 1830, Guglielmo II si port\u00f2 a Vienna a perorare la causa per l'ottenimento del titolo di principessa e quello di altezza serenissima per la moglie morganatica, presso l'imperatore. Non solo il sovrano si rifiut\u00f2 di riceverlo per una tale richiesta, ma anche il cancelliere Metternich lo evitava. Tornato a Kalrsbad, deluso e amareggiato, senza aver ottenuto nulla, Guglielmo II cadde malato e questo fatto smosse una riconciliazione col figlio dopo diversi anni. I due si trasferirono a vivere insieme a Kassel dal 12 settembre di quell'anno.\nNel frattempo, la rivoluzione del 1830 scoppi\u00f2 anche nell'Assia, con particolare veemenza a partire dal 15 settembre. Un gruppo di cittadini fece avere al principe una petizione nella quale si chiedeva la convocazione di un parlamento dato lo stato attuale del paese e visto che le preoccupazioni del sovrano erano pi\u00f9 dirette agli affari personali che a quelli della sua corona. Guglielmo II si vide compromettere anche l'esistenza del proprio stato e come tale, il 5 gennaio 1831, decise di concedere una costituzione con un parlamento ad unica camera, nonch\u00e9 la possibilit\u00e0 di elezione di un primo ministro rappresentante il parlamento, anche se i ministri dovevano essere eletti esclusivamente dal monarca. Questa costituzione era considerata per l'epoca una delle pi\u00f9 moderne, progressiste e liberali d'Europa per l'epoca dal momento che prevedeva anche la possibilit\u00e0 di impeachment per i ministri.\nSempre nel gennaio del 1831, Guglielmo II permise alla propria fidanzata di tornare a Kassel, fatto che aliment\u00f2 ulteriori disordini che scoppiarono l'11 gennaio, fatto che costrinse non solo l'amante a partire ma anche Guglielmo decise che l'avrebbe seguita, dapprima ad Hanau, poi a Wilhelmsbad. Poich\u00e9 era tecnicamente difficile governare lo stato da questo suo esilio forzato presso la citt\u00e0 di Hanau con i mezzi di comunicazione dell'epoca (i ministri erano rimasti a Kassel), l'elettore concesse il ruolo di coreggente al figlio Federico Guglielmo il 15 settembre 1831 per tutto il periodo della sua assenza dalla capitale, per la gestione degli affari di governo. Dal momento che non fece mai pi\u00f9 ritorno a Kassel, questa venne vista come un'abdicazione.\nGuglielmo II decise di trasferirsi a Francoforte sul Meno dove possedeva un palazzo cittadino. Dopo la morte dell'elettrice Augusta il 19 febbraio 1841, spos\u00f2 finalmente la contessa a Bisenz, in Moravia, l'8 luglio 1841. Quando anche questa mor\u00ec il 12 febbraio 1843, spos\u00f2 Karoline von Berlepsch il 28 agosto 1843, che elev\u00f2 al rango di baronessa e poi contessa di Bergen. Questo terzo e ultimo matrimonio rimase privo di figli.\nMor\u00ec a Francoforte sul Meno il 20 novembre 1847. Dopo la sua morte, Guglielmo II fu sepolto nella cripta della \"Marienkirche\" ad Hanau. Poich\u00e9 la tomba fu gravemente danneggiata da un attentato dinamitardo durante la seconda guerra mondiale, i resti del principe vennero trasferiti negli anni '90 in un nuovo sarcofago.\nMatrimonio e figli.\nIl 13 febbraio 1797 a Berlino, Guglielmo spos\u00f2 la principessa Augusta di Prussia, quarta figlia del re Federico Guglielmo II di Prussia. La coppia ebbe sei figli:\nGuglielmo ebbe inoltre dei figli dalla propria amante, Emilie Ortl\u00f6pp (1791-1843), creata (nel 1821) contessa di Reichenbach-Lessonitz. I figli nati da questa unione ebbero tutti il titolo di conte o Contessa di Reichenbach-Lessonitz:\nAlla morte della prima moglie, Augusta, il 19 febbraio 1841, Guglielmo si spos\u00f2 morganaticamente con la propria amante e i loro figli vennero legittimati. Emilia mor\u00ec a due anni dal matrimonio, nel 1843.\nNuovamente, alla morte della seconda moglie, Guglielmo si spos\u00f2 morganaticamente con Karoline von Berlepsch (1820-1877), creata contessa di Bergen nel 1846. Questo matrimonio non ebbe eredi."}
{"id": "1533962", "revid": "36426", "url": "https://it.wikipedia.org/wiki?curid=1533962", "title": "Feudale", "text": ""}
{"id": "1533963", "revid": "28592", "url": "https://it.wikipedia.org/wiki?curid=1533963", "title": "Conservatorio di Leningrado", "text": ""}
{"id": "1533964", "revid": "36426", "url": "https://it.wikipedia.org/wiki?curid=1533964", "title": "Monastero di Fruttuaria", "text": ""}
{"id": "1533965", "revid": "486946", "url": "https://it.wikipedia.org/wiki?curid=1533965", "title": "Dmitri \u0160ostakovi\u010d", "text": ""}
{"id": "1533975", "revid": "28592", "url": "https://it.wikipedia.org/wiki?curid=1533975", "title": "Marchese d'Ivrea", "text": ""}
{"id": "1533978", "revid": "36426", "url": "https://it.wikipedia.org/wiki?curid=1533978", "title": "Vescovo d'Ivrea", "text": ""}
{"id": "1533979", "revid": "697352", "url": "https://it.wikipedia.org/wiki?curid=1533979", "title": "Libri d\u2019Ore", "text": ""}
{"id": "1533980", "revid": "697352", "url": "https://it.wikipedia.org/wiki?curid=1533980", "title": "Libro delle Ore", "text": ""}
{"id": "1533982", "revid": "1305772", "url": "https://it.wikipedia.org/wiki?curid=1533982", "title": "MotoGP 07", "text": "MotoGP 07 \u00e8 un videogioco per Xbox 360, Microsoft Windows e PlayStation 2. Le versioni per Xbox 360 e Microsoft Windows sono sviluppate da Climax Studios e pubblicate da THQ, mentre la versione per PlayStation 2 \u00e8 sviluppata da Milestone e pubblicata da Capcom. Tutte le versioni sono basate sulla stagione 2007 della classe MotoGP ed in esse sono presenti tutti i circuiti e tutti i piloti. La versione PlayStation 2 \u00e8 composta da 100 Sfide."}
{"id": "1533984", "revid": "1543377", "url": "https://it.wikipedia.org/wiki?curid=1533984", "title": "Libro d'ore", "text": "Il libro delle ore (latino \"horae\"; fr. \"livres d'heures\"; sp. \"horas\"; ingl. \"primers\") \u00e8 un libro devozionale cristiano popolare nel Medioevo. \u00c8 il tipo pi\u00f9 comune di manoscritto miniato medievale sopravvissuto. Come ogni manoscritto, ogni libro d'ore manoscritto \u00e8 unico in un modo o nell'altro ma la maggior parte contiene una raccolta simile di testi, preghiere e salmi, spesso con decorazioni appropriate, per la devozione cristiana. L'illuminazione o la decorazione sono minime in molti esempi, spesso limitate a lettere maiuscole decorate all'inizio di salmi e altre preghiere, ma i libri realizzati per ricchi mecenati possono essere estremamente sontuosi, con miniature a pagina intera. Queste illustrazioni unirebbero scene pittoresche della vita di campagna con immagini sacre. I libri d'ore erano generalmente scritti in latino, sebbene ce ne siano molti scritti interamente o in parte nelle lingue vernacolari europee, in particolare l'olandese. Decine di migliaia di libri d'ore sono sopravvissuti fino ai giorni nostri, nelle biblioteche e nelle collezioni private di tutto il mondo.\nDescrizione.\nIl tipico libro delle ore \u00e8 una forma abbreviata del breviario, contenente le Ore canoniche recitato nei monasteri. \u00c8 stato sviluppato per il laicato desideroso d'incorporare elementi della quotidianit\u00e0 monastica nella loro vita devozionale. La recitazione delle ore era tipicamente incentrata sulla lettura di un certo numero di salmi e altre preghiere.\nUn tipico libro d'ore contiene il Calendario delle feste ecclesiastiche (c.d. Anno liturgico), estratti dal Vangelo, le letture delle messe per le feste maggiori, il Piccolo Ufficio della Beata Vergine Maria, i quindici Salmi dei Gradi, i sette Salmi penitenziali, una Litanie dei santi, un Ufficio dei defunti e le Ore della Croce. La maggior parte dei libri d'ore del XV secolo ha questi contenuti di base. Le preghiere mariane \"Obsecro te\" (\"Ti prego\") e \"O Intemerata\" (\"O incontaminato\") venivano aggiunte frequentemente, cos\u00ec come le devozioni da usare durante la Messa e le meditazioni sulla Passione di Ges\u00f9 tra gli altri testi facoltativi.\nStoria.\nIl libro delle ore ha la sua origine nel Salterio usato da monaci e monache. Nel XII secolo si era sviluppato nel Breviario, con cicli settimanali di salmi, preghiere, inni, antifone e letture che cambiavano con il tempo liturgico. Alla fine una selezione di testi fu prodotta in volumi molto pi\u00f9 brevi chiamati \"libri d'ore\". Durante l'ultima parte del XIII secolo il libro d'ore divenne popolare come libro di preghiere personale per uomini e donne che conducevano una vita secolare. Consisteva in una selezione di preghiere, salmi, inni e lezioni basate sulla liturgia del clero. Ogni libro era unico nel suo contenuto sebbene tutti includessero le Ore della Vergine Maria, devozioni da fare durante le otto ore canoniche del giorno, il ragionamento dietro il nome \"Libro d'ore\".\nMolti libri d'ore sono stati realizzati per una committenza femminile. Ci sono alcune prove che a volte venivano dati come regalo di nozze dal marito alla sposa. Spesso venivano tramandati entro la famiglia, come risulta dai testamenti. Fino al XV secolo la carta era rara e la maggior parte dei libri d'ore erano realizzati in pergamena cartacea o di \"vellum\".\nSebbene i libri delle ore pi\u00f9 miniati fossero enormemente costosi, un piccolo libro con poche o nessuna miniatura era facilmente acquistabile, tanto che divenne d'ampia diffusione nel Quattrocento. Il primo esempio inglese sopravvissuto fu scritto per una laica che viveva a Oxford o nei dintorni intorno al 1240: \u00e8 pi\u00f9 piccolo di un tascabile moderno, ben miniato nelle capo-lettera ma senza miniature a pagina intera. Nel XV secolo ci sono anche esempi di servitori che possiedono i propri Libri d'Ore. In un caso giudiziario del 1500, una donna povera \u00e8 accusata d'aver rubato il libro d'ore di una domestica.\nMolto raramente i libri includevano preghiere composte appositamente per i loro proprietari ma pi\u00f9 spesso i testi sono adattati ai loro gusti o sesso, inclusa l'inclusione dei loro nomi nelle preghiere. Alcuni includono immagini che ritraggono i proprietari e/o i loro stemmi. Questi, insieme alla scelta dei santi commemorati nel calendario e ai suffragi, sono i principali indizi dell'identit\u00e0 del committente. Eamon Duffy spiega che \"\"il carattere personale di questi libri \u00e8 stato spesso segnalato dall'inclusione di preghiere appositamente composte o adattate per i loro proprietari\". Inoltre, afferma che \"fino alla met\u00e0 dei libri d'ore manoscritti sopravvissuti hanno annotazioni, marginalia o aggiunte di qualche tipo. Tali integrazioni potrebbero non equivalere all'inserimento di qualche santo patrono regionale o personale nel calendario standardizzato ma spesso includono materiale devozionale aggiunto dal proprietario. I proprietari potevano scrivere in date specifiche per loro importanti, note sui mesi in cui sono accadute cose che desideravano ricordare e persino le immagini trovate all'interno di questi libri sarebbero state personalizzate per i proprietari, come santi localizzati e feste locali.\"\"\nAlmeno nel XV secolo, le officine olandesi e parigine producevano libri d'ore per la distribuzione, senza aspettare singole commissioni. Questi a volte erano con spazi lasciati per l'aggiunta di elementi personalizzati come feste locali o araldica.\nLo stile e la disposizione dei libri d'ore tradizionali divennero sempre pi\u00f9 standardizzati intorno alla met\u00e0 del XIII secolo. Il nuovo stile pu\u00f2 essere visto nei libri prodotti dal miniatore di Oxford, William de Brailes, membro degli ordini minori, che gestiva un laboratorio commerciale. I suoi libri includevano vari aspetti del Breviario e altri aspetti liturgici ad uso dei laici. \"\"Incorpor\u00f2 un calendario perpetuo, Vangeli, preghiere alla Vergine Maria, la Via Crucis, preghiere allo Spirito Santo, Salmi penitenziali, litanie, preghiere per i defunti e suffragi ai Santi.\" \"L'obiettivo del libro era aiutare la sua devota protettrice a strutturare la sua vita spirituale quotidiana secondo le otto ore canoniche, dal Mattutino alla Compieta, osservate da tutti i devoti membri della Chiesa. Il testo, arricchito da rubricature, dorature, miniature e belle miniature, cercava di ispirare la meditazione sui misteri della fede, il sacrificio compiuto da Cristo per l'uomo e gli orrori dell'inferno, e di evidenziare in modo particolare la devozione alla Vergine Maria la cui popolarit\u00e0 era al culmine durante il XIII secolo.\"\" Questa disposizione si mantenne negli anni poich\u00e9 molti aristocratici commissionarono i propri libri d'ore.\nEntro la fine del XV secolo, l'avvento della stampa rese i libri pi\u00f9 convenienti e gran parte della classe media emergente poteva permettersi di acquistare un libro d'ore stampato e nuovi manoscritti furono commissionati solo dai pi\u00f9 ricchi. Il primo libro d'ore stampato in Italia data al 1472 a Venezia, per opera di J. Nelson, mentre dal 1476 cominci\u00f2 la loro produzione anche a Napoli (Moravo-Preller). Nel 1478 W. Caxton produsse il primo libro d'ore stampato d'Inghilterra a Westminster, mentre i Paesi Bassi (Bruxelles e Delft) iniziarono a stampare libri d'ore nel 1480. Si trattava di libri ornati con xilografie, inizialmente in numero ridotto e poi sempre pi\u00f9 frequenti. In Francia, i tipografi ricorsero invece ad incisori che emulassero le miniature sparse nella pagina tipiche del libro d'ore manoscritto, tirando poi la pubblicazione su pergamena invece che su carta e non disdegnando far colorare i disegni a mano: es. il libro d'ore stampato nel 1487 da Antoine V\u00e9rard.\nIl \"Kit\u0101b \u1e63al\u0101t al\u2010saw\u0101'\u012b\" (1514), ampiamente considerato il primo libro in arabo stampato a caratteri mobili, \u00e8 un libro d'ore destinato ai cristiani di lingua araba e presumibilmente commissionato da papa Giulio II.\nDecorazione.\nPoich\u00e9 molti libri d'ore sono riccamente miniati, costituiscono un'importante testimonianza della vita nel XV e XVI secolo, nonch\u00e9 l'iconografia del cristianesimo medievale. Alcuni di loro erano anche decorati con copertine ingioiellate, ritratti ed emblemi araldici. Alcuni erano rilegati come libri di cintura per un facile trasporto, sebbene pochi di questi o altri rilegature medievali siano sopravvissuti. I libri di lusso, come le \"Talbot Hours\" di John Talbot, I conte di Shrewsbury, possono includere un ritratto del proprietario, e in questo caso sua moglie, inginocchiata in adorazione della Vergine col Bambino come forma di ritratto del donatore. In libri costosi, i cicli in miniatura mostravano la \"Vita della Vergine\" o la Passione di Ges\u00f9 in otto scene che decorano le otto \"Ore della Vergine\", e le Fatiche dei Mesi ei segni dello zodiaco che decorano il calendario. Le scene secolari dei cicli del calendario includono molte delle immagini pi\u00f9 conosciute dei libri d'ore e hanno svolto un ruolo importante nella prima storia della pittura paesaggistica.\nDal XIV secolo i bordi decorati attorno ai bordi di almeno pagine importanti erano comuni nei libri fortemente illuminati, compresi i libri d'ore. All'inizio del XV secolo questi erano ancora solitamente basati su disegni a fogliame e dipinti su uno sfondo semplice, ma nella seconda met\u00e0 del secolo sfondi colorati o fantasia con immagini di tutti i tipi di oggetti erano usati nei libri di lusso.\nI libri delle ore di seconda mano venivano spesso modificati per i nuovi proprietari, anche tra i reali. Dopo aver sconfitto il rivale Riccardo III, Enrico VII d'Inghilterra diede il suo libro delle ore alla madre che lo modific\u00f2 per includere il proprio nome. L'araldica veniva solitamente cancellata o sovra-dipinta dai nuovi proprietari. Molti hanno annotazioni scritte a mano, aggiunte personali e note marginali, ma alcuni nuovi proprietari hanno anche incaricato nuovi artigiani di includere pi\u00f9 illustrazioni o testi. Sir Thomas Lewkenor di Trotton assunse un illustratore per aggiungere dettagli a ci\u00f2 che oggi \u00e8 noto come \"Lewkenor Hours\". I risguardi di alcuni libri sopravvissuti includono note di contabilit\u00e0 domestica o registrazioni di nascite e morti, alla maniera delle successive bibbie familiari. Alcuni proprietari avevano anche raccolto autografi di importanti visitatori della loro casa. I libri delle ore erano spesso l'unico libro in una casa ed erano comunemente usati per insegnare a leggere ai bambini, a volte avendo una pagina con l'alfabeto per aiutarlo.\nVerso la fine del XV secolo, gli stampatori producevano libri d'ore con illustrazioni xilografiche e il libro d'ore era una delle principali opere decorate con la relativa tecnica dell'incisione a metallo.\nIl libro d'ore di lusso.\nNel XIV secolo il libro d'ore super\u00f2 il salterio come veicolo pi\u00f9 comune per le miniature di lusso, dimostrando l'ormai affermato predominio della committenza laica su quella religiosa per la miniatura. Dalla fine del Trecento, un certo numero di teste coronate bibliofile inizi\u00f2 a collezionare lussuosi manoscritti miniati per le loro decorazioni, una moda che si diffuse in tutta Europa dalle corti dei Valois in Francia e Borgogna, nonch\u00e9 a Praga sotto Carlo IV di Lussemburgo e successivamente Venceslao di Lussemburgo. Una generazione dopo, il duca Filippo III di Borgogna era il pi\u00f9 importante collezionista di manoscritti miniati e anche molti della sua cerchia lo erano. Fu durante questo periodo che le citt\u00e0 fiamminghe raggiunsero Parigi come forza trainante nella miniatura, posizione che mantennero fino al declino del manoscritto miniato all'inizio del XVI secolo.\nIl collezionista pi\u00f9 famoso di tutti, il principe francese Giovanni di Valois, duca di Berry (1340\u20131416) possedeva diversi libri d'ore, alcuni dei quali sopravvivono, incluso il pi\u00f9 celebre di tutti, il \"Tr\u00e8s riches heures du Duc de Berry\". Quest'opera fu iniziata intorno al 1410 dai fratelli Limbourg, sebbene lasciata incompleta, e la sua decorazione continu\u00f2 per diversi decenni per opera d'altri artisti e committenti. Lo stesso valeva per le \"Ore di Torino\", possedute, tra gli altri, sempre dal duca di Berry.\nEntro la met\u00e0 del XV secolo, un gruppo molto pi\u00f9 ampio di nobilt\u00e0 e ricchi uomini d'affari fu in grado di commissionare libri d'ore altamente decorati, spesso di piccole dimensioni. Con l'avvento della stampa, il mercato si contrasse bruscamente e nel 1500 i libri della migliore qualit\u00e0 furono nuovamente prodotti solo per collezionisti reali o molto grandiosi. Uno degli ultimi grandi libri d'ore miniati furono le c.d. \"Ore Farnese\" del cardinale romano Alessandro Farnese il Giovane, realizzato nel 1546 da Giulio Clovio, l'ultimo grande miniatore di manoscritti."}
{"id": "1533990", "revid": "156618", "url": "https://it.wikipedia.org/wiki?curid=1533990", "title": "Interregno", "text": ""}
{"id": "1533992", "revid": "729019", "url": "https://it.wikipedia.org/wiki?curid=1533992", "title": "Battaglia di Worcester", "text": "La battaglia di Worcester ebbe luogo il 3 settembre 1651 presso Worcester, in Inghilterra e fu la battaglia finale della rivoluzione inglese. Oliver Cromwell, appoggiato dal Parlamento, sconfisse l'esercito realista, formato per la maggior parte da scozzesi, fedele a re Carlo II, allora principe esule.\nL'esercito del re, forte di 16000 uomini, venne annientato da quello di Cromwell, che contava 28000 soldati, addestrati e armati secondo la \"New Model Army\"."}
{"id": "1533993", "revid": "697352", "url": "https://it.wikipedia.org/wiki?curid=1533993", "title": "Libri d'Ore", "text": ""}
{"id": "1533994", "revid": "36426", "url": "https://it.wikipedia.org/wiki?curid=1533994", "title": "Privilegium Ottonianum", "text": ""}
{"id": "1534007", "revid": "1728", "url": "https://it.wikipedia.org/wiki?curid=1534007", "title": "Tutela Legale", "text": ""}
{"id": "1534009", "revid": "306856", "url": "https://it.wikipedia.org/wiki?curid=1534009", "title": "Tropaeum Traiani", "text": "Il Tropaeum Traiani (trofeo di Traiano) \u00e8 un monumento commemorativo situato ad Adamclisi, Romania. Sebbene danneggiato da secoli di incuria e spoliazioni, il monumento resta una delle opere emblematiche dell'arte provinciale romana. Sorgeva in un luogo simbolo delle campagne di Dacia, nel punto di incrocio tra le strade, lungo il corso del Danubio, che portavano dal Mar Nero all'entroterra balcanico.\nStoria.\nIl trofeo venne costruito nel 107/108 nella Mesia Inferiore, ovvero la parte orientale, per commemorare la vittoria dell'imperatore romano Traiano sui Daci durante la Battaglia di Adamclisi, nel 101. Il monumento venne eretto nel luogo in cui Traiano riusc\u00ec a respingere l'invasione dei Daci durante la seconda campagna dacica nel 105. \nPrima del trofeo di et\u00e0 traianea esisteva un altare sui cui muri erano stati scritti i nomi dei 3000 legionari e ausiliari che morirono \"combattendo per la \"Repubblica\"\". Si trattava evidentemente dell'episodio dell'85, quando l'allora governatore della Mesia, Gaio Oppio Sabino, fu sconfitto ed ucciso nel corso di un'invasione dei Daci del re \"Duras-Diurpaneus\". \nIspirato al mausoleo di Augusto, venne dedicato a Marte Ultore (\"vendicatore\") tra il 107 e il 108. Originariamente 54 metope che ritraevano le legioni romane intente a combattere contro i nemici decoravano il muro perimetrale.\nIl trofeo, oltre alla celebrazione del potere imperiale e alla sua funzione sacra fungeva anche come monito per le trib\u00f9 che vivevano vicini ai confini dell'Impero, per scoraggiare eventuali attacchi. \nLa costruzione originale si \u00e8 disgregata col passare del tempo: gi\u00e0 nel 1896 l'anello esterno in marmo era stato asportato o era crollato. L'edificio attuale \u00e8 una ricostruzione fedele dell'originale eseguita nel 1977. Un vicino museo contiene molti resti archeologici trovati nella zona, tra cui 48 delle originali 54 metope che decoravano il trofeo. Un'altra metopa \u00e8 conservata invece ad Istanbul.\nDescrizione.\nQuello che restava di originale del \"Troapeum\" \u00e8 un grande cilindro in \"opus caementiceum\", sollevato di alcuni gradini che gli girano intorno a cerchio. Le pareti erano ricoperte da blocchi squadrati in pietra calcarea, con un fregio nella parte alta costituito da paraste alternate a metope, decorate da rilievi sulle imprese di Traiano in Dacia. Dopo una copertura a tronco di cono rovesciato, il monumento terminava con un coronamento che sorreggeva un grandioso trofeo scultoreo, con armi e prigionieri vinti. L'altezza doveva raggiungere i 32 metri, per un diametro di 30.\nIl fregio.\nIl fregio e specialmente la sua datazione hanno suscitato le pi\u00f9 varie ipotesi, dall'et\u00e0 di Augusto a quella di Costantino, da Traiano a Valente o addirittura all'epoca medievale. Gli esami dei materiali e delle indicazioni epigrafiche sembrano per\u00f2 confermare una datazione traianea, coeva al monumento.\nLe scene raffigurate sono agli antipodi della tradizione classico-ellenistica: le figure umane sono cos\u00ec schematizzate, prive di qualsiasi resa di volume e di plasticit\u00e0, da diventare quasi un puro segno ornamentale (come avvenne poi in epoca medievale, ma impensabile per il modo di pensare greco); i corpi, spesso contorti per riempire gli spazi, sono evidenziati nel chiaroscuro con l'uso del trapano; manca qualsiasi accenno allo spazio della rappresentazione, anzi talvolta la prospettiva \u00e8 ribaltata, per facilitare la lettura delle scene. Tra le varie metope \u00e8 interessante quella della famiglia barbarica su un carro, dove si nota una rappresentazione molto semplificata in scorcio, probabilmente derivata da un modello da Roma.\nSe queste caratteristiche plebee e provinciali nell'arte romana erano gi\u00e0 esistenti da secoli, \u00e8 singolare come gi\u00e0 si trovassero in un monumento ufficiale in tutta la decorazione, senza ripensamenti."}
{"id": "1534012", "revid": "3082", "url": "https://it.wikipedia.org/wiki?curid=1534012", "title": "Range voting", "text": ""}
{"id": "1534014", "revid": "125361121", "url": "https://it.wikipedia.org/wiki?curid=1534014", "title": "Episodi de Il commissario Rex (seconda stagione)", "text": "La seconda stagione della serie televisiva Il commissario Rex consta di quindici episodi andati in onda per la prima volta in Austria tra il 19 ottobre 1995 e il 22 febbraio 1996 e, in Italia, su Raidue tra il 29 settembre e il 23 ottobre 1997.\n\"Il labirinto dei mostri\".\nDurante una gita al luna park, una bambina viene rapita mentre gioca dentro la casa degli specchi. \u00c8 la terza bambina che sparisce nel giro di poche settimane. Il giorno dopo, la polizia ritrova il corpo senza vita della ragazzina sulle rive del Danubio. Moser non ha nessun indizio, ma viene a sapere che una delle fanciulle scomparse \u00e8 stata ritrovata e che ora \u00e8 in ospedale. Giunto l\u00ec, scopre che la piccola paziente \u00e8 in stato di shock e non dice una parola dal momento in cui \u00e8 stata ritrovata. Moser, per\u00f2, non si perde d'animo. Venuto a sapere che forse le bambine venivano rapite per girare film pornografici, decide di provare in tutti modi a far parlare l'unica testimone. Dopo essergli stato negato dal padre il permesso di interrogare la figlia e dopo essere stato consigliato da una giovane volontaria, decide di usare Rex come \u201cmedicina\u201d: convince, infatti, il padre a far seguire alla bambina una terapia americana che ha dimostrato l'efficacia, per superare un forte shock, della vicinanza e dell'amore di un animale; quindi lascia Rex in ospedale per qualche giorno. I miglioramenti sono incredibili, ma la bimba ancora non parla. Intanto, sparisce un'altra bambina e Moser deve correre ai ripari. Arrivato in ospedale per riprendere Rex, vede un disegno con delle case fatto dalla bambina e, presumendo che possa fargli trovare il nascondiglio dei rapitori, decide di girare la citt\u00e0 in cerca di quel luogo. Arrivato in un quartiere simile a quello raffigurato nel disegno, vede un camioncino rosso entrare in un garage di una casa privata. Moser decide di entrare in quell'appartamento e finalmente scopre e arresta tutti i componenti dell'organizzazione. Ritrova anche l'ultima bambina scomparsa. Mentre, grazie all'aiuto di Rex, l'altra piccola vittima ricomincia a parlare.\n\"L'incidente\".\nUn uomo viene travolto da un treno in corsa. Il guidatore, sconvolto dell'accaduto, chiama subito la polizia. Sul luogo arriva anche il dottor Leo Graf che, parlando con Moser, esprime i suoi dubbi sul fatto che sia stato un incidente o un suicidio. I risultati dell'autopsia, infatti, confermano che l'uomo \u00e8 stato ucciso prima di essere spinto sotto il treno. Dopo alcune indagini, si scopre l'identit\u00e0 della vittima: \u00e8 il proprietario di un pub della periferia di Vienna. Moser decide di andare a visitare quel locale sperando di scoprire qualche indizio. Al suo arrivo al pub, dopo aver dato la tragica notizia alla moglie della vittima, Moser interroga una cameriera e scopre che quest'ultima aveva avuto una relazione con il proprietario; dopo che il marito di lei aveva scoperto l'adulterio, i due si erano separati e lui aveva aperto un'officina da meccanico. Nel frattempo, un giovane porta a riparare la sua macchina proprio in quell'officina. Mettendola a posto, uno dei lavoratori scopre che era stata quella macchina a investire il proprietario del pub e che poi il guidatore, preso dal panico, aveva spinto l'uomo sotto le rotaie del treno, simulando il suicidio. Insieme al suo datore di lavoro, quindi, decide di ricattare il giovane chiedendogli una forte somma di denaro. Durante l'incontro per riscuotere i soldi, il proprietario dell'officina viene ucciso dal giovane, ma quest'ultimo non \u00e8 ancora libero dal ricatto. L'altro meccanico \u00e8 infatti deciso a prendersi i soldi. Nel frattempo Moser, grazie al fiuto di Rex, si mette sulle tracce dell'assassino. Il cane, infatti, aveva trovato una macchia di sangue nella macchina del giovane, quando la polizia era andata a interrogare il marito della cameriera. Scoperto il luogo dove il meccanico ha dato appuntamento al giovane per lo scambio, Moser, con il valido aiuto del suo collega a quattro zampe, riesce ad arrestare entrambi.\nNota: in questo episodio appare Alexander Pschill , il futuro interprete del commissario Marc Hoffmann, successore di Brandtner, nei panni del giovane meccanico.\n\"Un'estate maledetta\".\nDurante una gita a Lobar, una spiaggia per nudisti sulle rive del Danubio, una giovane coppia viene brutalmente uccisa. Il famoso \u201ckiller delle coppiette\u201d, che aveva gi\u00e0 ucciso qualche mese prima, sembra aver colpito ancora. Moser, dopo essere stato avvertito da Stockinger mentre sta traslocando in una nuova casa, decide di porre fine a tutto questo terrore una volta per tutte. Infatti, propone a una giovane poliziotta, esperta in arti marziali, di aiutarlo a catturare il killer, fingendo di essere una coppia in vacanza per il fine settimana. Rex, nel frattempo, ha il compito di vegliare su di loro, non perdendoli mai di vista. Dopo essere arrivato a Lobar insieme alla sua \u201cfidanzata\u201d, Moser, senza dare troppo nell'occhio, inizia a fare qualche piccola indagine sugli altri campeggiatori e sul proprietario di un piccolo emporio, che sembra molto interessato alla giovane poliziotta. Moser decide di accamparsi in un posto isolato, sperando che l'assassino abbocchi alla sua trappola, ma la notte passa tranquilla. Intanto, tra i due, che continuano a fingere di essere una coppia, nasce veramente qualcosa, anche se Rex - geloso del suo collega - cerca in tutti i modi di mettere i bastoni tra le ruote. Trascorsa un'altra giornata senza tracce del killer, Moser inizia a perdere le speranze, ma proprio quando sta per rinunciare, si sente gridare una ragazza. I due poliziotti accorrono. Il killer ha puntato un'altra coppia, ma, grazie alle urla della donna, l'assassino non riesce a portare a termine il suo piano omicida e mentre tenta di allontanarsi viene visto da Moser e Rex che, dopo un lungo e sfiancante inseguimento tra le paludi di Lobar, riescono a catturarlo.\n\"Foto pericolose\".\nDurante una vacanza a Vienna, un turista tedesco, trovandosi in uno dei parchi pi\u00f9 belli della citt\u00e0, chiede ad alcuni giovani passanti di poterli fotografare per il suo album di ricordi delle vacanze. Uno di questi, commesso in un negozio, lusingato della proposta, gli offre anche di fargli da guida per la citt\u00e0. Il turista alla fine della giornata gli propone di passare il giorno seguente nell'albergo dove era alloggiato per guardare insieme le foto. Il giovane accetta, ma quando, il giorno dopo, entra nella camera dell'albergo, trova l'uomo morto. Sconvolto, decide di scappare, ma prima prende il cedolino che serve a ritirare le fotografie sviluppate, pensando che quelle stesse foto possano far risalire a lui. Intanto, un cameriere scopre il cadavere e chiama subito la polizia. Moser, dopo aver interrogato tutti gli impiegati dell'albergo, viene a sapere che il turista aveva lasciato alcuni rullini in un negozio di stampe fotografiche. Intuendo che forse proprio quelle foto lo potrebbero aiutare nelle indagini, Moser decide di andare a ritirare. Qualcuno, per\u00f2, lo ha preceduto, ma grazie ad alcuni negativi il commissario riesce comunque a trovare il giovane commesso. Dopo averlo interrogato per ore, si rende conto che non \u00e8 lui l'assassino. Allora concentra la sua attenzione su tutte le foto scattate dal turista ucciso. Inoltre Moser chiede al suo caro amico Max Koch di fare sopralluoghi, insieme a Rex, nel parco di Vienna, dove la vittima e il giovane si erano incontrati. Stockinger, nel frattempo, riconosce in una foto una donna implicata in alcuni traffici di droga. Forse \u00e8 questo il movente del delitto. Infatti, Max si accorge, durante le sue passeggiate, di uno strano movimento. Avvertito Moser, i due scoprono e sventano un traffico di droga all'interno del parco: lo scambio si effettuava tramite dei cani che avevano la droga nascosta nei loro collari. Inoltre gli spacciatori venivano riforniti da un trafficante che usava come copertura un baracchino mobile di gelati.\n\"La morte in maschera\".\nUna donna viene trovata morta dentro un camerino di un salone di bellezza. Dopo che l'autopsia ha accertato che la causa della morte \u00e8 stata il soffocamento, Moser inizia le sue indagini. I primi sospetti cadono sulla migliore amica della vittima, una ricca produttrice di champagne, che al momento dell'omicidio si trovava nel camerino vicino a quello dove \u00e8 stato ritrovato il corpo. Inoltre le due donne avevano una relazione con lo stesso uomo, un giovane avvocato che si era occupato del divorzio di entrambe. Ma, anche se questi potevano essere dei validi presupposti per un omicidio, Moser non sembra convinto della colpevolezza della donna. Nel frattempo, il commissario decide di invitare a cena la giovane poliziotta che aveva conosciuto durante la indagine svolta su un altro caso. Appena arrivata, Moser si accorge che la ragazza porta una borsa simile a quella che aveva visto vicino al cadavere della donna uccisa e che possedeva anche l'amica della vittima. Dopo aver fatto qualche domanda alla sua invitata, Moser si rende conto che l'assassino ha commesso un errore: la vittima doveva essere la produttrice di champagne e non l'amica, ma grazie alle maschere di bellezza usate nel centro estetico e alla borsa uguale a quella della vittima, la donna si era salvata. Ora, quindi, la principale sospettata diventa la possibile nuova vittima. Ma chi \u00e8 allora l'assassino? Moser decide di interrogare l'avvocato delle due donne, che per\u00f2 ha un alibi di ferro: nel momento dell'omicidio si trovava a giocare a tennis insieme a un suo collega di lavoro. Durante una visita alla villa della produttrice di champagne, Rex si accorge che il figlio di quest'ultima si comporta in modo strano e tenta anche di investirlo con la sua moto. Moser vuole interrogare anche lui, ma il ragazzo parte immediatamente per una vacanza. Al suo ritorno, mentre Moser e Rex si trovano nella villa per un'ulteriore indagine, il cane vede il giovane dirigersi nelle stalle, dove si trova la madre, con aria sospetta. Moser arriva giusto in tempo per disarmarlo. Era stato lui ad architettare il piano per uccidere la madre e impossessarsi cos\u00ec della cospicua eredit\u00e0 di famiglia.\n\"Un'insolita testimone\".\nUn turista in vacanza a Vienna viene ucciso nella sua camera d'albergo. Prima di morire, l'uomo aveva telefonato alla centralinista dell'hotel per avere l'indirizzo di un negozio di armi. La conversazione telefonica, per\u00f2, era stata interrotta dall'ingresso in camera dell'assassino, che dopo un'animata discussione aveva sparato. La ragazza, spaventata, aveva chiamato la polizia. Appena arrivato Moser decide di interrogare l'unica testimone dell'accaduto. La ragazza \u00e8 non vedente, ma, proprio grazie al suo handicap, ha sviluppato molto gli altri sensi e riesce a dare a Moser alcuni dettagli utili sull'assassino. Infatti, durante la discussione tra i due uomini, la donna era riuscita a sentire la vittima affermare di aver scoperto dei traffici illeciti che, a sua insaputa, si erano svolti nella sua azienda ed era deciso a denunciare l'accaduto alla polizia. Moser inizia cos\u00ec a investigare, ma per farlo deve andare a Bratislava, dove si trova l'azienda della vittima. Decide di lasciare Rex alla ragazza per proteggerla, e di partire insieme a Stockinger. Arrivato a Bratislava, scopre che la compagnia di trasporti per scorie batteriche, alla quale si era affidata l'azienda della vittima, aveva illegalmente buttato alcuni bidoni in un fiume, inquinandolo gravemente. Venuti a sapere che un ultimo camion deve arrivare al fiume per scaricare altre scorie, Stockinger e Moser si appostano per sorprendere i delinquenti con le mani nel sacco. Infatti, poco dopo, arriva il nuovo carico. Non solo la polizia riesce a fermare la scarica delle scorie, ma anche a catturare l'assassino, ovvero il proprietario della compagnia di trasporti. Tornato a Vienna, Moser riprende Rex, ma lascia alla ragazza un bellissimo cucciolo di pastore tedesco, per tenerle compagnia, assicurandole che quando crescer\u00e0 verr\u00e0 addestrato per la guida dei ciechi.\n\"Scontro finale\".\nDue ragazzi disoccupati e alla ricerca di forti emozioni decidono di fare una rapina. Si dirigono verso il retro di una banca e, appena scendono i due poliziotti del furgone valori, escono allo scoperto iniziando a sparare. I poliziotti vengono entrambi colpiti e uno dei due malviventi muore, ma l'altro ha il tempo di prendere i soldi e scappare. Avvertito dell'accaduto, il commissario Moser si mette subito sulle tracce del fuggiasco e, grazie all'identificazione del complice ucciso, scopre l'indirizzo del ragazzo e decide, insieme a una squadra di poliziotti, di andare a perlustrare il condominio. Infatti, proprio l\u00ec si \u00e8 rifugiato il rapinatore, che conosce perfettamente quel luogo e sa di poter usufruire di una serie di nascondigli e uscite secondarie. Il quartiere brulica di agenti e il ragazzo non si sente al sicuro. Decide di allontanarsi, ma la polizia \u00e8 in agguato. Dopo un lungo inseguimento e una sparatoria nella quale Rex prontamente salva la vita a Moser, il giovane riesce di nuovo a fuggire. Durante la sparatoria, per\u00f2, Moser riconosce il malvivente, con il quale aveva avuto dei problemi in passato. Intanto il giovane non arriva lontano. Infatti, avvistato da una macchina della polizia, si vede costretto a nascondersi in un museo. Davanti a quest'ultimo arrivano, oltre alla polizia, anche le squadre speciali. Moser decide di andare a prenderlo, ma il ragazzo lo avverte che sparer\u00e0 se lui non entrer\u00e0 disarmato. Il commissario accetta la richiesta, anche contro il volere di Stockinger, che tenta di dissuaderlo dall'entrare. Dopo un'aspra discussione, nella quale il ladro lo accusa di avergli rovinato la vita, Moser viene colpito a una gamba. Rex, preoccupato per il suo padrone, arriva vicino al commissario, senza farsi vedere dal ragazzo, e lo aiuta a recuperare la pistola che, nel frattempo, \u00e8 infatti stata fissata da alcuni poliziotti fuori dal museo, all'altezza della finestra in cui si trova Moser. Presa l'arma, Moser si alza a fatica e, fatto cenno di irrompere ai suoi colleghi, spara al malvivente, colpendolo a una gamba. Consegnato il giovane alla giustizia, Moser viene portato in ospedale, accompagnato dalla sua giovane e premurosa fidanzata Sonia.\n\"Una brutta storia\".\nIl cadavere di una bambina viene trovato in una piscina all'aperto. Stockinger avverte subito Moser dell'accaduto e lo prega di raggiungerlo sul luogo del ritrovamento. Arrivato, Moser si stupisce del fatto che Rex non riesca a trovare alcun indizio intorno alla piscina. Ma il responso dell'autopsia fatta sulla vittima gli d\u00e0 una spiegazione: la ragazzina, infatti, non \u00e8 stata uccisa l\u00ec. Anche se la causa della morte \u00e8 stata l'annegamento, nei suoi polmoni non \u00e8 stata trovata traccia di cloro, quindi la bambina deve essere annegata in un posto dove l'acqua ne \u00e8 priva. Moser, studiando una cartina di Vienna, vede che sulla strada per andare alla piscina c'\u00e8 uno stabilimento termale con una fonte di acqua purissima e decide insieme a Stockinger di andare a controllare la zona. Lo stabilimento, per\u00f2, \u00e8 chiuso per la stagione invernale. Ma Rex, all'interno di una cabina, trova il borsellino della bambina uccisa. Moser, allora, inizia a sospettare del guardiano delle terme, che per\u00f2 ha un alibi di ferro. Nel frattempo, H\u00f6llerer scopre che la vittima andava spesso a comprare i dolci in un negozio che si trova a poca distanza dal luogo dove era stato ritrovato il cadavere. Moser, non avendo pi\u00f9 una pista, fa visita al proprietario del negozio. Arrivato, si rende subito conto che l'uomo ha qualche cosa da nascondere. Allora lo richiama per un secondo interrogatorio, durante il quale egli confessa l'omicidio. Ma quando Moser gli chiede alcuni dettagli sull'accaduto, l'uomo \u00e8 assolutamente impreciso. Moser capisce che la sola ragione della sua confessione \u00e8 quella di coprire qualcuno: ma chi? Grazie all'aiuto di Rex, Moser scopre che la bambina era stata uccisa involontariamente dal figlio del proprietario del negozio e da un amichetto. Dopo la prima trasmissione, l'episodio \u00e8 stato temporaneamente censurato dalla Rai.\n\"Nel regno del mistero\".\nLa polizia trova i corpi di quattro ragazze seppelliti in un prato alla periferia di Vienna. I cadaveri sembrano essere stati disposti a distanze precise l'uno dall'altro per formare un pentagono. Ma, se cos\u00ec fosse, un posto \u00e8 ancora libero. Moser non ha indizi; \u00e8 convinto, per\u00f2, che si tratti di un macabro rituale di qualche setta satanica. Grazie alla testimonianza dell'amica di una delle ragazze uccise, Moser scopre che la vittima faceva parte, da qualche mese, di un'associazione che studiava i misteri dell'occulto e che adorava il malvagio. Cos\u00ec decide di seguire questa pista e di andare al palazzo dove si trova la sede dell'associazione. Arrivato, Moser intuisce subito di non essere il benvenuto: dopo essergli stato rifiutato il permesso di controllare la lista dei soci, viene pregato di andarsene. Ma, prima di riprendere la macchina, decide, senza permesso, di farsi un giro per le stanze del palazzo e vede una ragazza, con una tunica nera, distesa per terra e circondata da alcune candele. Prima che possa rivolgere qualche domanda, viene trovato e scortato fino all'uscita. Intanto Stockinger riesce a ottenere un'ingiunzione dal tribunale per poter visionare la lista dei soci. Quindi i due poliziotti tornano all'associazione, ma viene detto loro che il presidente \u00e8 partito per l'estero con la lista. Sconsolati, i due vanno via. Durante la loro permanenza nel palazzo, la stessa ragazza che Moser aveva visto nella stanza riesce a nascondersi nel bagagliaio della loro macchina. Dopo averla scoperta e interrogata su quello che stava accadendo all'interno dell'associazione, Moser capisce che forse \u00e8 lei la prossima vittima. Propone quindi di portarla a casa sua, per proteggerla. Intanto, per\u00f2, gli spietati seguaci della setta satanica, intenzionati a riprendersi la ragazza e scoperto il suo nascondiglio, si dirigono a casa di Moser. Dopo aver preso in ostaggio la fidanzata di Moser, che stava tornando a casa, i seguaci lo minacciano di ucciderla se lui non consegna subito la ragazza. Moser sembra in trappola, ma grazie a Rex riesce a salvare Sonia, e l'arrivo di Stockinger volge la situazione a favore della polizia. I criminali vengono arrestati.\n\"Un profumo pericoloso\".\nUna donna viene trovata strangolata nel bagno del suo appartamento. Appena arrivato sul luogo del delitto, Moser vede Rex strofinarsi insistentemente il muso con le zampe. Intuisce cos\u00ec che il cane ha fiutato uno strano odore sulla cintura con cui \u00e8 stata uccisa la donna. Infatti, con i risultati dell'autopsia si scopre che l'assassino usa un profumo particolare a base di musk, una sostanza afrodisiaca. Grazie ad alcune foto trovate nell'appartamento della vittima, Moser nota che la donna portava un anello che per\u00f2, durante la perquisizione, non \u00e8 stato ritrovato. Il giorno seguente, Stockinger, leggendo il giornale, vede - sulla foto di una donna che ha tentato il suicidio - lo stesso anello che la polizia sta cercando. Scoperto in quale ospedale \u00e8 stata ricoverata la donna, Moser decide di andare a interrogarla. Arrivato, per\u00f2, capisce che lei non ha alcuna intenzione di dirgli nulla. Cos\u00ec, propone a Lisa, una sua collega, di entrare in ospedale fingendosi malata, sperando che forse con lei possa confidarsi. Infatti la poliziotta scopre che la donna ha tentato il suicidio perch\u00e9 l'uomo che ama voleva lasciarla. Intanto, un'altra donna fa visita alla ragazza in ospedale, e mostrandole una foto, spaventata, non le dice nulla. Lisa, per\u00f2, ferma la visitatrice e chiama subito Moser, che viene a sapere cos\u00ec l'identit\u00e0 dell'assassino e che questi ha il vizio di far innamorare le donne per poi rubare il loro denaro. Scopre anche che l'uomo sta per sposarsi con un'altra vittima, ma grazie all'infallibile fiuto di Rex, riesce a trovarlo e a consegnarlo alla giustizia.\n\"La prigione\".\nUn ricco industriale \u00e8 vittima di un rapimento mentre si sta recando in ufficio. L'uomo viene portato nella sua casa di campagna, di cui i rapitori hanno le chiavi. Ma, mentre lo stanno portando dentro, un vicino si insospettisce e minaccia i rapinatori di chiamare la polizia. Uno di questi decide cos\u00ec di ucciderlo e di portare il cadavere in un altro luogo per deviare le indagini. La polizia, infatti, scopre il cadavere del vicino dentro il vagone di un treno merci in una stazione della periferia di Vienna. Il dottor Graf, per\u00f2, dopo l'autopsia avverte Moser del sospetto che l'uomo sia stato ucciso con un colpo alla testa inferto da un vaso di fiori, in un altro luogo. Moser, infatti, andando a casa della vittima, scopre che nella villetta vicina manca un vaso. Entrando, poi, si rende conto che la casa era stata preparata per nascondere una persona. Cos\u00ec decide di fare visita alla moglie dell'industriale, proprietaria di quella villetta. Arrivato, Moser capisce subito che la donna \u00e8 molto spaventata e ha qualcosa da nascondere. Dopo alcune domande, intuisce che il marito della donna \u00e8 stato sequestrato e che i rapinatori hanno minacciato di ucciderlo se lei si fosse rivolta alla polizia. Intanto l'industriale viene portato in un nascondiglio pi\u00f9 sicuro. Nel frattempo, saputo il luogo in cui la donna dovr\u00e0 lasciare il riscatto, Moser ordina a Rex di non perdere mai di vista la borsa con i soldi. Scopre inoltre che la moglie dell'industriale aveva una storia extraconiugale con la guardia del corpo del marito che era sparita nello stesso momento del rapimento. Coincidenza, o forse la guardia del corpo era uno dei rapinatori? Intanto Rex, che \u00e8 riuscito a seguire l'uomo che aveva preso il riscatto, porta la polizia dritta al nascondiglio dei sequestratori. Dopo una breve sparatoria, Moser irrompe nel capanno e arresta i malviventi, poi si dirige a casa dell'industriale per smascherare anche la moglie, d'accordo con la guardia del corpo per fuggire con il riscatto.\n\"Dose mortale\".\nUn professore volontario ha un attacco di cuore per strada e muore tra le braccia della moglie. Apparentemente sembra una morte naturale, ma il giorno seguente una studentessa arriva al commissariato di polizia per parlare con Moser. La ragazza afferma di essere convinta che l'uomo sia stato ucciso dalla moglie per gelosia. Infatti, tra la giovane e il professore c'era stata una relazione, che lui, per\u00f2, aveva deciso di interrompere. Ma la sera prima erano stati visti insieme proprio dalla moglie di lui. Moser, allora, decide di fare l'autopsia sul cadavere. Scopre cos\u00ec che alla vittima era stata iniettata una dose mortale di anfetamina. Alla luce dei fatti, le cose per Moser si complicano: entrambe le donne potevano averlo ucciso; una per gelosia e l'altra perch\u00e9 era stata lasciata. Nel frattempo, Rex trova nella vicinanze della facolt\u00e0 di veterinaria un cucciolo di beagle che, terrorizzato, era scappato dal laboratorio. Moser decide di farlo visitare da Sonia, la sua fidanzata. Dopo alcune analisi, si scopre che il cane era servito come cavia per provare una nuova droga sintetica. Ma, prima che si possano fare altre analisi, il Beagle viene rapito. I sospetti ricadono su un collega del professore che lavora per un laboratorio privato. Grazie a un collare, trovato da Rex, Moser riesce a risalire a quel laboratorio. Insieme a Stockinger, arriva a quel laboratorio per interrogare il sospettato. Riesce, per\u00f2, a smascherarlo solo grazie all'aiuto dell'infermiere che lavora l\u00ec. Quest'ultimo gli confessa i terribili esperimenti del veterinario sui cani. Ormai scoperto, il colpevole tenta di eliminare tutte le cavie, ma Rex, con grande determinazione, lo immobilizza. Non ci sono pi\u00f9 dubbi: il professore era stato ucciso perch\u00e9 aveva scoperto che il suo collega stava lavorando su una nuova droga da vendere al miglior offerente.\n\"La tangente\".\nLa polizia trova il cadavere di un uomo nelle vicinanze di uno dei mercati pi\u00f9 grandi di Vienna. Si scopre che la vittima possedeva una bancarella di frutta e verdura e che spesso andava in un bar frequentato da tutti coloro che lavorano al mercato. Nel frattempo, viene ucciso anche il marito della proprietaria del bar. Moser, convinto di riuscire ad avere pi\u00f9 informazioni, decide di investigare in incognito: finge, infatti, di avere bisogno di lavorare e viene assunto proprio alla bancarella della prima vittima. Essendo in incognito, riesce a sapere che Irina, la proprietaria del bar, viene ricattata da una banda di criminali. Lei, infatti, grazie a uno di questi, \u00e8 riuscita, qualche anno prima, ad avere dei documenti falsi per uscire dalla Russia, sua patria d'origine. Ma, in cambio, il marito doveva trasportare sul suo camion armi ed esplosivi di contrabbando. All'inizio i carichi capitavano di rado, ma, da quando la banda si era trasferita a Vienna, la frequenza \u00e8 costantemente aumentata. I due, stanchi dei continui ricatti, volevano fuggire all'estero, ma i soldi non bastavano; perci\u00f2 il marito aveva deciso di vendere, per conto suo, uno dei carichi di armi per poi scappare in Australia. Ma la banda, scoperto il suo gioco, lo ha eliminato. Prima di morire, per\u00f2, l'uomo era riuscito a nascondere la merce. Per scoprire dove fosse il prezioso carico, i criminali stavano ricattando Irina. La donna, all'oscuro del piano del marito, non aveva idea di dove fosse nascosta la merce. Moser decide di aiutarla e, insieme a lei, si mette alla ricerca del bottino. Dopo vari tentativi, i due riescono a trovare il carico in un capannone. Ma, proprio quando Moser sta per avvertire la polizia, vengono presi da Palo, il capo della banda, che dopo averli ammanettati dentro al capannone, decide di farlo saltare in aria. Nel frattempo, Stockinger, H\u00f6llerer e Rex, non riuscendo a mettersi in contatto con Moser, iniziano le ricerche del loro collega. Trovato il luogo e chiamati i rinforzi, acciuffano tutta la banda. Inoltre, grazie al fiuto di Rex, H\u00f6llerer riesce a disinnescare l'ordigno e i due si salvano proprio all'ultimo secondo. Consegnati i criminali alla giustizia, Moser riesce a far ottenere a Irina una nuova identit\u00e0 per poter ricominciare, con serenit\u00e0, all'estero.\n\"Sui tetti di Vienna\".\nLa polizia trova una macchina incendiata con dentro il cadavere di una donna, irriconoscibile a causa delle ustioni riportate. Grazie alla targa dell'autovettura e ad alcuni effetti personali, Moser risale all'identit\u00e0 della vittima. Si tratta della moglie di un agente di borsa. Moser decide di andare a trovarlo per dargli la tragica notizia. Ma, anche se ha un alibi di ferro, la reazione del marito non convince del tutto la polizia. Nonostante l'uomo abiti in uno stabile in cui il portiere registra gli orari di entrata e di uscita di tutti gli inquilini, e quest'ultimo testimoni che l'uomo non si era mosso da casa quel giorno, Moser ordina comunque di fare l'autopsia sulla donna. Dai risultati si scopre che la vittima, anche se malata di diabete, aveva bevuto superalcolici. Cosa del tutto proibita a chi soffre di questa malattia. Nel frattempo viene uccisa un'altra donna, e anche questo cadavere \u00e8 irriconoscibile. Moser sospetta che ci sia una relazione tra i due omicidi. Dopo aver scoperto che la seconda vittima era una prostituta, e che un'amica di quest'ultima era scomparsa qualche giorno prima, Moser inizia a pensare che il primo cadavere non sia quello della moglie dell'agente di borsa. Grazie al dottor Graf, si riesce a ricostruire, al computer, la fisionomia del primo cadavere. \u00c8 quello della ragazza scomparsa. Ma allora dove era finita la moglie dell'agente di borsa? Stockinger scopre che l'uomo, qualche mese prima, aveva stipulato a nome della moglie alcune polizze assicurative. Il mistero \u00e8 svelato: il marito aveva simulato la morte della moglie, che nel frattempo si era nascosta nel sottotetto del loro appartamento, per riscuotere i premi assicurativi. Alla luce delle nuove prove, l'uomo tenta di fuggire per i tetti della sua casa ma, grazie a Rex, non riesce ad andare lontano.\n\"L'ultimo caso di Stockinger\".\nLa polizia trova il cadavere di una donna, un giudice del tribunale di Vienna, sgozzata nel suo ufficio. Non ci sono testimoni n\u00e9 indizi e la squadra di Moser brancola nel buio. Poco dopo viene rinvenuto il corpo di un'altra donna, un medico, uccisa nello stesso modo. Stockinger, deciso a risolvere questo caso prima di essere trasferito, inizia a cercare un legame tra i due omicidi. Scopre infatti, che spesso la dottoressa faceva alcune perizie per il giudice. L'assassino doveva quindi essere un uomo che si voleva vendicare per una condanna emessa dalle due vittime. Intanto dai risultati dell'autopsia, che evidenziano come le ferite siano state inferte da destra verso sinistra, si arriva alla conclusione che l'omicida \u00e8 mancino e che l'arma del delitto \u00e8 un rasoio. Cos\u00ec, controllando tutti i casi di condanna a cui le due donne avevano lavorato insieme, Moser risale a un possibile sospettato. L'uomo era stato condannato per maltrattamenti alla figlia e alla moglie e per questo era stato diffidato dal vederle. Il problema \u00e8 riuscire a trovarlo dato che, dopo il giudizio, l'uomo aveva perso il lavoro e non aveva pi\u00f9 un domicilio stabile. Anche la moglie si era trasferita per paura di qualche vendetta da parte del marito e l'unico indirizzo che la polizia riesce trovare \u00e8 quello della madre di lei. Moser e Stockinger decidono quindi di andare a casa dell'anziana signora per farle qualche domanda ma al loro arrivo trovano la donna rinchiusa dentro al ripostiglio con una ferita alla testa. Dopo aver detto alla polizia che era stato il cognato a ridurla cos\u00ec, la donna prega Moser di andare subito all'asilo dove si trova la sua nipotina. L'uomo infatti, \u00e8 andato l\u00ec con l'intenzione di uccidere sia la figlia che la moglie che nel frattempo era stata indotta da una telefonata dell' ex marito a recarsi a scuola per prendere la piccola. Appena giunti all'asilo Moser e Stockinger scoprono che l'assassino ha preso in ostaggio l'intera classe della figlia, inclusa la moglie, e la minaccia con un'ascia. Stockinger riesce a entrare nell'aula senza essere visto ma, quando sta per afferrare l'assassino questo si gira e lo colpisce, riuscendo a disarmarlo. Rex, intuendo il pericolo, irrompe dalla finestra e aggredisce il killer mettendo in salvo sia la classe che Stockinger. La squadra, tornata in centrale, festeggia con dispiacere la partenza del collega da Vienna."}
{"id": "1534016", "revid": "167080", "url": "https://it.wikipedia.org/wiki?curid=1534016", "title": "Smithsonian", "text": ""}
{"id": "1534017", "revid": "803226", "url": "https://it.wikipedia.org/wiki?curid=1534017", "title": "Episodi de Il commissario Rex (terza stagione)", "text": "La terza stagione della serie televisiva Il commissario Rex consta di tredici episodi andati in onda per la prima volta in Austria tra il 24 ottobre 1996 e il 9 gennaio 1997 e in Italia, su Raidue, tra il 23 ottobre e l'11 novembre 1997.\n\"Una folle corsa\".\nPer vincere una corsa automobilistica illegale, un corridore scorretto causa la morte del suo principale avversario. Il padre del giovane ucciso cerca ora vendetta.\n\"Paura in citt\u00e0\".\nConvinto di aver diritto a un grosso risarcimento, un dipendente di una ditta produttrice di bibite, dopo esser stato licenziato, comincia ad avvelenare alcune delle lattine da loro prodotte.\n\"Mistero al museo\".\nUna fotografa trova un sacchetto di brillanti nascosto dentro un orso imbalsamato. La ragazza ne ruba alcuni e dal quel momento la sua vita sar\u00e0 in pericolo.\n\"Il professore\".\nBergman, grigio professore di geografia, perde la testa per la bella Diana, condannata a dieci anni di prigione per concorso in omicidio. La aiuter\u00e0 a evadere uccidendo anche una sentinella.\n\"Il segreto di Anna\".\nAnna Foltyn muore. Sembra la classica morte per droga, ma Richard Moser vuole il parere del suo medico legale di fiducia, Dr. Leo Graf, il quale riscontra nel sangue della ragazza anche tracce di un potente sonnifero. La ragazza lavorava in un vivaio, lo stesso in cui lavora un certo Peter Taller, che essendo un ex-drogato diventa il primo sospetto. Inoltre Moser scopre che la ragazza era in cura da un medico. Moser tenta di rintracciarlo, ma l'omicida \u00e8 pi\u00f9 veloce del poliziotto e uccide anche il medico, poi si intrufola nel suo studio per cancellare dei dati dal PC che sono molto compromettenti.\n\"Il venditore di bambole\".\nUn venditore di bambole attira una donna nel suo negozio, la convince a truccarsi e vestirsi da bambola e la fotografa; quando cerca di approfittare di lei, la donna si rifiuta e viene uccisa.\n\"A me gli occhi\".\nKarin Frieder trova il suo ragazzo che giace morto nel letto accanto a lei. Del caso si occupa Moser che interroga subito la ragazza, la quale per\u00f2 non ricorda nulla riguardo a ci\u00f2 che ha fatto il giorno prima col suo ragazzo.\n\"Trasporto di morte\".\nKarin si sente male e viene subito soccorsa e portata in ospedale dove poco dopo muore. Durante la notte, qualcuno sottrae dall'ospedale il cadavere della ragazza e uccide il custode.\n\"Giulietta o Romeo?\".\nIn un teatro muore Alex il quale sta recitando \"Romeo e Giulietta\" insieme alla sua ragazza. L'assassino ha sganciato una colonna dall'alto e l'ha fatta cadere in testa alla vittima. Moser si mette sulle tracce di Charlie, un piccolo usuraio che aveva un credito nei confronti della vittima e non era stato ancora pagato.\n\"Regalo di Natale (1)\".\nMarkus vorrebbe che i suoi genitori trascorressero il Natale insieme. Per convincere sua madre si allontana di nascosto dagli allenamenti di hockey, facendosi sostituire da Tommy, un suo amico.\n\"Regalo di Natale (2)\".\nTommy ha sostituito Markus dopo che quest'ultimo \u00e8 scappato di nascosto dai genitori, fuggendo dagli allenamenti di hockey. Tommy viene rapito erroneamente al posto di Markus.\n\"Un delitto quasi perfetto\".\nStephan muore dopo aver bevuto un bicchiere di vino nel suo ristorante. Il Dr. Leo Graf scopre che nel vino della vittima era presente una quantit\u00e0 di digitale, farmaco che stimola il cuore, che pu\u00f2 essere letale se usato in grosse quantit\u00e0. Tra i sospetti Michael, il socio della vittima che non andava assolutamente d'accordo con lui.\n\"Il ricatto\".\nDue coniugi studiosi di medicina, vengono uccisi da una banda che vuole la formula di un nuovo farmaco che cura il cancro in quanto si sono rifiutati di collaborare. Cos\u00ec i due rapiscono un altro medico, Hoffmann il quale collabora con la banda perch\u00e9 uno dei malviventi tiene in ostaggio la moglie e la figlia."}
{"id": "1534019", "revid": "169040", "url": "https://it.wikipedia.org/wiki?curid=1534019", "title": "Episodi de Il commissario Rex (quarta stagione)", "text": "La quarta stagione della serie televisiva Il commissario Rex consta di quindici episodi andati per la prima volta in onda, in Austria, tra il 8 gennaio 1998 e il 26 marzo 1998. In Italia la trasmissione degli episodi in prima visione \u00e8 avvenuta quasi in contemporanea, tra il 4 marzo e il 29 aprile 1998, su Raidue. I risultati in termini di ascolti furono ben al di sopra delle aspettative, nonostante la frequente sovrapposizione con la trasmissione di incontri di calcio da parte di altre reti televisive. L'episodio pi\u00f9 seguito \u00e8 stato \"L'ultima avventura\", trasmesso il 1\u00ba aprile alle ore 20,50 e visto da 8.886.000 telespettatori con uno share superiore al 30%. Il dato dello share, infatti, non \u00e8 mai sceso sotto la soglia dei 20 punti percentuali, nonostante la concorrenza talvolta rappresentata da importanti gare di UEFA Champions League, Coppa Italia o incontri della Nazionale di Calcio.\nAlcuni episodi, trasmessi in replica su Raiuno, nella primavera del 1999, hanno ottenuto un indice d'ascolto pi\u00f9 alto rispetto alla trasmissione in prima visione. \n\"Isabella\".\nAll'uscita da scuola, una bambina si ferma a chiacchierare con la sua migliore amica, dopodich\u00e9 le due si dirigono verso casa. In un vicolo, la bambina vede un uomo con una maschera da coniglio che le si avvicina. L'uomo l'afferra e, dopo averla stordita con del cloroformio, la carica in macchina. La scena, per\u00f2, viene vista da una fioraia che inizia a urlare. L'uomo, spaventato, tira fuori la pistola e la uccide. Arrivato sul luogo del delitto, Moser, grazie a Rex, trova la cartella della bambina, con il nome e l'indirizzo di casa. Pensando che Isabella (questo il nome della ragazzina) possa aver visto qualche cosa, decide di andare a trovarla. Nel frattempo, il padre di Isabella, un ricco imprenditore, riceve la telefonata dal rapinatore che gli chiede 20 milioni di scellini come riscatto. Arrivato a casa della bambina, Moser viene ricevuto con molta freddezza dal padre di Isabella, che, mentendo per paura di complicazioni, gli dice che sua figlia \u00e8 a studiare da un'amica. Moser, per\u00f2, intuisce che l'uomo sta nascondendo qualche cosa. Infatti finge di andare via, ma in realt\u00e0 sente la seconda telefonata del rapitore, che d\u00e0 al padre l'appuntamento per lo scambio. Cos\u00ec Moser si ripresenta dicendo di sapere del sequestro. Con l'intenzione di aiutarlo, la polizia organizza un piano per seguire costantemente il padre durante lo scambio. Intanto, la migliore amica di Isabella, che era stata gi\u00e0 interrogata dalla polizia, trova nella macchina del padre un anello che la sua compagna portava il giorno del sequestro. La bambina intuisce cos\u00ec che forse \u00e8 proprio suo padre ad averla rapita. Nel frattempo, scatta l'operazione riscatto. Il rapitore, per\u00f2, viene ucciso da un agente di polizia prima che possa confessare dove ha nascosto la ragazzina. Grazie ad alcuni esami fatti sugli pneumatici della automobile e ai suggerimenti dell'amica di Isabella, Moser riesce a trovare, sana e salva, la bambina che era stata nascosta in una cava.\n\"Morte di uno studente\".\nUno studente di un liceo viennese viene ucciso con alcune coltellate alla schiena. La polizia inizia a interrogare tutti i compagni e gli insegnanti della scuola che frequentava la vittima. Dalle testimonianze, Moser scopre che Dorner (questo il nome del ragazzo), durante una partita di pallamano, aveva litigato con Thomas, un suo compagno. Moser decide quindi di parlare con lui, ma non riesce a scoprire niente di nuovo. In seguito Thomas, che invece ha qualche cosa da nascondere, si dirige a casa della vittima con la scusa di dover prendere un libro che aveva prestato a Dorner. In realt\u00e0 sta cercando delle foto compromettenti con le quali il ragazzo lo ricattava, avendo scoperto la sua relazione con l'insegnante di lettere. Purtroppo, per\u00f2, non riesce a trovarle. La madre della vittima, insospettita della visita di Thomas, avverte la polizia. Arrivato, Moser riesce a trovare grazie a Rex il rullino delle foto, che Dorner aveva nascosto all'interno del suo piccolo acquario. Cos\u00ec anche Moser viene a conoscenza della storia d'amore tra i due. Portato in centrale insieme all'insegnante, Thomas viene interrogato da B\u00f6ck, mentre la donna da Moser. Dopo lunghe ed estenuanti domande, la polizia si rende conto che i due non sono colpevoli. Rilasciata, la donna decide, per la troppa vergogna, di suicidarsi, buttandosi da un palazzo. Moser intuisce il suo gesto, grazie a un biglietto lasciato da lei a Thomas, e riesce ad arrivare in tempo per salvarla. Intanto, il ragazzo si dirige a scuola per parlare con l'allenatore di pallamano, sul quale lo studente nutriva dei sospetti, perch\u00e9 anche lui aveva fatto delle avance all'insegnante di lettere. Infatti, quando l'uomo capisce che Thomas \u00e8 stato rilasciato, tenta di ucciderlo, ma Rex riesce a fermarlo.\n\"Ipotesi per un suicidio\".\nUn detenuto esce di prigione per buona condotta e decide di andare a trovare la sua ex moglie. La donna, per\u00f2, non \u00e8 affatto contenta di rivederlo e gli chiede di andarsene. Nonostante ci\u00f2, lui entra con la forza dentro casa e, appena scopre che lei si \u00e8 risposata e ha avuto un bambino, va su tutte le furie. Una vicina di casa, sentendo le urla, corre in aiuto della donna e a quel punto l'uomo, minacciando la donna di uccidere il suo nuovo marito, \u00e8 costretto ad andarsene. Per calmare la donna, spaventata dell'accaduto, la vicina la invita ad andare da lei fino a quando non far\u00e0 ritorno il marito. Poco dopo, infatti, quest'ultimo giunge a casa. Ma, entrando nell'appartamento, viene aggredito da un uomo che lo spinge gi\u00f9 dalla finestra per simulare un suicidio. Appena arrivato sul luogo, il dottor Graf avverte Moser dei suoi dubbi sul fatto che sia stato realmente un suicidio. Infatti la vittima \u00e8 caduta indossando gli occhiali da vista e, secondo alcune ricerche fatte sui suicidi, le persone che portano gli occhiali hanno l'istinto di toglierseli, per non ferirsi agli occhi, prima di uccidersi. I sospetti, quindi, ricadono sull'ex marito della moglie della vittima. Ma anche questa pista si dimostra errata. Infatti, con l'autopsia fatta sul cadavere si scopre che il sangue sotto le unghie della vittima non corrisponde a quello dell'ex detenuto. Moser, allora, decide di indirizzare le indagini sui colleghi di lavoro dell'uomo ucciso, impiegato in un'azienda portavalori. Dopo aver interrogato l'amministratore e il proprietario dell'azienda, Moser inizia a sospettare che i due siano coinvolti nel caso. Grazie al ritrovamento di una pistola, manomessa per non poter sparare, Moser capisce che la vittima \u00e8 stata uccisa perch\u00e9 aveva scoperto che il proprietario e l'amministratore dell'azienda volevano organizzare una rapina a uno dei loro furgoni portavalori. Ma, non avendo prove sufficienti, Moser e B\u00f6ck decidono di prendere il posto dei due autisti di un portavalori per essere assaliti dai rapinatori. Infatti, arrivati all'interno di un garage, si presentano i due criminali, e dopo una violenta sparatoria Moser riesce finalmente ad arrestarli.\n\"L'ultima avventura\".\nLa polizia trova il corpo di una donna uccisa con un colpo di pistola alla tempia. Il cadavere \u00e8 stato rinvenuto in un bosco e vicino alla vittima \u00e8 stata trovata una pedina del domino raffigurante il numero due. Moser intuisce subito di trovarsi alle prese con un serial killer che firma i suoi omicidi con le pedine del domino. Il giorno dopo, infatti, due ragazzi in bicicletta trovano, sempre nel bosco, il cadavere di un'altra donna uccisa nello stesso modo, con accanto la pedina numero tre. Le paure di Moser sono confermate ma non ha nessun indizio su cui lavorare. Nel frattempo si presenta al commissariato una specialista in psicologia criminale che ha l'incarico di aiutare la polizia fornendo un identikit \u201cpsicologico\u201d dell'assassino. Guardando le foto di come sono state trovate le vittime, la psicologa afferma che i delitti sono opera di uno psicopatico tra i trenta e i quaranta anni, che probabilmente ha perso il padre da piccolo e che ha avuto una madre autoritaria e severa. Queste affermazioni sono confermate anche dal fatto che nella mano destra delle vittime vi era sempre un bastone, simbolo per il killer, dei maltrattamenti subiti da bambino. La pedina del domino, invece, sembra essere solo un modo per numerare le sue vittime. Ma allora dov'\u00e8 il cadavere della numero uno? La psicologa afferma che il primo delitto potrebbe risalire anche a molti anni prima, oppure l'assassino ha deciso di lasciare quel posto alla madre, non avendo per\u00f2 non il coraggio di ucciderla. Intanto lavorando insieme al caso, tra Moser e la psicologa nasce una storia d'amore, nonostante i due riescano a vedersi raramente perch\u00e9 Moser sembra quasi ossessionato dall'idea di dover catturare il killer. Dagli archivi della polizia non risulta nessun criminale che abbia le caratteristiche del loro uomo. Ma, grazie a una delle autopsie fatte sulle vittime, il dottor Graff avverte Moser di aver trovato uno dei proiettili della pistola del killer. Moser riesce cos\u00ec a risalire all'arma dei delitti: un revolver degli anni '30. Inoltre Moser, pensando che il luogo dove sono stati rinvenuti i cadaveri possa fornire altri indizi, decide di tornare nel bosco per ulteriori investigazioni. Scopre infatti, mettendosi nella stessa posizione in cui erano i corpi, che tutte le vittime sono state posizionate in modo che il loro sguardo si dirigesse verso un vecchio edificio. Per scoprire a chi era appartenuto, essendo ormai disabitato, Moser chiede informazioni alla gente che vive nelle vicinanze. Purtroppo nessuno sa nulla ma una donna gli dice di chiedere alla signora Hauff, che da sempre abita in quel quartiere e proprietaria di un negozio di antiquariato. Neanche la signora Hauff per\u00f2, sembra poter essere utile alle indagini fino a quando Moser scopre che tra gli articoli in esposizione nel suo negozio ci sono delle pistole antiche. La donna, infatti, afferma di aver venduto sei mesi prima un revolver degli anni '30 ma non ricorda a chi. Intuendo che la donna ha qualcosa da nascondere, Moser inizia a investigare su di lei, scoprendo che la signora Hauff ha un figlio psicopatico che dopo aver ucciso la sua fidanzata \u00e8 stato rinchiuso in manicomio. Insieme alla psicologa, Moser decide di andare a parlare con il figlio, convinto che anche se rinchiuso in manicomio sia lui il killer. Riesce quindi a scoprire, grazie all'aiuto di Rex, come l'uomo riesce a uscire dall'edificio di nascosto, passando per i tetti di Vienna senza essere visto. Ma prima che Moser riesca ad arrestarlo, il criminale scappa rubando un camioncino. Nel frattempo, la signora Hauff non trovando pi\u00f9 il vecchio revolver, sospetta che il colpevole degli omicidi sia il figlio e decide di andare nel suo magazzino, dove tiene gli articoli non venduti, per cercare l'arma scomparsa. Non riuscendo a trovare la pistola decide di andare in un altro vecchio magazzino abbandonato, dove spesso andava a giocare con il figlio quando era piccolo. All'interno la donna trova le prove degli omicidi del figlio e anche lui, che dopo una violenta discussione la rinchiude in uno stanzino. Poi l'uomo si dirige allo studio della psicologa e quando lei arriva la stordisce e la porta al vecchio magazzino. Moser, non ricevendo notizie della ragazza, si insospettisce e inizia a cercarla. Inoltre, viene informato che anche la signora Hauff \u00e8 scomparsa. Avendo trovato la macchina di quest'ultima abbandonata vicino a un vecchio magazzino, Moser decide di entrare per controllare l'edificio dove trovano la ragazza. Dopo aver lasciato Rex con la psicologa Moser va quindi a controllare le altre stanze e trova la signora Hauff rinchiusa. Tentando di liberarla per\u00f2 non si accorge che il killer \u00e8 dietro di lui e quest' ultimo gli spara alla schiena. Moser, anche se ferito, cerca comunque di salvare la psicologa, ma l'assassino spara di nuovo colpendolo mortalmente al torace. Rex corre in aiuto del suo compagno ma ormai non c'\u00e8 pi\u00f9 nulla da fare. Il killer, vedendo lo sguardo disperato di Rex, sopraffatto dal rimorso, si spara un colpo alla tempia. All'ospedale Rex veglia il corpo senza vita del suo padrone.\n\"E tutto ricomincia\".\nDopo essere salito nella sua camera d'albergo, un uomo d'affari si accorge che la porta della stanza comunicante con la sua \u00e8 socchiusa. Aprendola si trova davanti due uomini intenti a caricare dei fucili. Spaventato, l'uomo cerca di richiudere la porta, ma i due lo bloccano e lo uccidono. Il giorno seguente la polizia trova il cadavere di un uomo sulle rive del Danubio. Arrivati sul luogo del ritrovamento Bock e Holler incontrano il nuovo commissario della sezione omicidi in un modo del tutto inaspettato. Infatti, Alexander Brandtner (Gedeon Burkhard), questo il suo nome, si butta in acqua dopo aver notato un sacco in cui era stato messo il cadavere che si era staccato dalle cime di sicurezza e si stava allontanando velocemente nel fiume. Dall'autopsia fatta sulla vittima si scopre che sia il viso che i polpastrelli della mani sono stati resi irriconoscibili in modo da non poter identificare il corpo. Nel frattempo arriva all'aeroporto di Vienna una donna, sostituto procuratore della repubblica italiana, con il suo segretario. Uno dei due killer la segue per scoprire su cosa sta investigando. La donna, infatti, deve trovare delle prove schiaccianti per poter arrestare un boss della mafia, sospettato dell'omicidio del procuratore distrettuale, dei vari traffici illegali e di riciclaggio di denaro sporco. Dopo la morte di Richard Moser (Tobias Moretti), Rex, \u00e8 entrato in depressione, non dorme da vari giorni e non vuole uscire di casa. Bock e Holler si danno il cambio per andare a dargli da mangiare e restare un po' con lui, ma le cose non sembrano migliorare; curioso di conoscere il cane, Alex, decide di andare a trovarlo; da subito tra i due nasce un bellissimo rapporto, forse perch\u00e9 anche Alex aveva perso da poco il suo compagno, un cane poliziotto morto in un'esplosione. Cos\u00ec, Rex, ricomincia ad avere voglia di uscire e Alex lo rimette subito al lavoro. Grazie al sacco che Alex aveva recuperato si scopre che la vittima aveva soggiornato in un albergo e dalla lista dei clienti si risale alla sua identit\u00e0. Nonostante ci\u00f2, la polizia non riesce a trovare una valida ragione per l'omicidio di quell'uomo. Alex, per\u00f2, inizia a sospettare che sia stato ucciso perch\u00e9 aveva visto qualche cosa nella stanza comunicante con la sua. Nel frattempo, per sapere in anticipo gli spostamenti del sostituto procuratore, i killer fanno rapire la moglie del segretario della donna per poterlo ricattare. L'uomo, disperato, decide di collaborare con loro. In questo modo i killer possono organizzare un attentato per uccidere il sostituto procuratore. Quest'ultima, intanto, ha scoperto che il boss della mafia ha aperto un cospicuo conto in una banca locale e, con la speranza di poterlo incastrare per riciclaggio di denaro, decide di interrogare il direttore della banca, invitandolo a pranzo in un ristorante viennese. Saputo il nome del ristorante i due killer decidono di uccidere la donna proprio in quella occasione. Arrivati sul luogo, i due vedono che una delle finestre del palazzo di fronte al ristorante \u00e8 il punto adatto per poter sparare senza essere visti. Cos\u00ec, irrompono in quell'appartamento uccidendo l'anziana inquilina e si preparano per l'attentato. Ma vengono disturbati da una vicina di casa che, suonando ripetutamente al campanello dell'appartamento e non avendo risposta, chiama la polizia. I due sono costretti a scappare senza portare a termine il loro incarico. Intanto Alex, dopo aver scoperto che uno dei due clienti d'albergo, che alloggiava nella camera comunicante con la vittima, ha dei precedenti penali, decide di fargli visita. L'uomo, che riforniva i killer di tutto ci\u00f2 di cui avevano bisogno a Vienna, viene arrestato, ma durante l'azione, arrivano anche i due killer, che dopo una violenta sparatoria riescono a fuggire. Nel frattempo, l'avvocato della banca in cui il boss aveva aperto il conto chiama il sostituto procuratore chiedendole un incontro con la promessa di mostrarle delle prove schiaccianti per incastrare il boss. La donna accetta e l'incontro \u00e8 fissato vicino a una chiesa nei dintorni di Vienna. Avvertiti dal segretario, i due killer arrivano in quel luogo qualche ora prima per poter posizionare una carica di esplosivo che distrugga la macchina della donna. Ma anche la polizia, intercettando la telefonata del segretario, \u00e8 a conoscenza dell'incontro. Per arrivare pi\u00f9 in fretta, Alex e Rex prendono un piccolo aereo e si paracadutano nelle vicinanze. Bock, con i rinforzi, circonda la zona. I due killer non si accorgono della polizia e aspettano l'arrivo della macchina. Grazie all'aiuto di Rex i due criminali vengono consegnati alla giustizia e il sostituto procuratore rientra in Italia con le prove per l'arresto del boss mafioso.\n\"Il trasformista\".\nUn anziano signore, rapina un supermercato e uccide uno dei commessi che stava tentando di fermarlo. Poi entra in un locale a luci rosse, nel quale si toglie la maschera e si trasforma in un normale uomo di mezza et\u00e0. Arrivata sul luogo del delitto, la polizia riesce a ottenere un identikit del criminale e a scoprire che, dopo la rapina, il ladro si \u00e8 rifugiato in un erotic-center dal quale, per\u00f2, nessuno lo ha pi\u00f9 visto uscire. Essendoci state, negli ultimi mesi, altre rapine ai supermercati, Alex, decide di confrontare i vari identikit. Scopre, cos\u00ec, che ogni sospetto sembra assomigliare a un personaggio famoso, una volta Elvis Presley, un'altra volta a Che Guevara e nell'ultima rapina l'aspetto \u00e8 di quello di Albert Einstein. Sovrapponendo gli identikit e togliendo alcuni particolari, Alex riesce a ottenere il vero volto del ladro. Ma chi \u00e8 quest'uomo, cos\u00ec abile nel trasformarsi? Alex \u00e8 convinto che si tratti di un uomo che lavora, o lavorava, in un circo come trasformista, ma anche come esperto tiratore, dato che era riuscito a uccidere il commesso del supermercato con un colpo di pistola esattamente in mezzo agli occhi. Decide, cos\u00ec, di andare a parlare con la proprietaria di un locale di variet\u00e0, in cui si esibiscono molte persone del mondo del circo. Li, sfogliando un registro con varie foto di personaggi che avevano lavorato nel locale, trova il suo uomo. Ma quando arriva dove gli abita, l'uomo \u00e8 gi\u00e0 scappato. Durante la fuga, per\u00f2, rapina una agenzia di cambio. Ma, questa volta, la polizia arriva mentre lui \u00e8 ancora nei paraggi e grazie al fiuto di Rex, Alex riesce a individuarlo. L'uomo inseguito si rifugia allo zoo di Vienna e prende in ostaggio alcuni clienti di un bar. Alex \u00e8 costretto ad assecondare le sue richieste. Ma proprio quando le cose sembrano volgere a favore del criminale, Alex riesce a smascherare il suo ennesimo travestimento.\n\"Il complotto\".\nTre uomini decidono, durante una partita a golf, di uccidere la persona che li ricatta, per degli appalti truccati, da alcuni mesi. Cos\u00ec, si dirigono verso il luogo dove la vittima sta giocando al tiro a piattello e nel momento in cui l'uomo rimane solo, i tre lo sorprendono alle spalle, gli sfilano il fucile e uno di loro gli spara un colpo in pieno volto. Poi, due tornano a giocare tranquillamente a golf mentre il terzo corre nella camera d'albergo della vittima per eliminare dal suo computer i dati che li riguardavano. Avvertita del ritrovamento del cadavere, la squadra di Alex si mette subito all'opera. Alex e Bock iniziano a interrogare gli ospiti dell'albergo che usufruiscono del campo da golf, mentre Holler, porta il computer da alcuni programmatori sperando di riuscire a recuperare i file mancanti. Nel frattempo, uno dei tre uomini, spaventato dall'arrivo della polizia, tenta di scappare, ma gli altri due non glielo permettono, tenendolo sempre sott'occhio. Inoltre, per avere una garanzia che nessuno di loro tre possa tradire gli altri, decidono di scrivere una confessione e di consegnare una copia a ognuno. Intanto Alex e Rex, perlustrano in lungo e in largo il campo da golf, ma Rex non riesce a trovare nessun valido indizio. Ormai tra i due uomini dilaga il nervosismo e durante l'ennesimo tentativo di fuga di uno dei tre, gli altri due decidono di eliminarlo chiudendolo dentro la sauna dell'albergo. Nel frattempo, Alex inizia a pensare che, dato che il fucile che aveva ucciso la vittima era stato ripulito, forse il colpevole lo aveva fatto con la pezza con il quale i golfisti puliscono le palline prima di colpire. Cos\u00ec, Alex fa annusare a Rex le pezze da giocatori di golf l\u00ec presenti e alla fine il cane trova la prova schiacciante. La pezza in questione appartiene a uno dei tre uomini su cui la polizia aveva gi\u00e0 dei sospetti. Alex e Bock corrono all'albergo per arrestare i tre. Ma mentre salvano quello che \u00e8 stato chiuso nella sauna, gli altri due riescono a scappare. Rex e Bock si lanciano all'inseguimento, durante il quale Bock viene ferito alla testa. Alla fine Alex riesce a raggiungere i due criminali e a consegnarli alla giustizia.\n\"L'ultima amante\".\nDurante il suo giro di controllo, il proprietario di un deposito di container viene ucciso, schiacciato da uno di questi. La squadra omicidi viene avvertita dell'accaduto, mentre \u00e8 intenta a festeggiare il compleanno di Hollerer. Alex si precipita sul luogo del delitto e inizia le sue indagini interrogando la moglie e il figlio della vittima, insieme al capo magazziniere. Da quest'ultimo viene a scoprire che il suo capo aveva il vizio del gioco d'azzardo. Cos\u00ec, Alex decide di seguire questa pista. Infatti, finge di essere un giocatore, ubriaco, pieno di soldi, che ha voglia di essere \u201cspennato\u201d. Entrato nel locale in cui la vittima andava a giocare di solito, chiede al barman di organizzare un tavolo. Le cose per\u00f2 si mettono male e Alex, costretto a rivelare la sua identit\u00e0, viene aiutato da Rex che salva la situazione. Alex, scopre, per\u00f2, che il capo magazziniere aveva un grosso debito di gioco con la vittima e che per pagarlo aveva organizzato un traffico di merci rubate dai container. Ma non \u00e8 lui l'assassino: nel momento dell'incidente, si trovava da un'altra parte. Grazie all'agenda della vittima e a un secondo interrogatorio con la moglie, Alex scopre che il proprietario del deposito aveva molte amanti. Forse una di queste, gelosa, avrebbe potuto ucciderlo o forse la moglie stessa, stanca dei suoi tradimenti. Ma anche l'alibi di quest'ultima sembra di ferro. Alex allora interroga, di nuovo il figlio della vittima, che, curiosamente, ha preso la barca del padre, alla quale non si era mai interessato, e l'ha completamente ripulita. Inoltre le risposte che ha dato la moglie del figlio durante l'interrogatorio non convincono affatto Alex. La donna sta sicuramente nascondendo qualche cosa. Portata in secco la barca, la polizia si accorge di un sacchetto che il figlio aveva buttato ripulendo l'imbarcazione. Dentro, Alex, trova delle pasticche contro le nausee della gravidanza. Inoltre, sulla macchina della nuora della vittima, Alex aveva notato, una multa per sosta vietata, fatta nelle vicinanze dal molo. Cos\u00ec, capisce che l'ultima amante della vittima era stata proprio la moglie del figlio. Quest'ultimo, per non separarsi dalla moglie, aveva ucciso il padre. Scoperta la gravidanza della donna, per\u00f2, il marito decide di uccidere anche lei, ma Alex e Rex arrivano in tempo per salvarla.\n\"La figlia rubata\".\nMentre una donna cammina in un parco, vede una ragazza ferita tra i cespugli. Quest'ultima \u00e8 ancora viva e continua a ripetere la parola \"lei\". La donna corre a chiamare un'ambulanza ma quando ritorna, la ragazza \u00e8 morta. Arrivato sul luogo del delitto, Alex trova, come unico indizio una chiave. Grazie anche all'aiuto del dottor Graff, che si accorge di alcuni segni di vernice sul cadavere, Alex scopre che la ragazza frequentava il liceo artistico di Vienna e la chiave era quella del suo armadietto della scuola. L\u00ec dentro la polizia trova i documenti della vittima e Alex e Bock decidono di andare a casa sua. Appena arrivati i due vengono sorpresi dall'arrivo di una coppia di genitori, in cerca della loro bambina. Alex, capisce, cos\u00ec, che la ragazza, che faceva la baby-sitter, era stata aggredita per rapire la neonata che aveva in custodia. Alex si rende conto di essere davanti a un caso delicato e che, molto probabilmente, il rapitore \u00e8 una donna che non pu\u00f2 avere figli. Per capire meglio come deve muoversi, Alex decide di andare a parlare con un'altra donna che, qualche mese prima, era stata arrestata per il rapimento di un bambino. Quest'ultima, infatti, gli d\u00e0 un suggerimento: controllare i negozi per i bambini, sicuramente la sospettata avr\u00e0 comprato tutto il necessario per accudire la \"sua\" bambina. Nel frattempo i genitori della neonata, disperati per la situazione e contro il parere della polizia, decidono di annunciare l'accaduto su un giornale promettendo una ricompensa a chiunque sappia qualche cosa. Una vicina di casa della donna che ha rapito la bambina, vedendo la foto sul giornale, si insospettisce. Presa dal panico la donna la colpisce con il ferro da stiro e scappa con la bambina. Grazie alla lista dei clienti di un negozio per bambini, Alex riesce a scoprire l'indirizzo della sospettata. Arrivato sul luogo, per\u00f2, trova solo la vicina di casa, tramortita per terra. Dagli indizi trovati in casa, Alex capisce che la donna si \u00e8 rifugiata nella casa in campagna dei suoi genitori, ma anche quando arriva l\u00ec, non c'\u00e8 traccia di lei. Quest'ultima, infatti, si \u00e8 nascosta in una villa vicino da dove pu\u00f2 controllare la strada. Terrorizzata dal fatto che possano riprendersi la neonata, la donna scappa di nuovo. Questa volta, per\u00f2, Alex la vede e inizia a inseguirla con la macchina. Presa dal panico la donna minaccia di buttarsi in un burrone, ma Rex riesce a salvare la situazione.\n\"Vendetta\".\nAll'uscita dal carcere, dopo due anni di galera, un uomo trova ad aspettarlo la sua fidanzata. L'uomo ha un unico pensiero: vendicarsi di Alex Brandtner, che lo aveva arrestato per furto prima di diventare commissario della squadra omicidi di Vienna. Per colpire Alex la coppia ha gi\u00e0 organizzato un piano. Il giorno stesso, infatti, durante la solita passeggiata che Alex fa insieme a Rex, una donna lo avvicina chiedendogli aiuto per ritrovare le chiavi della macchina, perse mentre faceva footing. Al comando di Alex, Rex inizia a cercarle, allontanandosi dai due. A un certo punto, per\u00f2, il complice della donna, usando come esca una femmina di pastore tedesco in calore, adesca Rex, che ingenuamente sale sul furgone. Alex, preoccupato, inizia a chiamare il suo cane e perde di vista la donna. Lei ne approfitta per scappare e raggiunge il furgone, che parte a tutta velocit\u00e0. Alex, rendendosi conto di ci\u00f2 che \u00e8 accaduto, chiama la centrale, diramando la descrizione del veicolo con il quale \u00e8 stato portato via Rex. Arrivati al magazzino abbandonato, i due criminali decidono di uccidere il cane, ma Rex, prendendoli di sorpresa, riesce a scappare. Nel frattempo Alex \u00e8 riuscito a sapere a chi appartiene il furgone. Il proprietario, per\u00f2, non c'entra, lo ha prestato a una sua amica. Investigando su di lei, la polizia scopre che la donna \u00e8 fidanzata con un criminale arrestato da Alex per una rapina a mano armata. Ricordandosi di ci\u00f2 che era accaduto due anni prima Alex decide di andare a controllare la stessa banca che l'uomo aveva rapinato in precedenza. Infatti, arrivati sul luogo, Bock e Alex vedono l'uomo all'interno della banca con la pistola in mano. Alex decide di entrare e di offrirsi come ostaggio in cambio delle persone all'interno della banca. L'uomo accetta e Alex entra. Intanto, all'esterno, Bock vede una donna allontanarsi velocemente e ordina agli agenti di fermarla. Nel frattempo il criminale decide di uscire facendosi scudo con Alex. Ma Rex, con un balzo, lo prende alle spalle e lo disarma.\n\"Una medaglia a Rex\".\nUn guardone spia dalla finestra una donna che vive in un appartamento di fronte al suo. Un giorno, proprio mentre la sta fotografando, vede la donna aprire la porta di casa a un uomo che dopo averla assalita la strangola. Il guardone decide di non chiamare la polizia e di sviluppare subito il rullino per vedere se nelle foto appare il volto dell'assassino. Qualche ora dopo, tornato a casa, il marito della donna trova il cadavere della moglie e chiama la polizia. La squadra di Brandtner, che si trova al ricevimento per la consegna di un premio a Rex per il lavoro compiuto, accorre subito sul luogo del delitto. Nel frattempo il guardone vede dalle foto che l'assassino altri che non \u00e8 il marito della vittima. Decide cos\u00ec di ricattarlo chiedendogli due milioni di scellini. Intanto Alex grazie a delle ricevute di taxi, scopre che la donna aveva una relazione extraconiugale proprio con un tassista. Quest'ultimo sospettato perch\u00e9 testimoni affermano di averlo visto litigare con la vittima proprio il giorno stesso dell'omicidio, si dichiara innocente. Alex, a discapito degli indizi contro di lui, gli crede anche perch\u00e9 ha la sensazione che il marito della donna non sia del tutto estraneo all'accaduto. Lui, per\u00f2, al contrario del tassista ha un alibi di ferro: il giorno della morte della moglie era tornato a Vienna, con l'aereo, da un viaggio di lavoro. Alex, per\u00f2, non si arrende e decide di chiamare l'aeroporto. Scopre, cos\u00ec, che il marito, prendendo il volo precedente per tornare a Vienna, aveva avuto tutto il tempo necessario per commettere l'omicidio, tornare all'aeroporto e fingere di essere arrivato con il volo successivo. Inoltre, quando Alex giunge a casa del sospetto, trova in un cestino della spazzatura le foto con cui l'uomo viene ricattato. Ma di lui non vi \u00e8 traccia. Quest'ultimo infatti, dopo aver scoperto l'identit\u00e0 del suo ricattatore, si dirige nell'appartamento di fronte per ucciderlo. Ma per errore colpisce l'uomo sbagliato. Rendendosi conto dello sbaglio, l'assassino individua il suo uomo e tenta di ucciderlo in un grande magazzino dove il ricattatore lavora come guardia notturna. Ma Alex e Rex sono sulle sue tracce e riescono ad arrestarlo prima che uccida ancora.\n\"Ultimo gioco\".\nUn uomo, accoltellato alla schiena, muore in un circolo sportivo. Il cadavere viene trovato dalla signora Schulz, proprietaria del club, che avverte subito la polizia. Alex e la sua squadra iniziano a interrogare tutti i clienti del circolo. Si scopre, cos\u00ec, che le ultime due persone ad avere visto la vittima viva sono state la proprietaria e il signor Aberman, socio onorario del club. I due, per\u00f2, sembrano avere entrambi un alibi perfetto, anche se rispondono alle domande con un certo nervosismo, come se nascondessero qualche cosa. Infatti Alex scopre, dalla lista delle telefonate fatte al circolo, che la donna, durante le ultime due settimane, aveva chiamato spesso la vittima. Alla richiesta di una spiegazione, la proprietaria risponde che l'uomo aveva iniziato a bere in modo eccessivo e lei era decisa ad aiutarlo. Il giorno seguente, per\u00f2, la polizia trova la donna morta con un coltello piantato nel cuore. L'autopsia svela che la donna \u00e8 stata uccisa. Alex, allora, inizia a pensare che le morti siano dovute a una resa dei conti. Scopre, infatti, che nell'ufficio della proprietaria, una settimana prima della sua morte, c'era stata un violento litigio, al quale avevano partecipato quattro persone, due delle quali erano gi\u00e0 morte. Alex, quindi, si mette sulle tracce degli altri due. Nel frattempo, il padre di una famosa tennista, che si allena in quel circolo, tenta in tutti i modi di mandare fuori pista le indagini. Dopo l'aggressione subita dal signor Aberman il quale, per\u00f2, riesce a salvarsi, il padre della tennista confessa alla polizia di essere il colpevole degli omicidi. Ma grazie all'infallibile fiuto di Rex, Alex scopre che la vera colpevole \u00e8, in realt\u00e0, la figlia. Quest'ultima confessa la verit\u00e0. Con la scusa di poter conoscere un potenziale sponsor, la tennista era stata convocata a una riunione del circolo sportivo. Ma al suo arrivo aveva trovato solo la proprietaria, Aberman e un altro socio. Dopo aver alzato il gomito, i due uomini l'avevano violentata, sotto gli occhi accondiscendenti della Schulz. In seguito a ci\u00f2, la ragazza si era voluta vendicare.\n\"Indagine pericolosa\".\nUn uomo viene arrestato per avere ucciso sei persone facendo esplodere una bomba. Prima di entrare in prigione, Zack, questo il nome del criminale, ha per\u00f2 innescato un altro ordigno, pronto a esplodere se qualcuno ruba i soldi che ha nascosto. Per scoprire il nascondiglio e disinnescare la bomba, Alex, fingendosi un delinquente, entra in prigione. L\u00ec cerca in tutti i modi di farsi amico Zack, ma quest'ultimo \u00e8 alquanto diffidente. Dopo qualche giorno i due vengono trasferiti in un altro carcere. Durante il viaggio, per\u00f2, Alex, che aveva gi\u00e0 architettato tutto, con l'aiuto della sua squadra, finge di sentirsi male e disarmando una delle guardie, costringe il furgone blindato a fermarsi. Poi propone a Zack di fuggire insieme a lui. L'uomo accetta e i due si dirigono a casa di Alex, abitata per l'occasione da Bock che finge di essere un ricettatore, al quale i due chiedono asilo. Nel frattempo Hollerer addestra Rex a scovare e a segnalare la presenza di bombe. Dopo qualche giorno, Zack decide di andarsene, separandosi da Alex. Alex, per non insospettirlo, lo lascia andare, mettendogli un trasmettitore nella borsa, per poter seguire i suoi spostamenti. L'uomo, infatti si dirige nel luogo dove ha nascosto i soldi, un appartamento proprio sopra un asilo. Zack, per\u00f2, si accorge di essere seguito dalla polizia e dopo aver innescato la bomba, affinch\u00e9 esploda nel giro di pochi minuti, esce, tenendo un altro ordigno in mano. Minacciando di farlo esplodere, l'uomo chiede agli agenti di allontanarsi e che una macchina venga messa a sua disposizione. Nel frattempo Alex e Rex cercano di disinnescare la bomba all'interno dell'appartamento e, grazie all'aiuto di un artificiere che segue le mosse di Alex telefonicamente, ci riescono. Quando anche loro escono dallo stabile, Bock avverte Alex di quello che \u00e8 successo: Zack \u00e8 salito su una macchina e ha preso in ostaggio Hollerer per guidarla. Alex si lancia all'inseguimento dell'auto, ma sa di non poter intervenire per paura che l'uomo faccia esplodere la bomba. Ma ad un certo punto Hollerer che sta seguendo la strada che gli dice Zack, vede un parcheggio isolato; con un colpo di sterzo si dirige l\u00ec dentro, poi apre lo sportello e si butta dalla macchina. L'auto, senza conducente, si schianta su un'altra auto esplodendo all'istante."}
{"id": "1534021", "revid": "169040", "url": "https://it.wikipedia.org/wiki?curid=1534021", "title": "Episodi de Il commissario Rex (quinta stagione)", "text": "La quinta stagione della serie televisiva Il commissario Rex consta di tredici episodi andati in onda per la prima volta, in Austria, tra il 28 gennaio 1999 e il 22 aprile 1999. La trasmissione in Italia, da parte di Raiuno, \u00e8 avvenuta quasi in contemporanea, tra il 3 marzo e il 13 giugno 1999. Per la prima volta il telefilm viene trasmesso su Raiuno in prima serata, con le nuove puntate spesso alternate a repliche della stagione precedente. La collocazione nel palinsesto continua ad essere quella del mercoled\u00ec, come avvenuto l'anno precedente per la quarta stagione. Soltanto il 18 maggio 1999 l'episodio \u00e8 andato in onda di marted\u00ec, essendo in programma per il giorno successivo la finale di Coppa delle Coppe. I dati d'ascolto sono soddisfacenti, nonostante la frequente contemporaneit\u00e0 con la trasmissione di incontri sportivi da parte di altre reti. In alcuni casi, addirittura, gli episodi de \"Il Commissario Rex\" attirano l'attenzione di un numero di telespettatori superiore a quello delle partite. Ad esempio, l'episodio \"Ambizioni pericolose\", trasmesso il 10 marzo 1999 alle 20.50, risulta il programma pi\u00f9 visto della serata con 8.088.000 telespettatori (share del 26,18%) superando l'incontro di Coppa Italia tra Fiorentina e Bologna, in onda su Italia 1 e seguito da poco pi\u00f9 di 6 milioni di telespettatori. Risultato ancora pi\u00f9 sorprendente in termini di ascolti \u00e8 rappresentato dall'episodio \"Tutte brave persone\", in programma su Raiuno il 26 maggio 1999 e seguito da 6.577.000 (share del 25,78%), pi\u00f9 di quelli del secondo tempo della finale di UEFA Champions League tra Bayern Monaco e Manchester United. L'episodio \"Sissi\" \u00e8 andato in onda il 13 giugno 1999 in forma ridotta essendo in programma successivamente uno speciale del Tg1 dedicato alle Elezioni Europee. L'episodio \u00e8 stato trasmesso integralmente per la prima volta l'8 settembre 2001, alle 19,05. \n\"Ambizioni pericolose\".\nTrama.\nRicarda Limmer, con la complicit\u00e0 di Brigitte Bosch, finge di essere stata aggredita da un collega, Michael Fuchs, per prendere il suo posto in azienda. Lui si vendica uccidendole entrambe. Tuttavia la polizia impedir\u00e0 altri due omicidi.\n\"Senza piet\u00e0\".\nTrama.\nUn rapinatore spara a due commesse di una gioielleria, uccidendone una e ferendo l'altra, dato che volevano dare l'allarme. Si scoprir\u00e0 poi che la rapina era solo la messa in scena di un padre che voleva l'affido del figlio e aveva quindi deciso di eliminare l'ex moglie che per\u00f2 riesce a salvarsi. Brandtner e Rex riusciranno a catturarlo.\n\"Spariti nel nulla\".\nTrama.\nAlcuni autocarri carichi di medicinali scompaiono al confine con l'Ungheria. Un prete, in confessione viene a sapere di questi criminali che uccidono i camionisti per rubare il carico ma, vincolato dal segreto della confessione non vuole dire nulla a Brandtner, decidendo quindi di agire da solo. Tuttavia i malviventi rapiscono il religioso ma grazie a Rex, Alex risolver\u00e0 il caso incastrando gli assassini e salvando il padre.\n\"Per denaro, per amore\".\nTrama.\nAnton rapina una banca per saldare un debito con un boss della malavita, per\u00f2 i soldi non si possono utilizzare, perch\u00e9 segnati. Alex rintraccer\u00e0 il colpevole.\n\"Complici\".\nTrama.\nSusanne litigando con l'amante ne provoca la caduta in un precipizio. Successivamente si consulta con il marito sul da farsi. All'inizio tutto lascia pensare che il colpevole sia o Susanne o il marito, alla fine poi si scoprir\u00e0 che l'omicida \u00e8 la moglie dell'amante di Susanne che per gelosia aveva colto l'occasione per eliminarlo.\n\"Omicidio nel parco\".\nTrama.\nIn un parco viene trovato il cadavere di un uomo. La causa della morte sembra il morso di un cane ma qualcosa non quadra: sulla vittima non ci sono saliva o peli di cane e il calco del morso mostra una malformazione al cranio. Alex riesce quindi ad incastrare il custode di un museo dove erano esposti pezzi del genere. Mette quindi alle strette l'uomo che confessa di aver rubato dal magazzino e rivenduto il cranio di lupo usato per il delitto. Successivamente Brandtner nota l'uomo descritto dal custode nel parco e grazie alle impronte lasciate dalla sua bicicletta \u00e8 convinto che sia lui il colpevole. Con uno stratagemma e grazie a Rex il commissario riesce a introdursi in casa del sospettato dove trova l'arma del delitto. L'uomo infine, arrestato da Alex confessa di aver ucciso l'anno prima la moglie che voleva divorziare e di averla nascosta nel parco fino ad allora chiuso. Ma alla riapertura, temendo che qualcuno trovasse il corpo della donna, aveva deciso di spaventare la gente fingendo che nel parco ci fosse un enorme lupo.\n\"La chiave della morte\".\nTrama.\nThomas un giovane che lavora in un albergo viene ucciso. La colpevole \u00e8 la figlia del proprietario dell'albergo che si era innamorata di lui, ma era stata respinta. Alex riuscir\u00e0 a prenderla.\n\"Il barbone\".\nTrama.\nIl cadavere di un barbone viene trovato nei pressi della ferrovia. La morte \u00e8 dovuta all'inalazione di un gas velenoso. Alex scoprir\u00e0 in seguito un complotto organizzato da alcuni uomini che volevano compiere un attentato.\n\"Un terribile segreto\".\nTrama.\nSybille, studentessa di medicina, viene uccisa durante una gita in montagna. Alex sospetta di tre amici della giovane. La vittima sapeva qualcosa di compromettente nei confronti di uno di loro.\n\"Il testamento\".\nTrama.\nIl signor Stift lascia le sue sostanze all'infermiera che l'ha assistito. Un nipote tenta di impossessarsi del testamento e non esita a uccidere.\n\"Omicidio d'autore\".\nTrama.\nIl signor Nordeck, un uomo anziano con la moglie ammalata e quasi senza lavoro decide di scrivere un giallo. Lo invia a una casa editrice che per\u00f2 non lo pubblica perch\u00e9 ritenuto poco interessante. L'uomo quindi decide di mettere in pratica il suo libro uccidendo coloro che ritiene responsabili della mancata pubblicazione del suo manoscritto: uno scrittore, usando un elicottero radiocomandato pieno di esplosivo. Successivamente, con un'automobile giocattolo tenta di uccidere una donna impiegata presso l'editore e infine rapisce, rinchiudendolo in magazzino imbottito di esplosivo, il titolare della casa editrice. Brandtner e Rex riusciranno a salvare l'uomo e arrestare Nordeck.\n\"Tutte brave persone\".\nTrama.\nLa signora Stern viene uccisa per rapina. Si sospetta di un giovane, Moriz che vive con la sorella Brigitte. Si scoprir\u00e0 poi che sia questo delitto che quello di 5 anni prima per cui Moritz era stato condannato sono stati commessi da un altro rispettabile condomino che, indebitato, aveva commesso i delitti facendo ricadere la colpa su Moritz. Ma Rex e Brandtner riusciranno a scoprire la verit\u00e0 arrestando il colpevole e riabilitando Moritz.\n\"Sissi\".\nTrama.\nUna giovane che lavora in una sartoria teatrale si identifica nella principessa Sissi. Uccide un conducente di carrozze che aveva tentato di violentarla. Successivamente duella con Alex, ma Rex la disarma."}
{"id": "1534024", "revid": "709565", "url": "https://it.wikipedia.org/wiki?curid=1534024", "title": "Episodi de Il commissario Rex (sesta stagione)", "text": "La sesta stagione della serie televisiva Il commissario Rex consta di dodici episodi andati in onda per la prima volta, in Austria, tra il 16 febbraio e il 10 maggio 2000: essa vede la conferma dei personaggi principali introdotti nel corso della stagione precedente. In Italia, la trasmissione in prima visione degli episodi \u00e8 avvenuta su Raiuno, tra il 6 ottobre e il 15 dicembre 2000. A differenza delle precedenti stagioni, la Rai sceglie di trasmettere gli episodi il venerd\u00ec in prima serata, anzich\u00e9 il mercoled\u00ec, in concorrenza con la trasmissione Paperissima, in onda su Canale 5. Spesso \u00e8 proprio quest'ultima ad avere la meglio in termini di ascolti. \n\"A tutto gas\".\nTrama.\nLe indagini sull'omicidio dell'usuraio Herbert Baumann portano a sospettare di Martin Fritzsch, un pilota di kart: la squadra omicidi riuscir\u00e0 tuttavia a trovare sufficienti elementi per scagionarlo.\n\"Piccoli fuggiaschi\".\nTrama.\nDue bambini tentano di scappare di casa per sfuggire alle violenze del padre alcolizzato, il quale ha ucciso la moglie: presto localizzati dall'uomo, saranno liberati dalla squadra omicidi.\n\"Un bimbo in pericolo\".\nTrama.\nLa squadra omicidi indaga sul rapimento del figlio neonato di una nota cantante lirica.\n\"Giocattoli antichi\".\nTrama.\nUn venditore ambulante molesta telefonicamente alcune clienti, cagionandone talvolta la morte: grazie ad alcune prove la squadra omicidi riesce a tracciare un profilo vocale del maniaco e ad arrestarlo.\n\"Ghiaccio rovente\".\nTrama.\nLa squadra omicidi indaga sulla morte di un campione di hockey, noto per le sue avventure sentimentali.\n\"Amore fraterno\".\nTrama.\nUn agente di borsa viene ucciso dal fratello gemello, intenzionato ad impossessarsi dei suoi beni: presto per\u00f2 incontra alcune difficolt\u00e0 che finiscono per mettere la polizia sulla pista giusta.\n\"Arcani maggiori\".\nTrama.\nVienna viene sconvolta da una serie di omicidi, le cui vittime vengono assassinate con delle modalit\u00e0 indicate dalle carte dei tarocchi.\n\"Il killer della luna piena\".\nTrama.\nUn serial killer uccide le donne nelle notti di luna piena asportandone delle ciocche di capelli: il principale sospettato, un barbiere con alcuni disturbi psichici, viene scagionato indirizzando i sospetti della polizia sul suo psichiatra.\n\"La talpa\".\nTrama.\nUn poliziotto sospeso viene ucciso mentre indagava su di un latitante tornato in Austria per liberare la compagna: l'omicidio mette in allarme la squadra omicidi che riesce a fermare in extremis il malvivente.\n\"Giochi pericolosi\".\nTrama.\nLa squadra omicidi indaga sul ritrovamento del cadavere di un internauta.\n\"L'elisir di lunga vita\".\nTrama.\nDue ragazzi cercano di mettere in atto la formula di un elisir di lunga vita, partendo da alcuni manoscritti conservati in un museo: ci\u00f2 provoca la morte accidentale di alcune persone che mette in allarme la squadra omicidi.\n\"Il purosangue\".\nTrama.\nPer mascherare la morte accidentale di un purosangue, i proprietari inscenano un rapimento: l'uccisione di un testimone mette in allarme la squadra omicidi che riesce a far venire a galla la verit\u00e0."}
{"id": "1534026", "revid": "709565", "url": "https://it.wikipedia.org/wiki?curid=1534026", "title": "Episodi de Il commissario Rex (settima stagione)", "text": "La settima stagione della serie televisiva Il commissario Rex consta di dieci episodi andati in onda per la prima volta in Austria tra il 28 marzo e il 30 maggio 2001. In Italia, sono stati trasmessi in prima visione su Raiuno tra il 27 settembre e il 6 dicembre 2001. A differenza delle stagioni precedenti, si sceglie il gioved\u00ec come giorno settimanale di messa in onda, ponendo cos\u00ec \"Il Commissario Rex\" in concorrenza con la trasmissione Grande Fratello, in onda settimanalmente su Canale 5. L'avvio della trasmissione della nuova stagione era inizialmente previsto per gioved\u00ec 13 settembre 2001, ma in seguito alla modifica dei palinsesti dovuta agli attentati dell'11 settembre, la messa in onda dell'episodio \"Il Modello\" slitt\u00f2 al 27 settembre. Dal punto di vista degli ascolti, le puntate della settima stagione hanno frequentemente accusato il colpo della concorrenza del reality show di Canale 5 che ha quasi sempre prevalso sia in termini di telespettatori sia in termini di share. L'episodio pi\u00f9 seguito \u00e8 stato quello trasmesso l'8 novembre, dal titolo \"Il Killer e la Bambina\", che ha interessato 7.137.000, ottenendo uno share del 24,87%.\n\"All'ultimo secondo\".\nTrama.\nDue malviventi chiedono a un infermiere di uccidere un paziente, ma lui non \u00e8 d'accordo ed essi lo eliminano.\n\"Mercanti di bambini\".\nTrama.\nDa alcuni mesi si verificano morti di bimbi per asfissia. La polizia indaga e scopre una terribile verit\u00e0.\n\"Foto perfette\".\nTrama.\nRieder scatta alcune foto a una ragazza, poi la uccide e ne nasconde il cadavere in un deposito.\n\"Il bluff\".\nTrama.\nViene compiuta una rapina e viene sequestrato il direttore della banca. Alex scoprir\u00e0 che era d'accordo con il rapinatore.\n\"A colpo sicuro\".\nTrama.\nUna studentessa vuole acquistare le azioni di una societ\u00e0, ma qualcuno glielo impedisce.\n\"Le cavie\".\nTrama.\nDue giovani vengono usati come cavie per sperimentare dei farmaci, ma si verificano conseguenze gravi. \n\"La gabbia\".\nTrama.\nUn tale affascinato dalle fantasie erotiche descritte da una scrittrice in una sua opera decide di viverle nella realt\u00e0.\n\"Il killer e la bambina\".\nTrama.\nFred esce da un ospedale psichiatrico e ritorna dai suoi, suscitando il malumore del padre. Colto da un accesso di follia, uccide i genitori e sequestra una ragazzina. Alex lo catturer\u00e0.\n\"Il modello\".\nTrama.\nViene ritrovato il cadavere di un modello nella spazzatura. Presenta ferite di arma da taglio e tracce di sostanze tossiche. Alex Brantner e Rex riusciranno a scoprire l'assassino.\n\"Il raggio della vendetta\".\nTrama.\nUna cantante ai vertici della classifica viene uccisa nell'esplosione della sua auto. Un compositore amico della vittima viene ucciso. Alex scoprir\u00e0 che le esplosioni vengono effettuate a distanza tramite un laser sparato dall'assassino. "}
{"id": "1534027", "revid": "1573940", "url": "https://it.wikipedia.org/wiki?curid=1534027", "title": "Apodidae", "text": "Gli Apodidi (Apodidae ) sono una famiglia di uccelli appartenente all'ordine degli Apodiformi, conosciuti volgarmente sotto il nome di rondoni (in senso ampio).\nTassonomia.\nLa famiglia Apodidae \u00e8 suddivisa in 2 sottofamiglie, comprendenti i seguenti generi:\nSpecie presenti in Italia.\nLe specie pi\u00f9 note della fauna italiana sono il rondone comune (\"Apus apus\"), o rondone propriamente detto, il rondone alpino (\"Tachymarptis melba\") e il rondone pallido (\"Apus pallidus\")."}
{"id": "1534028", "revid": "228587", "url": "https://it.wikipedia.org/wiki?curid=1534028", "title": "Gus Cannon", "text": "Biografia.\nNato in una piantagione del Mississippi, Cannon si trasfer\u00ec all'et\u00e0 di dodici anni a Clarksdale. Inizi\u00f2 ad avvicinarsi alla musica da autodidatta, suonando improvvisati strumenti fatti con padelle e pelle di procione.\nQuando aveva quindici anni si allontan\u00f2 da casa per dedicarsi alla musica, suonando nei pressi di segherie, argini e stazioni ferroviarie nella zona del delta del fiume Mississippi.\nIntorno al 1908 si rec\u00f2 a Memphis dove inizi\u00f2 ad esibirsi con Noah Lewis e Jim Jackson e nel 1914 cominci\u00f2 a lavorare nei \"Medicine Shows\", delle esibizioni itineranti dove si vendevano medicamenti \"miracolosi\" nel frammezzo di performance di intrattenimento di vario tipo. Al di l\u00e0 di lavorare come musicista, cercava di sostenere economicamente la sua famiglia svolgendo anche una variet\u00e0 di altri mestieri quali il mezzadro, scavatore di fossati e giardiniere.\nCannon inizi\u00f2 a registrare dischi sotto il nome di Banjo Joe per la Paramount Records nel 1927. Dopo aver notato il successo riscontrato dalla Memphis Jug Band a quei tempi, Cannon form\u00f2 una propria \"jug band\", denominata Cannon's Jug Stompers, con Lewis e Ashley Thompson, quest'ultimo in seguito rimpiazzato da Elijah Avery.\nNel gennaio del 1928 la band registr\u00f2 il suo primo materiale all'auditorium di Memphis per l'etichetta RCA Victor. Durante questo periodo Cannon registr\u00f2 inoltre dei pezzi con Hosea Wood e Blind Blake.\nNonostante le ultime registrazioni del gruppo risalgano al 1930, i Jug Stompers divennero nel corso degli anni trenta una delle pi\u00f9 popolari \"jug band\" di Beale Street, una strada di Memphis famosa a quei tempi per essere uno dei fulcri della musica blues. Verso la fine del decennio Cannon si ritir\u00f2 dalle scene, sebbene abbia continuato ad esibirsi sporadicamente come musicista solista.\nNel 1956 decise di riprendere in mano la sua carriera musicale registrando del materiale per la Folkways Records.\nDurante gli anni sessanta, periodo in cui il blues aveva riacquisito popolarit\u00e0, si esib\u00ec in alcuni coffeshops e college assieme a Furry Lewis e Bukka White. Nel 1963, in collaborazione con Will Shade, l'ex leader della Memphis Jug Band, registr\u00f2 un album per la Stax Records contenente l'hit \"Walk Right In\"."}
{"id": "1534029", "revid": "2163003", "url": "https://it.wikipedia.org/wiki?curid=1534029", "title": "Episodi de Il commissario Rex (ottava stagione)", "text": "L'ottava stagione della serie televisiva Il commissario Rex consta di tredici episodi andati in onda per la prima volta in Austria tra il 9 ottobre 2002 e il 15 gennaio 2003. In Italia, la trasmissione in prima visione \u00e8 avvenuta su Raiuno tra il 31 gennaio e il 28 febbraio 2003. L'appuntamento settimanale \u00e8 fissato al venerd\u00ec. I risultati in termini d'ascolto sembrano premiare questa scelta. Soltanto il 19 febbraio 2003 gli episodi sono stati trasmessi di mercoled\u00ec ed il dato medio dei telespettatori e quello dello share hanno fatto registrare un calo sensibile, complice la trasmissione in contemporanea, su Canale 5, dell'incontro di UEFA Champions League tra Manchester United e Juventus.\nL'episodio dell'ottava stagione pi\u00f9 seguito \u00e8 stato quello trasmesso alle 22,00 del 21 febbraio 2003, dal titolo \"Belle, bionde e morte\" con una media di 7.625.000 telespettatori ed uno share del 29,53%.\n\"Non baciate i poliziotti\".\nTrama.\nNel commissariato di Vienna dove lavora Rex arriva un nuovo commissario, Mark Hoffmann (intrerpretato da Alexander Pschill). Il giorno prima di prendere servizio, Mark incontra una straordinaria ragazza, Niki Herzog (interpretata da Elke Winkens). Dopo un'appassionata notte d'amore, il giorno successivo, i due si ritrovano in ufficio e scoprono di essere colleghi. Sono i nuovi amici del Commissario Rex.\n\"La promessa\".\nTrama.\nUn banchiere viene assassinato, chiaramente per rapina. La sorella pi\u00f9 che cercare di stabilire chi pu\u00f2 averlo assassinato, tenta in tutti i modi, leciti e non, di riavere due candelabri, all'interno dei quali \u00e8 nascosto un dischetto.\n\"Oltre ogni limite\".\nTrama.\nSotto la pavimentazione stradale, durante dei lavori per la metropolitana, viene rinvenuto il cadavere di un giovane uomo. Le fratture riscontrate dal patologo, corrispondono ad una caduta da una grande altezza.\n\"Il randagio\".\nTrama.\nRedl vuole vendere la sua casa attualmente occupata da Claudia, ma la donna rifiuta di lasciare l'appartamento. L'uomo la uccide, cercando di far ricadere la colpa sul fidanzato di Claudia, ex alcolista. Ma, un testimone, ha visto tutto.\n\"Salto nel buio\".\nTrama.\nIl Dr. Hensch, uno psicoterapeuta, e una ragazza vengono trovati morti in circostanze analoghe. Hoffmann scopre un sito web, chiamato Black Sun: Il Forum Suicida. Si tratta di un forum anonimo che spiega ad adolescenti disturbati come commettere il suicidio con successo. Uno dei membri del forum \u00e8 indagato da Marc Hoffmann e Niki Herzog, che scoprono che il suicidio \u00e8 stato pianificato.\n\"Una citt\u00e0 nel terrore\".\nTrama.\nLa citt\u00e0 di Vienna \u00e8 terrorizzata da una serie di omicidi apparentemente senza legame tra loro. Si tratta di uno psicopatico che si diverte a \"giocare\" con le armi.\n\"I fiori della morte\".\nTrama.\nHanna, in seguito ad uno stupro, perde il bimbo che aspettava. La conseguenza di questa tragedia \u00e8 una grave depressione che colpisce la donna. La sorella decide di vendicarla.\n\"Roulette russa\".\nTrama.\nUna setta criminale organizza incontri clandestini dove si scommette sulla morte di uomini. Quando una donna viene uccisa, la squadra omicidi indaga e scopre l'esistenza della setta.\n\"Belle, bionde e morte\".\nTrama.\nUn assassino uccide donne belle, bionde e ricche fingendosi un postino. Il movente \u00e8 l'odio che prova per la sorella, bionda, bella e giovane.\n\"Buon compleanno\".\nTrama.\nWalter, Kurt e Iris rapinano una gioielleria e uccidono il proprietario. Iris viene arrestata e portata in centrale, ma nel frattempo, i suoi complici rapiscono Nikki, che sta preparando una festa a sorpresa per il compleanno di Mark, per chiedere il rilascio della donna.\n\"La fidanzata\".\nTrama.\nErwin \u00e8 in prigione per omicidio. Ma ha escogitato un piano infallibile per essere rilasciato. Costringe, giurandole amore eterno, la sua fidanzata, a commettere un omicidio analogo e, fornendole un campione della sua saliva, lo fa lasciare dalla donna sul collo di una bottiglia che verr\u00e0 trovata sul luogo del delitto...\n\"Lo champagne maledetto\".\nTrama.\nUna giovane squilibrata, ossessionata dall'idea della celebrit\u00e0 si trasforma in un'afferrabile omicida di personaggi famosi per ottenere, seppur in modo drammatico, la \"celebrit\u00e0\"..\n\"La mummia\".\nTrama.\nIl console Davie \u00e8 disposto a pagare 10 milioni di dollari per una mummia con sarcofago rubata in un museo in Romania. Il reperto per\u00f2 \u00e8 gi\u00e0 stato venduto, ma Foster, uomo senza scrupoli, convince Lester, suo complice a realizzare un falso."}
{"id": "1534033", "revid": "767487", "url": "https://it.wikipedia.org/wiki?curid=1534033", "title": "Giuseppe Maria Galleppini", "text": "Se ne ha notizia dallo storico bolognese Malvasia che, nella sua \"Felsina pittrice\" (1678), lo dice allievo di Guercino, che lo port\u00f2 con s\u00e9 a lavorare a Modena nel 1645. Mor\u00ec a Bologna, ucciso, dice il Casadei, \"per invidia\"."}
{"id": "1534036", "revid": "167080", "url": "https://it.wikipedia.org/wiki?curid=1534036", "title": "Grisaglia", "text": ""}
{"id": "1534038", "revid": "363629", "url": "https://it.wikipedia.org/wiki?curid=1534038", "title": "Voto a punteggio", "text": "Il voto a punteggio o range voting (in lingua inglese anche noto come \"ratings summation\", \"average voting\", \"cardinal ratings\", \"0\u201399 voting\", \"score system\" o \"point system\") \u00e8 un sistema elettorale per la selezione di un solo vincitore nel quale i votanti danno un punteggio a ciascun candidato, i punteggi di ciascun candidato sono sommati e il candidato con il punteggio totale maggiore viene eletto.\nIl voto a punteggio non \u00e8 mai stato utilizzato in alcuna elezione politica ufficiale; una sua forma semplificata, il voto per approvazione, \u00e8 stato usato sin dal XIII secolo, quando veniva utilizzato nella Repubblica di Venezia. In \u00e0mbito sportivo, il voto a punteggio viene utilizzato in alcune discipline olimpiche, come i tuffi.\nProcedura di voto e selezione del vincitore.\nNel voto a punteggio l'elettore riceve una scheda elettorale in cui \u00e8 possibile indicare un punteggio per ciascun candidato, tipicamente nell'intervallo 0-99 o 1-5. Nel caso in cui due soli punteggi siano ammessi, 0 e 1, il voto a punteggio diviene equivalente al voto per approvazione, in cui gli elettori indicano tutti e soli i candidati che preferiscono.\nDurante lo spoglio dei voti, ciascun candidato ottiene un punteggio finale che \u00e8 la somma dei punteggi ricevuti da ciascun elettore: se una scheda non riporta il punteggio per un candidato, viene assegnato convenzionalmente il punteggio minore.\nInfine, il candidato con il punteggio totale pi\u00f9 alto viene eletto.\nNel caso in cui l'elettore abbia il diritto di astenersi dal dare un punteggio a tutti i candidati indicati sulla scheda, il punteggio mancante non viene considerato e il punteggio totale finale viene diviso per il numero di voti espressi per il candidato, assegnando cos\u00ec a ciascun candidato il punteggio medio ottenuto nei voti espressi.\nPropriet\u00e0.\nIl voto a punteggio soddisfa le seguenti propriet\u00e0:\nIl voto a punteggio non soddisfa le seguenti propriet\u00e0:"}
{"id": "1534046", "revid": "767487", "url": "https://it.wikipedia.org/wiki?curid=1534046", "title": "Mind Adventures", "text": "Mind Adventures \u00e8 il primo album della cantante britannica Des'ree. L'album \u00e8 stato pubblicato nel 1992 dall'etichetta discografica Dasten Sound."}
{"id": "1534047", "revid": "1543377", "url": "https://it.wikipedia.org/wiki?curid=1534047", "title": "In Session (Lisa Stansfield)", "text": "In Session (anche noto come Lisa Stansfield - In Session o, pi\u00f9 comunemente, ma impropriamente, Lisa Stansfield in Session) \u00e8 un album non ufficiale della cantante pop/soul inglese Lisa Stansfield.\nSi tratta, di fatto, di una raccolta non autorizzata, all'assembramento della quale l'artista stessa non ha mai preso parte in prima persona, contenente per lo pi\u00f9 materiale inedito, in forma di demo, che risale all'inizio degli anni ottanta, all'epoca, cio\u00e8, delle primissime esperienze della Stansfield come cantante, quando non aveva ancora n\u00e9 iniziato una carriera solista di successo, n\u00e9 tantomeno faceva parte del gruppo musicale dei Blue Zone, la sua prima band, nella quale suonavano anche il marito e collaboratore, Ian Devaney, nonch\u00e9 Andy Morris, che ha scritto, insieme a loro, tutto il primo album solista di Lisa, gran parte del secondo e la colonna sonora per il film \"Indecent Proposal - Proposta indecente\", intitolata \"In All the Right Places\", inserita anche sul terzo album della cantante, \"So Natural\" (il primo interamente realizzato soltanto dalla coppia Devaney/Stansfield).\nI Blue Zone, formatisi nel 1986, si sono separati di comune accordo, all'epoca dell'invito dei Coldcut a partecipare alla loro \"People Hold On\", dato che una band non poteva presentare come ospite speciale un'altra band - da qui la decisione di Ian, Andy e Lisa di continuare insieme, accreditando per\u00f2 il tutto alla sola Lisa Stansfield. La compilation retrospettiva non ufficiale \u00e8 stata realizzata dall'etichetta Sovereign e distribuita dalla Delta Music/Arvato Services, pubblicata per la prima volta nel 1993 e ristampata nel 1996. Il disco contiene piacevoli momenti di soul bianco (cosiddetto \u00abwhite soul\u00bb, genere con cui si connotavano, negli anni ottanta, artisti quali Paul Young, George Michael e Boy George), nello stile pi\u00f9 tipico della Stansfield, comprendendo inoltre i suoi primi 3 singoli, \"Alibis\" (che chiude il disco), \"The Only Way\" (che lo apre) e \"Listen to Your Heart\" (quinta canzone della track listing), mentre vengono esclusi sia il quarto singolo, \"I Got a Feeling\", sia l'unico modesto successo dei Blue Zone, \"Jackie\"."}
{"id": "1534048", "revid": "709565", "url": "https://it.wikipedia.org/wiki?curid=1534048", "title": "Episodi de Il commissario Rex (nona stagione)", "text": "La nona stagione della serie televisiva Il commissario Rex consta di tredici episodi andati in onda per la prima volta, in Austria, tra il 27 novembre 2003 e il 18 marzo 2004: essa vede la conferma dei personaggi principali introdotti nella stagione precedente. In Italia, la trasmissione in prima visione degli episodi \u00e8 avvenuta su Raiuno, in parte tra il 24 ottobre e il 14 novembre 2003 e in parte tra il 20 febbraio e il 14 maggio 2004, precedendo in alcuni casi la prima visione sui canali del gruppo ORF. Tra gli altri, l'episodio \"Omicidio in Carcere\" \u00e8 andato in onda su Raiuno, il 24 ottobre 2003, con ben tre mesi di anticipo rispetto alla televisione austriaca. L'appuntamento settimanale \u00e8 fissato ancora una volta al venerd\u00ec, giorno in cui la serie tv deve competere sia con la concorrenza delle altre reti Rai, sia con quella dei canali Mediaset. Infatti, \u00e8 in programma settimanalmente su Raidue il reality L'Isola dei Famosi, mentre su Canale 5 va in onda in contemporanea la trasmissione Scherzi a Parte, che domina assiduamente negli ascolti del venerd\u00ec. Come format ormai consolidato negli ultimi anni, Raiuno trasmette alle 21,00 un episodio in prima visione seguito da una replica relativa ad una delle stagioni immediatamente precedenti. Dopo le prime tre settimane, visti gli ascolti pi\u00f9 bassi delle aspettative, si decide per la messa in onda settimanale di sole repliche, rimandando gli inediti alla successiva primavera. Infatti, a partire dal 20 febbraio 2004 tornano in onda i nuovi episodi. \n\"Attentato a Rex\".\nTrama.\nUscito di prigione dopo sei anni, Walter Huneck tenta di vendicarsi su Rex tendendogli un attentato: bench\u00e9 ferito, il cane risulter\u00e0 infine determinante per smascherare il colpevole.\n\"Soldi sporchi\".\nTrama.\nL'omicidio di un uomo avvenuto all'interno di un vagone ferroviario svela un traffico di denaro sporco in cui vengono usati, come corrieri, alcuni bambini provenienti dall'Europa dell'Est.\n\"Elli\".\nTrama.\nUn anziano avicoltore viene ucciso da un pacco-bomba portato da uno dei suoi uccelli: le indagini mettono inizialmente in luce un intrigo con la malavita croata.\n\"Vitamine per morire\".\nTrama.\nDue persone muoiono avvelenate dopo aver assunto delle vitamine in pillole: indagando su di una delle vittime si viene a scoprire che, dietro ad un possibile complotto, si nascondono in realt\u00e0 questioni di gelosia.\n\"Sotto narcosi\".\nTrama.\nLa squadra omicidi indaga su una serie di crimini avvenuti all'interno di una clinica psichiatrica.\n\"Il coccodrillo del Danubio\".\nTrama.\nTra i bagnanti del Danubio si diffonde la notizia della possibile presenza di un coccodrillo che minaccia gli avventori: la scoperta del cadavere di una donna sembra confermare codesta supposizione, ma le indagini portano ad una pista ben diversa.\n\"Omicidio in carcere\".\nTrama.\nNiki si finge una detenuta per indagare su un omicidio avvenuto all'interno di un carcere.\n\"Nina a mezzanotte\".\nTrama.\nUna conduttrice radiofonica che aveva lanciato una campagna contro l'alcoolismo, viene sospettata di un omicidio: malgrado alcuni disaccordi tra Marc e Niki, viene individuato il vero colpevole.\n\"Assassini per sbaglio\".\nTrama.\nUna coppia di adolescenti uccide per errore un barbone: tale omicidio svela una serie di attivit\u00e0 illecite in cui \u00e8 coinvolto il padre della ragazza.\n\"Una dritta mortale\".\nTrama.\nLa squadra omicidi indaga sulla morte di un ricco signore: tra i vari sospettati vi \u00e8 un imbianchino, impossibilitato a difendersi perch\u00e9 analfabeta e scagionato in extremis grazie ad una segnalazione di un informatore.\n\"Streghe e altre donne\".\nTrama.\nAccanto ad alcun donne morte assassinate vengono rinvenuti degli indizi simili ad oggetti presenti in alcune fiabe: le indagini porteranno ad uno psichiatra che, durante l'infanzia, ha sub\u00ecto degli abusi da parte dei famigliari.\n\"Una vittima e un bambino\".\nTrama.\nUna giovane coppia sospettata di omicidio tenta di rifugiarsi in Italia, ma viene fermata da Rex e dalle contrazioni della ragazza, in procinto di partorire.\n\"La sua ultima domenica\".\nTrama.\nLa squadra omicidi indaga su un presunto omicidio avvenuto all'interno di una casa di riposo per anziani."}
{"id": "1534049", "revid": "486946", "url": "https://it.wikipedia.org/wiki?curid=1534049", "title": "Formazioni comunali", "text": ""}
{"id": "1534050", "revid": "767487", "url": "https://it.wikipedia.org/wiki?curid=1534050", "title": "AmGod", "text": "AmGod \u00e8 un progetto di musica electro-industrial tedesco. Inizi\u00f2 nel 1994 a Monaco di Baviera, come progetto collaterale della formazione yelworC. Il nome del gruppo \u00e8 un anagramma di \"Dogma\", ma pu\u00f2 anche essere scomposto come \"I am god\" (\u201eIo sono Dio\u201c).\nFino ad oggi sono usciti due album (uno dei quali disponibile solo via download da internet), un Live-CD e un Live-DVD. Le raccolte musicali il CD ed il DVD sono state pubblicate dalla vecchia editrice di yelworC e amGod, Celtic Circle Productions in un'unica raccolta. \nDa alcuni anni si riconosce come appartenente al gruppo Dominik van Reich a Monaco.\nDiscografia.\nIl Box contiene:"}
{"id": "1534051", "revid": "709565", "url": "https://it.wikipedia.org/wiki?curid=1534051", "title": "Episodi de Il commissario Rex (decima stagione)", "text": "La decima stagione della serie televisiva Il commissario Rex consta di quattro episodi andati in onda per la prima volta in Austria tra il 28 settembre 2004 e il 19 ottobre 2004. In Italia, l'episodio \"Una e-mail dall'assassina\" \u00e8 stato trasmesso su Raiuno con pi\u00f9 di quattro mesi di anticipo rispetto all'emittente austriaca ORF1.\n\"Una e-mail dall'assassina\".\nTrama.\nUn uomo, mascherandosi da donna, uccide delle donne, ma sempre in presenza di altri testimoni. Il suo piano \u00e8 astuto, ma Marc, Niki e Rex riusciranno a fermarlo.\n\"Un uomo senza memoria\".\nTrama.\nMentre il dottor Leo Graf si trova ad una festa, viene commesso un omicidio: saranno Marc e Rex ad arrestare gli assassini.\n\"La pasticceria pericolosa\".\nTrama.\nIl signor Zartman riceve una telefonata anonima in cui gli viene richiesto di recarsi in un luogo. Raggiunto il luogo indicato, viene ucciso con un'arma da fuoco. I principali sospettati sono la moglie, che si trovava sul luogo del delitto dieci minuti prima dell'omicidio, e il cuoco Dvorak, che aveva dichiarato di possedere una 9mm. I poliziotti hanno bisogno di prove per dimostrare a chi appartengono le fibre trovate sul luogo del delitto e trovare l'arma usata per uccidere Zartman.\n\"Un omicidio di troppo\".\nTrama.\nUno dei membri di una squadra di hockey su ghiaccio \u00e8 sospettato di usare droghe al fine di migliorare le sue prestazioni sportive. Durante un combattimento con un membro del team, viene colpito alla testa, ferendosi gravemente dopo essere caduto sulla pista ghiacciata. Marc Hoffmann e Fritz Kunz sono coinvolti nelle indagini, durante le quali gli autisti di un camion pensano che Rex abbia spinto un uomo davanti a un camion che lo travolge e lo uccide. Rex viene sospeso dal servizio, cos\u00ec Marc si impegna a riconoscere i meriti di Rex e infine lo fa scagionare."}
{"id": "1534054", "revid": "1442080", "url": "https://it.wikipedia.org/wiki?curid=1534054", "title": "Episodi di Rex (prima stagione)", "text": "La prima stagione della serie televisiva Rex, composta da 8 episodi, trasmessa dal 29 gennaio al 19 febbraio 2008 su Rai 1 per quattro prime serate.\nLa serie \u00e8 ambientata a Roma. Il titolo italiano \u00e8 \"Rex\". Nonostante alcune proteste riguardo a questa nuova serie, essa ha avuto un buon riscontro nel pubblico, considerando anche la concorrenza della trasmissione di Canale 5 \"La sai l'ultima?\".\n\"L'incontro\".\nTrama.\nRoma. Quattro criminali corrono in auto, dopo una rapina di gioielli in una villa. La donna al volante si distrae un attimo, e nella fuga la macchina investe una donna.\nUn anno dopo. Il commissario Lorenzo Fabbri (Kaspar Capparoni), e il suo vice Morini (Fabio Ferri) vengono chiamati dall'architetto Polidori per il ritrovamento di un cadavere, Lukas Weber, nel giardino di una villa in costruzione. La fidanzata, Sonia Ferreri, non ne ha notizie dalla denuncia di scomparsa, l'anno prima. L'uomo pare essere stato ucciso con la stessa arma usata per un precedente omicidio in Austria. Fabbri si reca a Vienna, dove incontra il commissario locale Erika Hedl e Rex, pastore tedesco depresso perch\u00e9 oramai praticamente in pensione. I poliziotti sono sulle tracce del ricettatore di quella rapina, e giungono a casa del fratello. Quest'ultimo aveva sorpreso la Ferreri (partita anche lei per Vienna) a frugare per trovare i gioielli e la stordisce, solo che all'arrivo dei poliziotti \u00e8 costretto a scappare, perdendo poi la vita nell'inseguimento. La donna intanto si riprende, e torna in Italia con il bottino.\nIl caso sembra ad un punto morto. Fabbri torna a casa, accompagnato da Rex.\n\"Calibro 7.65\".\nTrama.\nIl terzo membro della banda, Gianni Bottura, viene ritrovato morto, ucciso con la stessa arma dei due precedenti omicidi.\nErika si reca in Italia per collaborare con Fabbri, e conosce l'architetto Polidori, in commissariato per firmare la deposizione per il ritrovamento di Weber. Tra i due scocca la scintilla e iniziano ad uscire assieme. Le indagini intanto proseguono, ed emergono dei contatti telefonici tra l'ultima vittima e la fidanzata di Weber. Successivamente la vittima della rapina riconosce casualmente la Ferreri, che aveva visitato la sua casa in un colloquio di lavoro: Fabbri capisce che quello era il sopralluogo per la rapina, e che lei era il quarto membro della gang. Giunti a casa sua, la donna sembra scomparsa, e viene poi trovata impiccata in un casolare distante.\nPer il commissario capo il caso \u00e8 chiuso, ma qualcosa non quadra: la Ferreri non poteva essersi suicidata perch\u00e9 soffriva di un'artrosi al pollice che le impediva di fare il nodo scorsoio e soprattutto come poteva sapere che erano sulle sue tracce? Ad una pi\u00f9 attenta analisi del rapporto sulla rapina, Fabbri nota che la donna investita era la fidanzata di Polidori. Cerca di raggiungere Erika, in vacanza con lui, ed alla fine, grazie al sempre provvidenziale aiuto di Rex, la salva dall'uomo, che aveva avvicinato la poliziotta solo per recuperare informazioni e cos\u00ec vendicarsi di quella banda.\n\"Ombre cinesi\".\nTrama.\nTra le foto di un uomo cinese ucciso, viene riconosciuta la nipote, Ling-Shu, la cui scomparsa \u00e8 stata denunciata due settimane prima, da Sas\u00e0 Esposito, fidanzato e aspirante mangaka. La vittima gestiva un ristorante con il fratello, padre di Ling-Shu, ma si era indebitato con altri cinesi, il cui capo Chen Lo gestisce un bordello, il \"Fior di loto\", la cui facciata \u00e8 un salone per i massaggi.\nQuando la ragazza ricompare passa a trovare Sas\u00e0, ma il Chen Lo la trova e la porta via, ricattandola, dal momento che le aveva sequestrato il padre.\nFabbri rintraccia il locale, e si finge un cliente desideroso di provare i \"servizi\" della nuova arrivata Ling-Shu. Viene per\u00f2 rinchiuso con lei in una stanza, ma quando Chen Lo arriva per eliminarlo, la stanza \u00e8 vuota: Rex li ha liberati, e dopo una sparatoria in un magazzino, Fabbri arresta l'uomo.\n\"Impara l'arte\".\nTrama.\nIl critico d'arte omosessuale Kurt Kastro viene trovato morto, soffocato con del nastro adesivo.\nSulla scena del delitto si trovano svariate impronte digitali, e la matrice di un assegno da 35\u00a0000 euro. Le impronte appartengono a Mirko Bertolini, \"entreineur\" che si dichiara estraneo alla vicenda. Unico indizio: ha ricevuto una telefonata da una voce strana, come quelle dei luna park. Forse \u00e8 sincero, poich\u00e9 le impronte sono falsate, come se qualcuno gliele avesse rubate, e tramite foto, scansioni e calchi, riprodotte sulla scena del delitto per accusarlo. Si fa un confronto tra i contatti di Bertolini e gli artisti stroncati dalle critiche di Kastro e salta fuori Hugo Starke. A casa sua, la moglie Gloria cerca di nascondere un oggetto, che Rex per\u00f2 recupera: un \"voice changer\", per falsare la voce. L'artista, intanto, racconta a Fabbri della precedente relazione con Kastro, della rottura e del riavvicinamento, con tanto di regalo (una casa) da 35\u00a0000 euro.\nGiuffrida viene per\u00f2 trovato morto poco dopo: la donna, gelosa e vera artefice delle fortune di Hugo, fugge, su un traghetto sul Tevere, ma viene bloccata da Rex.\n\"Non \u00e8 tutt'oro\".\nTrama.\nLa trentaduenne Teresa Zauli, segretaria presso l'azienda Miracle, viene colpita da Franco Mantovani, suo amante e suo capo, poich\u00e9 gli rivela di essere incinta. La donna muore e l'uomo nasconde le prove della sua presenza e della loro relazione in una valigetta, per\u00f2 viene scippato da un delinquentello, Alessandro Sala, che gli chiede centomila euro per il suo silenzio. Mantovani accetta e si incontrano in un bar. Mantovani paga, ma poco dopo raggiunge il ladro e lo fredda con una pistola.\nFabbri intanto inizia a sospettare di Mantovani: con uno stipendio da impiegata, la Zauli non poteva permettersi gioielli e l'appartamento in cui viveva. Una cameriera riconosce la suoneria del cellulare dell'uomo che Sala aveva incontrato al bar, la stessa di Mantovani. La moglie Valeria gli conferma l'alibi, ma non le telecamere di sorveglianza della stradale, che attestano invece i movimenti dell'uomo.\nLa pistola viene per\u00f2 ritrovata nel Tevere, la moglie confessa di aver fornito un falso alibi e il suo ex capo della sicurezza rivela di aver dato a Mantovani una pistola. Per l'assassino \u00e8 finita e il suo tentativo di fuga viene sventato da Rex.\n\"Mamma chioccia\".\nTrama.\nIl giovane Giovanni Zanetti, otto anni, scompare. Orfano dei genitori, i nonni non lo vedono tornare dal pomeriggio trascorso con Gioia, la compagna di giochi; contattano prima la madre dell'amichetta, Rossana Altobelli, e poi il custode del parco che lo ritrova senza sensi, colpito da un sasso. Il piccolo \u00e8 in gravi condizioni, e gli irrigatori del parco hanno eliminato ogni possibile indizio. E proprio questi insospettiscono Fabbri, poich\u00e9 posizionati in maniera strana, come per \"falsare\" la scena.\nPrima si sospetta del nonno, generale dei Bersaglieri senza alibi e senza un bottone del giaccone, trovato accanto a Giovanni. Per\u00f2 l'uomo era altrove e il bottone era stato preso dal nipote per riparare una bambola che aveva rotto all'amichetta. Fabbri sospetta che se il ragazzino poteva essere molto vivace, magari aveva rotto ancora la bambola di Gioia, e questa poteva aver avuto una reazione \"eccessiva\"... e magari la madre poteva aver cercato di proteggerla, occultando l'incidente.\nLa signora Altobelli per\u00f2 nega tutto, finch\u00e9 il nonno, impazzito di dolore, non le punta addosso una pistola. Lei confessa, grazie appunto a questo stratagemma. Intanto il piccolo rinviene, forse anche per il merito della vicinanza del pastore tedesco.\n\"In vino veritas\".\nTrama.\nIl gestore di un noto ristorante viene trovato assassinato, e dalla sua cantina risultano rubate due casse del costoso e rinomato vino Torreggiani.\nI primi sospetti ricadono su Cosimo, un dipendente del signor Torregiani, ma quando anche questo viene trovato morto, il caso inizia a farsi complicato per Lorenzo che tuttavia riuscir\u00e0 a risolvere grazie all'infallibile Rex.\n\"Lontano da qui\".\nTrama.\nLa giovane Barbara Loria viene rapita al ritorno da scuola: due delinquenti uccidono la sua guardia del corpo, ma uno dei due viene ferito e muore. Dopo un cambio d'auto e avere portato la ragazza in un casolare isolato, il sopravvissuto si ricongiunge ad altri due complici, i quali fanno saltare l'auto con il cadavere all'interno. Le indagini riguardano Fabbri da vicino, poich\u00e9 la guardia del corpo era un suo vecchio collega poliziotto.\nIl riscatto richiesto \u00e8 di cinque milioni di euro e il padre, imprenditore, collabora con la polizia. Finge di pagare, ma alla prima consegna non si presenta nessuno, mentre alla seconda, all'oscuro di Fabbri, paga il riscatto. Dopo poco Barbara viene ritrovata.\nFabbri per\u00f2 continua le indagini, scoprendo che Barbara e uno dei rapitori erano anche amanti, ed era stata la donna a orchestrare il tutto. Quando il poliziotto li affronta in una sparatoria, Rex si butta per salvarlo e viene colpito da un proiettile, mentre Fabbri riesce ad ammanettare il rapinatore e a disarmare Barbara Loria, ferendola gravemente."}
{"id": "1534060", "revid": "1318658", "url": "https://it.wikipedia.org/wiki?curid=1534060", "title": "Filippo II di Savoia-Acaia", "text": "Origine.\nFilippo, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio maschio primogenito di Giacomo, Signore del Piemonte e Principe di Acaia, e della sua seconda moglie, Sibilla Del Balzo (\u20201361), che, ancora secondo Samuel Guichenon, era figlia di Raimondo II, 10\u00b0 signore di Baux e 2\u00ba conte di Avellino e vicario generale di Acaia (1264-1321) e di Etienette des Baux-Purycard.&lt;br&gt;Giacomo di Savoia-Acaia, secondo Samuel Guichenon, era il figlio maschio primogenito di Filippo I, signore del Piemonte e Principe di Acaia e della sua seconda moglie, Caterina de la Tour du Pin, che secondo il \"De Allobrogibus libri novem\", era figlia di Umberto I del Viennois, barone de la Tour-du-Pin e delfino del Viennois e conte di Albon e di Anna di Borgogna, delfina del Viennois e contessa di Albon, contessa di Grenoble, di Oisans, di Brian\u00e7on, di Embrun e di Gap.\nIn occasione della sua nascita, Giacomo Albini, medico dei principi Acaia dal 1320, credette opportuno dettare le norme per la conservazione della salute della giovane famiglia, scrivendo il \"De sanitatis custodia\" .\nBiografia.\nAll'et\u00e0 di sette anni, il 4 agosto 1346, suo padre, Giacomo, lo emancip\u00f2, come da documento n\u00b0 XIV della \"Storia dei principi di Savoia del ramo d'Acaia, signori del Piemonte, Volume 2\", nello stesso giorno in cui fu redatto, da rispettivi genitori il contratto di matrimonio tra Filippo e Maria di Ginevra; il documento \"Mariage de Philippe de Savoie\" viene riportato nelle \"Preuves de l'Histoire g\u00e9n\u00e9alogique de la royale maison de Savoie\" di Samuel Guichenon.\nSuo padre, Giacomo, pur essendo vassallo del conte Amedeo VI di Savoia, approfitt\u00f2 del passaggio in Italia dell'imperatore Carlo IV per cercare di allargare la sua autonomia, facendosi attribuire privilegi in precedenza riservati solo ai conti di Savoia e tra questi ottenne anche di poter tassare le merci che transitavano per i suoi domini, ed in particolare per l'allora fondamentale \"Strada di Francia\" (l'attuale corso Francia): perci\u00f2 i mercanti fecero appello ad Amedeo VI, che intervenne; infatti Amedeo VI dichiar\u00f2 il signore del Piemonte e principe di Acaia decaduto dai suoi titoli e mosse apertamente guerra contro di lui e occup\u00f2 le sue terre. Giacomo, arroccatosi a Pinerolo, nel 1360, fu dichiarato traditore, venne catturato a Pinerolo e arrestato mentre il figlio ed erede, Filippo, si rifugiava ad Alessandria: la vittoria del conte di Savoia fu totale, e Giacomo ottenne la libert\u00e0 tre anni dopo.Dopo che suo padre, Giacomo, dopo essere stato rilasciato aveva fatto atto di sottomissione, anche Filippo, secondo la \"Storia dei principi di Savoia del ramo d'Acaia, signori del Piemonte, Volume 2\", il 10 aprile 1364, rese omaggio ad Amedeo VI (\"domino Amedeo comite Sabaudie\").\nIl 16 maggio del 1366, suo padre, Giacomo, fece testamento, designando Filippo (\"Philippum eius filium\") il figlio maschio primogenito, come suo erede.&lt;br&gt;In quello stesso periodo per\u00f2, Filippo si alle\u00f2 con il marchese Federico II di Saluzzo e i signori di Milano, Galeazzo II Visconti e Bernab\u00f2 Visconti, per fare guerra al conte di Savoia Amedeo VI.\nCon un documento del 25 aprile del 1367, Giacomo disered\u00f2 il figlio primogenito, Filippo (\"dominus Philippus de Sabaudia eius natus\"), definendolo ingrato e non meritevole (\"ingratus et immeritus\"); quindi fu costretto a destinare la successione solo ai figli avuti dalla sua terza moglie, i fratellastri di Filippo, Amedeo e Ludovico e perci\u00f2 Filippo capeggi\u00f2 una violenta ribellione. \nL'esercito del Conte Verde, che rinvi\u00f2 la sua partenza per la Grecia, per\u00f2 sconfisse facilmente le truppe di Filippo, che fu assediato a Fossano nell'agosto del 1368, dove egli venne catturato.&lt;br&gt; Nel mese di settembre, la matrigna di Filippo, Margherita di Beaujeu, rivolse una supplica ad Amedeo VI, denunciando il comportamento di Filippo;\nAmedeo VI, a sedguito di questa supplica decise di istruire un processo nei confronti del ribelle, che, il 27 settembre, fu ritenuto colpevole; Filippo fu imprigionato nel Castello di Avigliana, il documento n\u00b0 XIII, datato 28 settembre, della \"Storia dei principi di Savoia del ramo d'Acaia, signori del Piemonte, Volume 2\", lo dichiara carcerato, ed infine col documento n\u00b0 XIV, datato 30 settembre Filippo venne privato del titolo di principe.&lt;br&gt;Non risulta una ufficiale condanna a morte.\nSamuel Guichenon presume che sia morto all'inizio del 1369, senza poter affermare l'esatta causa della morte, ma riferendo le ipotesi di alcuni cronisti del Piemonte e della Lombardia, afferma che la causa della morte fosse da attribuire al dispiacere per l'essere stato privato dei titoli di suo padre oppure che fu annegato. \nLe voci pi\u00f9 accreditate dicono che la morte avvenne il 21 dicembre 1368 per annegamento nelle acque gelide del lago di Avigliana.\nUna tradizione vuole che Filippo II sopravvivesse all'annegamento per intercessione del Beato Umberto di Savoia, grazie al medaglione a lui dedicato che portava sempre e che scappasse a Fatima in Spagna e morisse circa nel 1418.\nUna leggenda vuole che il fantasma di Filippo II d'Acaia appaia periodicamente da quelle acque.\nMatrimonio e discendenza.\nIl 19 settembre 1362 Filippo aveva sposato Alix o Alice di Thoire-Villars morta nell 1412, (figlia d'Umberto VI di Thoire-Villars e di Beatrice di Chalon). Il contratto di matrimonio si trova nei documenti degli Archivi di Stato:CONTRATTO di Matrimonio tra Filippo figlio di Giacomo di Savoja Principe d'Acaja, e Louisa de Villars figlia d'Umberto de Toyre de Villars, con costituzione in dote di fiorini 23./m. d'oro; donazione a titolo d'augumento di fiorini 15./m., e stabilimento d'altri fiorini 3000. simili di douario. 19. 7bre 1362.&lt;br&gt;Filippo da Alice non ebbe figli.\nEbbe probabilmente una figlia, Umberta, Suor Filippa de Storgi."}
{"id": "1534062", "revid": "1318658", "url": "https://it.wikipedia.org/wiki?curid=1534062", "title": "VAC", "text": ""}
{"id": "1534063", "revid": "767487", "url": "https://it.wikipedia.org/wiki?curid=1534063", "title": "I Ain't Movin'", "text": "I Ain't Movin' \u00e8 il secondo album della cantante britannica Des'ree. L'album, pubblicato nel 1994 dall'etichetta discografica Dusted Sound Records, contiene il noto singolo \"You Gotta Be\".\nIl disco \u00e8 stato prodotto da Ashley Ingram.\nClassifiche.\nFinlandia"}
{"id": "1534068", "revid": "36426", "url": "https://it.wikipedia.org/wiki?curid=1534068", "title": "Silvestro I", "text": ""}
{"id": "1534069", "revid": "36426", "url": "https://it.wikipedia.org/wiki?curid=1534069", "title": "San Nilo di Grottaferrata", "text": ""}
{"id": "1534070", "revid": "126257", "url": "https://it.wikipedia.org/wiki?curid=1534070", "title": "Strada consolare", "text": ""}
{"id": "1534076", "revid": "1728", "url": "https://it.wikipedia.org/wiki?curid=1534076", "title": "Cronologia degli eventi dell'antica Roma", "text": "Di seguito \u00e8 riportata la cronologia degli eventi di maggior rilievo della Storia di Roma, dalla Fondazione di Roma alla caduta dell'Impero romano d'Occidente."}
{"id": "1534077", "revid": "1564499", "url": "https://it.wikipedia.org/wiki?curid=1534077", "title": "Vie consolari", "text": ""}
{"id": "1534079", "revid": "1564499", "url": "https://it.wikipedia.org/wiki?curid=1534079", "title": "Via consolare", "text": ""}
{"id": "1534080", "revid": "123855152", "url": "https://it.wikipedia.org/wiki?curid=1534080", "title": "Personaggi de Il commissario Rex", "text": "Questa voce contiene un elenco dei personaggi presenti nella serie televisiva Il commissario Rex.\nRex.\nIl cane da pastore tedesco poliziotto Rex \u00e8 il protagonista della serie.\nSpesso lo si trova alle prese con prove di abilit\u00e0: scherza, apre porte, spinge portavivande e con il suo fiuto individua sostanze stupefacenti e cadaveri. Efficiente e ligio al dovere, si presenta sempre esattamente nel momento in cui \u00e8 necessario il suo intervento.\nA prendersi cura di lui sono i vari commissari di polizia che si susseguono nelle stagioni; inizialmente vive con il commissario Moser in un appartamento in Marrokanergasse 13, Wien-Landstra\u00dfe; la coppia si trasferisce, dopo la prima serie, in una casetta tranquilla alla periferia di Vienna. La casa \u00e8 di propriet\u00e0 di un uomo che non vuole cani, ma che cambia idea quando Rex, accortosi di una perdita di gas, gli salva la vita.\nRex viene frequentemente chiamato a risolvere situazioni difficili, persino ad aiutare una giovane ragazza che stava tentando il suicidio. In uno degli episodi pi\u00f9 famosi Rex salva un ostaggio strisciando di nascosto dietro il criminale che lo tratteneva, e saltandogli addosso riesce a disarmarlo.\nC'\u00e8 un notevole elemento di humor in tutte le attivit\u00e0 di Rex. Costantemente stuzzica Stockinger, gli tira il cappotto, gli nasconde le scarpe e gli ruba un panino. Negli episodi successivi Hollerer tiene un punteggio dei successi di Bock contro Rex, non adulando certo i risultati del collega (pochissimi).\nRex reagisce particolarmente alle parole \"Frau\" (donna) e pi\u00f9 tardi a \"Tierarzt\" (veterinario). Durante un episodio in cui Max si lamenta con Moser: \"Non conosci neanche una donna\", Moser dice a Max: \"Non dire quella parola. Ogni volta che sente dire 'donna', Rex scappa con le mie camicie\". Max gli chiede: \"E che cosa se ne fa?\" e Moser gli dice: \"Le lava\".\nPi\u00f9 tardi, dopo la partenza di Sonja Koller, la veterinaria con cui aveva una relazione, Moser deve lavorare sotto copertura, per cui si deve assicurare che Rex faccia finta di non riconoscerlo.\nPertanto dice a Stocki: \"Se vuoi che Rex smetta di fare qualsiasi cosa stia facendo, non hai altro che da dire la parola \"veterinario\". Questo comando viene usato in una scena memorabile in cui Stockinger, mentre era sulla scena del crimine, per chiamare Rex lo apostrofa gridando: \"Veterinario, veterinario!\".\nRex ha un debole per i panini con il w\u00fcrstel, o \"Wurstsemmeln\", in dialetto locale. \u00c8 stato Moser a dire per primo di lui: \"Vive praticamente per questo\".\nIn tutti gli episodi, infatti, Peter H\u00f6llerer e Rex si divertono a rubare i panini di Ernst Stockinger, approfittando della sua paura per i cani.\nCommissari.\nRichard Moser.\nIl primo commissario \u00e8 Richard Moser, soprannominato Richie, un ostinato poliziotto, che a inizio serie si trova a dover affrontare il divorzio dalla moglie Gina.\nDopo che il padrone di Rex venne ucciso da un assassino, un sospettato in fuga, Moser aiuta Rex, allo scopo di salvarlo dalla depressione; viene cos\u00ec \"adottato\" da Moser in via non ufficiale. Famosa \u00e8 la frase che Moser a un certo punto dice: \"Se prendo con me il cane, lo stato risparmia e Rex vive\".\nMoser \u00e8 uno scapolo e gli episodi spesso presentano alcune avventure che Moser ha con delle belle ragazze. Tuttavia, con l'eccezione di una breve relazione con una veterinaria del posto (che Rex disapprovava completamente), non forma nessuna relazione seria.\nCome gi\u00e0 dal primo episodio, \"Capolinea Vienna\", l'intera serie \u00e8 caratterizzata da un sottile humor. \nIl rapporto d'affetto tra Richard e Rex risulta perfettamente caratterizzato dalla sceneggiatura e dalla bravura degli interpreti, toccando picchi non pi\u00f9 raggiunti dai successivi commissari, divenendo il commissario pi\u00f9 amato dai telespettatori dell'intera serie.\nMoser viene ucciso da un pazzo omicida nel quinto episodio della quarta stagione.\nMoser \u00e8 molto legato all'ex poliziotto Max Koch, che considera come un padre, in quanto fu proprio Koch a toglierlo dalla strada, evitandogli una carriera criminale, e a farlo entrare in polizia sotto la sua guida.\n\u00c8 stato definito un \"Nico Giraldi austriaco\", ma meno manesco e sboccato e pi\u00f9 curato nell'aspetto fisico.\nAlex Brandtner.\nAlex Brandtner sostituisce il commissario Moser dopo la sua morte. Rex, depresso, non mangia pi\u00f9 dal giorno dell'uccisione di Moser, per cui viene preso in custodia da Alex, ma fa fatica ad adattarsi al nuovo padrone. Dopo qualche giorno, per\u00f2, Alex riesce a convincerlo e a farlo mangiare. Gedeon Burkhard \u00e8 un attore che introduce un elemento di maggior prestanza fisica al personaggio del commissario, che spesso si concretizza in puntate con spunti di azione maggiori delle precedenti.\nAnche lui come Moser \u00e8 uno scapolo che ha brevi relazioni con donne, naturalmente disapprovate da Rex: anche alcuni suoi episodi si basano sulle brevi relazioni che ha con le donne; a differenza di Moser, per\u00f2, non si \u00e8 mai sposato. Ed \u00e8 appassionato di boxe, dove in alcuni episodi lo si vede allenarsi con il sacco da boxe. \nEsce di scena alla fine della settima stagione, senza un vero finale per il suo personaggio. Non sono mai state confermate le voci, susseguitesi negli anni, dell'esistenza di una puntata inedita che si concludeva con la morte di Brandtner.\nSeppur non ai livelli di Moser, Brandtner risulta sicuramente come il secondo commissario Pi\u00f9 amato e il secondo per numero di puntate dopo Moser.\nUna curiosit\u00e0: Gedeon Burkhard interpret\u00f2 il ruolo di Stephan Lanz, un folle killer, nel nono episodio della prima stagione della serie, intitolato Follia Omicida.\nMarc Hoffmann.\nMarc Hoffmann appare per la prima volta nell'episodio Non baciate i poliziotti, e sostituisce Alex Brandtner. Desiderando un cane e sapendo che ce n'\u00e8 uno senza padrone nella squadra che dovr\u00e0 capeggiare, si rivela subito disposto a conviverci e, quando lo conosce, anche Rex si rivela d'accordo. Ha una relazione con Niki Herzog, l'unica donna che non fa ingelosire Rex, ed \u00e8 un uomo molto alla moda. Marc \u00e8 un poliziotto molto pi\u00f9 inesperto e goffo dei precedenti ma progressivamente, soprattutto grazie ai consigli del medico legale, il dottor Graf che vede in lui una sorta di allievo, riesce a risolvere i vari casi.\nEsce di scena alla fine della decima stagione soprattutto per il non gradimento da parte del pubblico mai sbocciato rispetto agli altri due precedenti commissari; anche in questo caso l'uscita di scena non \u00e8 giustificata dalla sceneggiatura, e anche per Hoffmann le voci dell'esistenza di una puntata finale con la morte del commissario, girata ma mai mandata in onda, sono state smentite. Nelle tre stagioni dove \u00e8 presente, la serie ha un minor carico d'azione rispetto a tutte le precedenti.\nCome Gedeon Burkhard, anche Alexander Pschill era apparso in precedenza nella serie in un altro ruolo, nello specifico un meccanico che tentava di estorcere del denaro a un facoltoso automobilista che aveva investito e ucciso un uomo (episodio L'incidente, secondo della seconda stagione).\nDetective secondari.\nErnst Stockinger.\nCome \"spalla\" di Rex e Moser, all'inizio compare Ernst Stockinger, soprannominato Stocki, un personaggio sempre pi\u00f9 simpatico man mano che la serie si sviluppa. Non \u00e8 proprio quello che si dice un \"amante dei cani\", anzi ne ha una vera e propria fobia; tuttavia, con il trascorrere delle puntate, Stocki finisce con l'affezionarsi a Rex, tanto che ogni qualvolta Moser deve allontanarsi per missioni in incognito o altre emergenze affida sempre al collega il suo cane.\nStockinger \u00e8 sposato e usa il suo matrimonio per dimostrare, scherzando, di essere pi\u00f9 esperto di Moser in fatto di donne. Frequentemente lui e Moser vengono a contatto con donne o sospetti o testimoni, per cui Stockinger dice gentilmente a Moser: \u00ab\"Richard, ormai da quando sei divorziato hai perso il tuo tocco magico con le donne\"\u00bb. Pare che la moglie di Stockinger non sia tanto contenta della professione del marito, e Moser spesso glielo ricorda.\nUn'altra cosa divertente di Stockinger \u00e8 il suo costante riferimento a un ospedale dove lui \u00e8 stato operato, a causa di un'ulcera allo stomaco.\nSembra deliziato nel raccontare storie di questo ospedale anche nei momenti meno opportuni, persino durante i pranzi con i colleghi.\nLa popolarit\u00e0 del personaggio ne fanno probabilmente il detective secondario pi\u00f9 amato dell'intera serie (un mix di situazioni comiche abbinate a grandi capacit\u00e0 investigative e umane, perfettamente caratterizzato dall'attore Karl Markovics) porta la produzione a ideare per lui una serie autonoma. Stockinger alla fine della seconda stagione si trasferisce dunque a Salisburgo, laddove la moglie Karin ha ereditato lo studio dentistico del padre. Moser, nel suo discorso d'addio, scherzando con lui gli dice: \u00ab\"Non ci mancherai perch\u00e9 non sei un bravo poliziotto e non sei un buon amico\"\u00bb. \nIl personaggio diventa cos\u00ec protagonista della serie spin-off \"Stockinger\".\nAlfred Peter H\u00f6llerer.\nIl sovrappeso H\u00f6llerer, nella serie, \u00e8 una costante sorgente di situazioni comiche. Di solito si rifugia dietro la sua scrivania o al telefono, ma le sue \"difese\" cadono immediatamente nel momento in cui Moser e Stockinger (e pi\u00f9 tardi Brandtner e Bock) richiedono la sua collaborazione. Si dice che sia sorprendentemente veloce quando corre, e molto pi\u00f9 abile alla guida dei suoi colleghi.\nH\u00f6llerer ha spesso ruolo di coordinatore dall'ufficio del commissariato nel momento in cui viene pianificata un'operazione. In questi casi rivela di avere una lucidit\u00e0 e un'abilit\u00e0 insolita in situazioni contingenti.\nH\u00f6llerer ha un debole per Rex e nel corso della serie lo troviamo spesso impegnato nell'insegnare al pastore tedesco nuove attivit\u00e0, come quella di innaffiare le piante o l'impegno in allenamenti ginnici. Sono divertenti le volte in cui H\u00f6llerer tiene un punteggio degli scherzi riusciti tra B\u00f6ck e Rex, nei quali Rex ha quasi sempre la meglio su B\u00f6ck.\nAbbandona la polizia per occuparsi di sua madre, una donna di cui spesso parla, e del suo ristorante. Viene sostituito da Fritz Kunz nel settimo episodio della quinta stagione.\nUna curiosit\u00e0: nelle serie con protagonista Tobias Moretti nei panni di Moser gli spettatori italiani ascoltano non di rado il commissario rivolgersi al collega chiamandolo \"Alfred\", apparentemente dunque il suo nome di battesimo, salvo poi rimanere disorientati nel momento in cui, con l'arrivo di Brandtner, H\u00f6llerer si presenta al nuovo capo col nome \"Peter\". Nessun errore di distrazione nella stesura originale, bens\u00ec una licenza del doppiaggio italiano: Richard nell'originale tedesco chiama infatti H\u00f6llerer sempre e solo per cognome, ma talvolta nel doppiaggio italiano \u00e8 stato inserito il nome \"Alfred\", evidentemente scelto a caso con l'intenzione di rendere pi\u00f9 confidenziale il rapporto tra i due amici. Il doppiaggio italiano \u00e8 dovuto inevitabilmente tornare sui propri passi traducendo fedelmente \"Peter\" nel momento in cui il vero nome del poliziotto fu introdotto nell'originale in tedesco.\nChristian Bock.\nChristian Bock \u00e8 un degno sostituto di Stockinger e nonostante non abbia paura dei cani, nelle prime puntate entra anch'egli in \"conflitto\" con Rex in quanto non riesce a capacitarsi della sua intelligenza. Appena arrivato sottopone quindi Rex a costanti prove di abilit\u00e0, la maggioranza delle volte per la conquista da parte di Rex dei panini; in un episodio, dopo che Rex ha battuto Bock, Moser dice a quest'ultimo: \"Bock, dovrai abituarti alla realt\u00e0, Rex \u00e8 molto pi\u00f9 intelligente di te\". Molto spesso sia Moser sia, successivamente, Brandtner devono spiegare a Bock come Rex faccia a capire molte cose o a trovare le prove. \nEsce di scena alla fine della settima stagione senza spiegazione, al pari di Brandtner.\nFritz Kunz.\nFritz Kunz sostituisce H\u00f6llerer, affermandosi come terzo uomo della sezione omicidi in chiave pi\u00f9 umoristica rispetto al predecessore. Egli risulta imbattibile nel temperare e sistemare ordinatamente le matite e la sua scrivania, azioni che lo rendono oggetto di scherzi compiuti specialmente da Rex. \u00c8 inoltre un maniaco delle statistiche.\nQuando Alex e Bock lasciano la serie, Fritz si rivela disposto a convivere con Rex. Fritz conosce Hoffman e Herzog da poco tempo ma dimostra di avere un debole per quest'ultima. Proprio questi sentimenti diventano motivo di confronto con Hoffman per servire o accudire Herzog.\nOgni volta che viene a conoscenza di particolari scabrosi sulle indagini le commenta con il suo intercalare \"terrificante\".\nEgli, data la sua indole e mole pacifica e sorniona, viene scelto suo malgrado (ma non sempre) per missioni segrete o casi difficili sotto copertura (una volta come apprendista di cucina, un'altra come operaio in uno stabile, un'altra ancora come un cantante-giocoliere in un mercato stradale e un'altra ancora come cliente di un probabile parrucchiere-killer).\nFritz Kunz \u00e8 l'unico dei personaggi storici delle precedenti stagioni ad apparire assieme al dott. Graf.\nNell'episodio 12 della seconda serie italiana si viene a sapere essere diventato maggiore.\nNiki Herzog.\nNiki Herzog sostituisce Bock, \u00e8 la prima donna nella squadra, \u00e8 anche l'unica donna fidanzata con il padrone di Rex che non fa ingelosire quest'ultimo. A volte si rivela pi\u00f9 capace dello stesso Hoffman, pi\u00f9 che nelle indagini nell'azione.\nIl personaggio, tuttavia, non ricevette particolare gradimento da parte del pubblico alla pari di Marc Hoffmann e usc\u00ec di scena dopo la prima puntata della decima stagione, facendone la detective secondaria meno amata dal pubblico dell'intera serie. Dopo l'uscita del personaggio le ultime tre puntate della decima stagione (la decima stagione \u00e8 composta da soli quattro episodi) vedono infatti Hoffmann indagare affiancato dal solo collega Kunz. Anche lei come Gedeon Burkhard e Alexander Pschill era apparsa in precedenza nella serie in un altro ruolo, comparendo nella prima puntata della settima stagione, nel ruolo dell'amica di una vittima.\nAiutanti.\nDott. Leo Graf.\nIl dott. Leo Graf \u00e8 un medico legale consultato dai detective. Quasi sempre si trova egli stesso sulla scena del crimine, e a seguire nel suo laboratorio di medicina legale, per i risultati dell'autopsia o altri dettagli riguardanti il caso. Il dott. Graf \u00e8 un tipo permaloso, ma sotto la sua scorza si mostra una persona molto saggia e umana. Frequentemente intrattiene i detective, contro la loro volont\u00e0, con raccapriccianti dettagli delle sue autopsie. Appare insolitamente a suo agio nel suo laboratorio circondato da corpi morti. Molti degli episodi iniziali giocano sulle contrastanti reazioni dei poliziotti, specialmente Moser, quando si trovano di fronte ai cadaveri presenti nel laboratorio.\nTuttavia, ogni tanto, il dott. Graf si offende a causa della pressione che gli mettono i suoi colleghi. In una memorabile telefonata tra Moser e il dott. Graf, si accordano sul numero di sigari cubani da pagare al dott. Graf per il suo lavoro di fine settimana. In un'altra scena, vediamo l'auto del dott. Graf rimossa mentre sta investigando sulla scena del delitto. Le sue invettive contro le autorit\u00e0 responsabili sono a dir poco sorprendenti.\nNel gruppo con Moser, Graf \u00e8 sempre stata una persona simpatica e amabile, ma in seguito all'arrivo di Brandtner le relazioni cambiano. I primi episodi vedono Brandtner dialogare in modo formale tra i suoi colleghi e il medico, di solito utilizzando il tedesco \"Sie\", il tipico \"Lei\" italiano. A un certo punto la forma si rompe e la nuova squadra \u00e8 invitata a dare del tu anche al nuovo capo e a chiamare il dott. Graf \"Leo\", un segno di notevole familiarit\u00e0 presso le societ\u00e0 tedesca e austriaca.\nLe relazioni con Hoffmann e Herzog sono del tipo insegnante-studente. Emerge presto che Hoffmann viene come istruito da Graf, ed \u00e8 chiaro che il nuovo poliziotto mostra una certa deferenza nei confronti del pi\u00f9 anziano. Graf assume il ruolo di consigliere della squadra.\nLo si vede raramente prepararsi per appuntamenti con delle signore.\nArriva fino alla conclusione della decima stagione, cio\u00e8 alla conclusione della produzione austriaca, risultando quindi l'unico interprete presente dall'inizio alla fine della serie. Rientra per una puntata nella seconda stagione italiana.\nMax Koch.\nInterpretato da Fritz Muliar viene chiamato da tutti i colleghi Max. Koch \u00e8 un poliziotto in pensione che salv\u00f2 Moser da una deriva criminale, e ne divenne successivamente il mentore. Spesso lo si vede consigliare Moser, in un bar o in una hall di una piscina: i consigli di Koch sono risolutivi in molti casi difficili, soprattutto quando si tratta di analizzare la psicologia femminile, di cui Moser viene accusato, a causa del suo divorzio, di essere inesperto.\nMan mano che la serie va avanti, il ruolo di Koch si modifica, ritrovandosi perfino a essere una spia per Moser, soprattutto in certi ambienti dove i colleghi della squadra omicidi sono ben conosciuti.\nUn esempio \u00e8 la visita di Koch in un ristorante che fornisce a Moser le informazioni definitive per la soluzione di un caso, o la puntata in cui si arrovella alla soluzione di un particolare e brutale omicidio seduto su una panchina in un parco con Rex. Koch sembra sempre molto riluttante a fare il lavoro che gli chiede Moser, avvertendolo ogni volta che sar\u00e0 l'ultima volta... Anche Stockinger nota in una puntata come sia sempre l'ultima volta... In realt\u00e0 Koch, di l\u00e0 dalle riluttanze iniziali, si lascia coinvolgere volentieri, avendo in fondo nostalgia per il suo vecchio lavoro; \u00e8 lo stesso Richard a confermarlo, sottolineando pi\u00f9 di una volta come Max trascorra gran parte del suo tempo libero rileggendo i fascicoli dei vecchi casi insoluti. Moser si appella spesso alla sensibilit\u00e0 e al gusto di Max.\nIn seguito al trasferimento di Stockinger a Salisburgo, Koch assiste la squadra nella riorganizzazione dell'ufficio.\nEsce di scena dopo la morte di Moser."}
{"id": "1534082", "revid": "1543377", "url": "https://it.wikipedia.org/wiki?curid=1534082", "title": "Bispebjerg", "text": "Bispebjerg \u00e8 una delle 15 circoscrizioni (\"bydele\") amministrative, statistiche e tributarie che compongono il comune di Copenaghen, Danimarca. Situata sul confine settentrionale del comune, copre un'area di 5,39 km\u00b2, ha 40.033 abitanti e una densit\u00e0 di popolazione di 7.389 per km\u00b2.\n\u00c8 chiamata pi\u00f9 comunemente \"Nord-Vest\" (letteralmente in italiano, \"Nord-Ovest\").\nIl quartiere ha un elevato numero di immigranti, provenienti in particolare dal Medio Oriente.\nLe circoscrizioni cittadine confinanti sono:"}
{"id": "1534086", "revid": "729019", "url": "https://it.wikipedia.org/wiki?curid=1534086", "title": "Chinetosi", "text": "La chinetosi (o cinetosi) \u00e8 un disturbo neurologico che alcuni individui provano in seguito a degli spostamenti ritmici o irregolari del corpo durante un moto, ad esempio in altalena, su di una giostra, o durante viaggi con mezzi di trasporto come nave, automobile, aereo, ecc.\nEziologia.\nSi tende ad attribuire la chinetosi a un disturbo dell'apparato vestibolare e del sistema nervoso parasimpatico ed, entro limiti modesti, all'atteggiamento psichico del soggetto. La causa pi\u00f9 diffusa pare sia relativa a piccole malformazioni strutturali congenite dell'apparato vestibolare presente nell'orecchio interno. Questa, a sua volta, pu\u00f2 essere ancora accentuata da stimoli visivi, olfattivi oppure a insorgenze gastrointestinali.\nA loro volta, tali impulsi vanno a stimolare il centro del vomito presente nel midollo allungato causando nausea e vomito, spesso accompagnati da malessere generale, pallore, sudorazione fredda e ansia, sbadigli e aumento della salivazione. Soprattutto nel mal di mare possono altres\u00ec esser presenti altri sintomi, come mal di testa e diarrea. La sintomatologia in genere scompare al termine del viaggio.\nClinica.\nLe chinetosi sono caratterizzate da nausea, vomito e vertigini.\nTrattamento e prevenzione.\nFarmaci atti a prevenire e combattere la chinetosi sono atropina e alcuni antiemetici.\nPer la sola prevenzione si possono usare degli antagonisti muscarinici come la scopolamina (detta anche ioscina), in composizione orale o cerotto transdermico. Mai per\u00f2 usare loperamide (antidiarroico) in associazione con la scopolamina per possibile dannosa interazione farmacologica. L'azione sinergica dei due farmaci potenzia l'inibizione della motilit\u00e0 intestinale."}
{"id": "1534087", "revid": "400518", "url": "https://it.wikipedia.org/wiki?curid=1534087", "title": "Ninja del Villaggio Delle Onde", "text": ""}
{"id": "1534089", "revid": "1924342", "url": "https://it.wikipedia.org/wiki?curid=1534089", "title": "Supernatural (Des'ree)", "text": "Supernatural \u00e8 il terzo album della cantante britannica Des'ree. L'album pubblicato il 26 giugno 1998 dall'etichetta discografica Sony Music ed \u00e8 stato promosso dai singoli di successo \"Life\" e \"Kissing You\", quest'ultima tema portante del film \"Romeo + Giulietta di William Shakespeare\"."}
{"id": "1534094", "revid": "767487", "url": "https://it.wikipedia.org/wiki?curid=1534094", "title": "MotoGP 06", "text": "MotoGP 06 \u00e8 un videogioco per Xbox 360, sviluppato dalla THQ e pubblicato dalla Halifax. Il gioco \u00e8 basato sulla stagione 2006 della classe MotoGP, ma sono presenti anche i piloti della stagione 2005.\nValutazioni.\nIl giudizio di questo gioco viene influenzato dalla mancata simulazione e dai frequenti bug nella modalit\u00e0 LAN. La sua grafica \u00e8 comunque considerata di ottimo livello, come gli effetti sonori."}
{"id": "1534096", "revid": "1305772", "url": "https://it.wikipedia.org/wiki?curid=1534096", "title": "101 (album)", "text": "101 \u00e8 il primo album live del gruppo musicale synth pop britannico Depeche Mode pubblicato nel marzo del 1989 e registrato in occasione del concerto conclusivo del \"Music for the Masses Tour\", concerto numero 101, al Rose Bowl di Pasadena, nei pressi di Los Angeles, il 18 giugno 1988 davanti ad oltre 60.000 persone. Dal concerto \u00e8 stato tratto un e una .\n\"101\": il documentario.\nNello stesso anno di uscita dell'album live \"101\" fu pubblicata anche una VHS omonima con un film documentario, diretto da D. A. Pennebaker. Il lungometraggio \u00e8 incentrato sull'esperienza dei fan del gruppo durante le tourn\u00e9e e i concerti oltre che sulla riproposizione di una parte del concerto numero 101 della band, al Rose Bowl di Pasadena.\nNel 2003 il video \u00e8 stato ripubblicato in un doppio DVD contenente oltre al documentario, con un ulteriore commento audio, anche la riproposizione delle sole esibizioni \"live\" gi\u00e0 presenti nel documentario, anche due ulteriori brani, \"Somebody\" e \"Pleasure Little Treasure\", non inclusi nella precedente VHS, il video \"live\" di \"Everything Counts\" e le interviste al gruppo, ai fan, a Daniel Miller e al manager Johnathan Kessler. Le sole esibizioni live dei brani \"Sacred\", \"Something To Do\", \"Things You Said\", \"Shake The Disease\", \"Nothing\", \"People Are People\", \"A Question of Time\" e \"A Question of Lust\" sono andate perdute e di conseguenza non sono reperibili nell'edizione DVD.\nCuriosit\u00e0.\n\u00c8 l'unico concert film dei Depeche Mode ad essere filmato negli Stati Uniti e in uno stadio."}
{"id": "1534104", "revid": "233579", "url": "https://it.wikipedia.org/wiki?curid=1534104", "title": "Lingua kirundi", "text": "Il kirundi o lingua kirundi, chiamata anche rundi o urundi (in kirundi \"ikirundi\") \u00e8 una lingua rwanda-rundi parlata in Burundi.\nDistribuzione geografica.\nSecondo l'edizione 2009 di \"Ethnologue\", il kirundi \u00e8 parlato complessivamente da 4.851.000 persone. La maggior parte dei locutori, circa 4,6 milioni, \u00e8 concentrata in Burundi. La lingua \u00e8 inoltre parlata in Uganda da 101.000 persone, stanziate nel Buganda, ed \u00e8 attestata anche in Ruanda e Tanzania.\nLingua ufficiale.\nIl kirundi \u00e8 lingua ufficiale del Burundi.\nClassificazione.\nSecondo l'edizione 2009 di \"Ethnologue\", la classificazione della lingua kirundi (o rundi) \u00e8 la seguente:\nFonologia.\nIl kirundi presenta poche differenze tra \"lo scritto\" e \"il parlato\", e la pronuncia segue quasi sempre delle regole fisse.\nLe principali differenze con l'italiano sono le seguenti:\nUn fenomeno particolarmente importante, sconosciuto nella lingua italiana, \u00e8 la tonalit\u00e0. In kirundi ogni vocale tonica pu\u00f2 essere pronunciata con diverse tonalit\u00e0 musicali a seconda dei casi. Questo fenomeno non \u00e8 rappresentabile graficamente, ma lo si impara con l'uso. La funzione della tonalit\u00e0 e quella di distinguere due termini omofoni (per es. \"inkoko\" pu\u00f2 significare gallina o cesto) oppure distinguere i modi e i tempi di un verbo (per es. \"baragiye\" pu\u00f2 significare sono appena partiti oppure erano partiti).\nGrammatica.\nL'articolo.\nIn kirundi l'articolo non esiste.\nIl sostantivo.\nIn kirundi (come in italiano) il sostantivo riveste una particolare importanza.\n\u00c8 composto da due parti: il prefisso ed il tema. Il tema \u00e8 proprio di ciascun nome, il prefisso varia a seconda della classe nominale di appartenenza.\nEsempio:\nIl kirundi non conosce il genere (maschile o femminile), ma ogni nome appartiene a una classe nominale.Le classi sono dieci.\nDi conseguenza anche l'aggettivo, il pronome e il verbo devono concordare con il nome a cui si riferiscono, come mostra la tabella sottostante.\nL'aggettivo.\nAnche l'aggettivo, come il sostantivo, \u00e8 composto da prefisso e tema: il tema \u00e8 proprio, il prefisso si riferisce alla classe di appartenenza (vedi tabella sopra).\nGli aggettivi sono molto pochi, eccoli:\nMa per qualificare si possono usare altre forme:\nGli aggettivi possessivi, dimostrativi, presentativi, precessivi, determinativi e numerali vengono mostrati nel capitolo pronomi.\nL'aggettivo va posto sempre dopo il sostantivo, con eccezione dei dimostrativi.\nIl pronome dimostrativo.\nEsiste un 7\u00ba tipo: l'invariato \"nya\" che indica ci\u00f2 di cui si ha parlato in precedenza.\nSistema di scrittura.\nIl kirundi usa un alfabeto composto dalle 26 lettere classiche dell'alfabeto latino. Non ha una tradizione scritta. Sono stati i primi missionari europei che, a partire dalla fine del secolo XIX, hanno iniziato uno studio sistematico della lingua introducendo l'alfabeto latino.\nEsempi.\nEstratto: il \"Padre Nostro\":"}
{"id": "1534105", "revid": "6923", "url": "https://it.wikipedia.org/wiki?curid=1534105", "title": "Ferrari F92A", "text": "La Ferrari F92A \u00e8 un'automobile monoposto sportiva di Formula 1 che gareggi\u00f2 nel Campionato mondiale di Formula 1 1992.\nViene ricordata come una delle monoposto meno competitive mai schierata dalla Scuderia Ferrari nella massima categoria motoristica.\nSviluppo.\nA differenza di tutte le Ferrari di Formula 1 progettate tra il 1989 e il 1991, la F92A non condivideva nessun componente con la Ferrari 640 F1, che aveva costituito la base di partenza per le nuove monoposto realizzate fino all'anno prima.\nConsiderato lo scarso rendimento delle vetture impiegate nella stagione 1991 (tecnicamente obsolete e incapaci di tenere il passo con le prestazioni di McLaren e Williams), la Ferrari aveva infatti deciso di realizzare una monoposto di concezione completamente rinnovata: carrozzeria, motore e cambio vennero ridisegnate tentando di massimizzare l'efficienza del telaio e della conformazione aerodinamica (il cui sviluppo tent\u00f2 di allinearsi agli ultimi ritrovati tecnologici introdotti in quegli anni in Formula 1).\nAerodinamica.\nNel campo dell'aerodinamica, la vettura riprendeva diverse soluzioni adoperate in aeronautica sui velivoli militari, dovute essenzialmente all'apporto dell'ingegnere aeronautico Jean Claude Migeot, che in quegli anni realizz\u00f2 molte soluzioni innovative su diverse monoposto di Formula 1.\nNello specifico, riprendendo una soluzione introdotta da Migeot stesso ai tempi in cui lavorava alla Tyrrell (e destinata ad un grande successo), la F92 A fu la prima monoposto Ferrari di Formula 1 a presentare un musetto rialzato, collegato all'ala anteriore con due montanti paralleli, in luogo del profilo spiovente usato fino alle stagioni precedenti. Altra caratteristica peculiare erano le prese d'aria delle fiancate, di forma ovoidale e separate dal corpo vettura, imitando le tendenze progettuali dei jet militari (nei quali le prese d'aria dei motori sono sempre staccate dalla fusoliera per evitare l'ingestione dello strato limite). L'estetica della monoposto le valse pertanto il nomignolo di \"caccia\".\nL'innovazione maggiore riguardava per\u00f2 il cosiddetto \"doppio fondo\", con cui si tent\u00f2 di riprodurre un effetto Venturi paragonabile a quello delle monoposto dei primi anni 1980 dotate di minigonne: al di sopra del normale fondo piatto, imposto dal regolamento tecnico, ne era infatti stato creato un altro, parallelo al primo e formante con esso una serie di canalizzazioni che avrebbero dovuto generare un elevato effetto suolo.\nVenne infine modificata la zona \"Coca-Cola\", ossia la parte terminale della carrozzeria che converge verso il cambio e l'asse posteriore, che assunse una forma pi\u00f9 squadrata.\nMotore.\nSotto il profilo motoristico, la F92A non si discostava pi\u00f9 di tanto dalle precedenti realizzazioni della casa.\nIl motore, sempre in posizione posteriore centrale longitudinale, era stato sviluppato dal tecnico Paolo Massai e adottava la classica architettura V12, con l'angolo di bancata corrispondente ai canonici 65\u00b0; come da regolamento la cilindrata era di 3500\u00a0cm\u00b3. Vennero mantenute le cinque valvole per cilindro, sempre comandate con due alberi a camme in testa per bancata e il richiamo a molle tradizionali al posto del sistema pneumatico in uso presso i \"top team\" avversari. Ci\u00f2 imped\u00ec di migliorare le prestazioni in termini di potenza massima incrementando il regime di rotazione: il richiamo a molla oltre un certo regime diventa infatti inefficace, perch\u00e9 non riesce pi\u00f9 a garantire il contatto con la camma, causando una chiusura ritardata della valvola. Il motore perse inoltre 35\u00a0CV di potenza rispetto a quello della precedente vettura.\nA questo propulsore venne abbinato il classico cambio semiautomatico, dotato tuttavia di solo 6 rapporti pi\u00f9 retromarcia (laddove dal 1990 era prassi in Formula 1 averne 7).\nCarriera agonistica.\nMessa alla prova in competizione, la monoposto si rivel\u00f2 concettualmente errata.\nParte delle fonti ha individuato quale maggior responsabile dell'insuccesso l'impianto aerodinamico, che negli studi al computer e in galleria del vento mostrava rendimenti eccellenti, ma che nelle situazioni reali della pista avrebbe reso la vettura instabile e lenta: l'elevata resistenza aerodinamica del corpo vettura \u2014 in particolare il doppio fondo, che tendeva a deformarsi in modo diverso rispetto ai modelli progettuali \u2014 avrebbe dunque consentito buone prestazioni solo in circostanze particolari, quali ad esempio le gare con pioggia (dove le velocit\u00e0 massime hanno un'importanza relativa).\nIn aggiunta, lungi dall'essere state risolte dalle scelte \"penalizzanti\" (motore depotenziato e cambio con meno marce) le noie meccaniche e strutturali \u2014 in particolare alla sospensione anteriore, conformata ad ammortizzatore singolo \u2014 continuarono ad essere frequenti e a causare molti ritiri.\nNel 2020 il pilota Jean Alesi, intervistato al riguardo, diede una differente lettura delle criticit\u00e0 della monoposto. A suo avviso la vera \"falla\" del progetto era proprio il propulsore 038, che oltre al depotenziamento \"tattico\" soffriva del cosiddetto \"blow-by\" (le fasce elastiche in camera di combustione trasudavano olio), che avrebbe causato un ulteriore decremento di 40/50 cavalli; a riprova di ci\u00f2, il francese osserv\u00f2 che la coeva Dallara 192 della Scuderia Italia, equipaggiata col motore Ferrari 037 dell'anno precedente, non di rado toccava velocit\u00e0 di punta superiori rispetto alla F92A. La casa di Maranello, che soprattutto al tempo si faceva vanto della propria tradizione motoristica, secondo Alesi non era per\u00f2 disposta ad ammettere di aver creato un V12 prestazionalmente inefficiente, sicch\u00e9 la strategia comunicativa fu quella di scaricare la colpa di tutto sul pacchetto aerodinamico \u2014 che l'avignonese defin\u00ec invece \"interessante\", sostenendo che in un test effettuato col vecchio propulsore la monoposto si fosse dimostrata ben pi\u00f9 veloce.\nMigeot condivise il punto di vista di Alesi, riferendo come la F92A, per via del \"blow-by\", dovesse far ricorso a un serbatoio dell'olio maggiorato rispetto alla norma. Accus\u00f2 quindi l'allora vertice della Ferrari di averlo usato come capro espiatorio e difese la bont\u00e0 delle sue scelte, evidenziando come la monoposto sviluppasse un elevato carico aerodinamico verticale (che ne migliorava il \"grip\" in condizioni di scarsa aderenza) e sostenendo che, con un motore pi\u00f9 performante, i risultati sarebbero stati migliori.\nQuale fosse la causa della \"d\u00e9faillance\", nel tentativo di correggere la rotta, la Ferrari prov\u00f2 a schierare una versione evoluta della vettura, denominata F92AT, a partire dal Gran Premio del Belgio. Essa venne dotata di un motore pi\u00f9 potente, di una nuova aerodinamica ritenuta pi\u00f9 adatta ai circuiti particolarmente veloci (come appunto Spa-Francorchamps, Monza e Suzuka) e di un nuovo cambio trasversale in luogo del precedente longitudinale \u2014 da cui l'aggiunta della lettera \"T\" nel nome. Nemmeno tale innovazione produsse per\u00f2 benefici apprezzabili e la monoposto rimase lenta e fragile: peraltro proprio il cambio, pi\u00f9 compatto ma anche pi\u00f9 largo, infici\u00f2 ulteriormente l'efficienza del doppio fondo.\nRisultati completi.\nPer il secondo anno consecutivo la Ferrari non ottenne n\u00e9 una vittoria, n\u00e9 una pole position, n\u00e9 tanto meno (a differenza dell'anno prima) un giro pi\u00f9 veloce in gara. I piazzamenti di maggior rilievo che riusc\u00ec a conseguire furono due terzi posti nel Gran Premio di Spagna e nel Gran Premio del Canada, in tutte e due le occasioni grazie a Jean Alesi. Il suo compagno di squadra Ivan Capelli (distintosi negli anni precedenti alla guida della Leyton House progettata dal tecnico inglese Adrian Newey) ottenne due soli piazzamenti a punti: il quinto posto in Brasile e il sesto in Ungheria, venendo peraltro sostituito nelle ultime due gare della stagione dal terzo pilota Nicola Larini, che non ottenne punti.\nLa Ferrari raccolse in totale 21 punti, pari a meno della met\u00e0 di quelli ottenuti nel 1991: la squadra di Maranello retrocedette dal terzo al quarto posto nella classifica costruttori, dietro anche alla Benetton, oltre che a McLaren e Williams.\nScheda tecnica Ferrari F92 A.\nMotore\nTrasmissione\nAutotelaio\nDimensioni e peso\nPrestazioni"}
{"id": "1534107", "revid": "701660", "url": "https://it.wikipedia.org/wiki?curid=1534107", "title": "Conversione di Saulo (Michelangelo)", "text": "La Conversione di Saulo (o di san Paolo) \u00e8 un affresco (625x661 cm) di Michelangelo Buonarroti, databile al 1542-1545 e situato nella Cappella Paolina in Vaticano. \nStoria.\nMichelangelo aveva da poco terminato il \"Giudizio Universale\" nella Cappella Sistina che Paolo III gli propose un nuovo incarico, questa volta legato pi\u00f9 strettamente al suo nome. Il papa aveva infatti fatto costruire, tra il 1437 e il 1540, una cappella palatina \"parva\" nel palazzo Apostolico, e desiderava che il celebre artista la decorasse con affreschi, legati ai titolari della cappella, nonch\u00e9 della diocesi di Roma, i santi Pietro e Paolo.\nL'inizio dei lavori alla Paolina risale all'ottobre o al novembre 1542 e l'artista vi si applic\u00f2 con una lentezza maggiore rispetto ai grandi affreschi della Sistina, dovuta alla senilit\u00e0 e agli acciacchi. Nel 1544 infatti l'artista ebbe una grave malattia che caus\u00f2 una sospensione. Il primo dei due affreschi ad essere compiuto, la \"Conversione di Saulo\", doveva essere terminato entro il 12 luglio 1545 e al 10 agosto era gi\u00e0 stata preparata la parete per l'altro affresco, la \"Crocifissione di san Pietro\". Quell'anno scoppi\u00f2 un incendio in cappella, che comport\u00f2 un ulteriore ritardo ai lavori, e di nuovo nel 1546 l'artista si ammal\u00f2. Alla morte di Paolo III, nel novembre del 1549, la \"Crocifissione\" non era ancora completa, e si dovette aspettare almeno il marzo 1550 per vederla terminata. Forse era intenzione di Paolo III affidare a Michelangelo anche la decorazione delle altre pareti, ma il nuovo pontefice non rinnov\u00f2 l'incarico all'artista ormai settantacinquenne, che vennero poi decorate, durante il pontificato di Gregorio XIII, da Lorenzo Sabatini e Federico Zuccari con altre storie delle vite dei due santi.\nGli affreschi michelangioleschi subirono alcuni minori restauri: nel 1934 si constat\u00f2 come essi fossero in larghissima parte autografi di Michelangelo (essendo dopotutto abituato a lavorare senza assistenti), con solo qualche intervento \"moralizzatore\" dopo la Controriforma su panneggi che coprissero alcune nudit\u00e0 degli angeli e con alcuni ripassi a tempera, non estesi, specie sulle zone paesistiche. \nIl restauro pi\u00f9 importante delle opere, che ne ha ripristinato la delicata cromia, si \u00e8 concluso nel 2009.\nDescrizione e stile.\nL'impostazione degli affreschi della Paolina risente fortemente dell'influenza degli ambienti riformistici del \"Circolo di Viterbo\", frequentati dall'artista, con i soggetti sacri che non si pongono come esempi dogmatici da imitare, ma piuttosto come spunti di riflessione sui cardini della fede cristiana. \nNella \"Conversione di Saulo\" (Atti degli Apostoli IX, 3 e ss.), cio\u00e8 di san Paolo, il protagonista \u00e8, contrariamente a quanto dicono le fonti, anziano ed ha le fattezze dello stesso Michelangelo, come ha ricordato lo stesso papa Benedetto XVI nell'omelia del 4 luglio 2009 per la riapertura della restaurata Cappella Parva). Saulo, disteso a terra dopo la caduta da cavallo sulla via di Damasco, \u00e8 accecato da un raggio luminoso inviato dalla possente figura di Cristo in cielo, circondato da angeli. La grazia divina lo ha colpito senza motivo e lo ha trasformato da persecutore dei cristiani in apostolo delle genti. Dando il proprio volto di settantenne al trentenne Saulo/Paolo, Michelangelo vuole significare di essere stato anche lui toccato dalla grazia e di aver capito quanto sterile fosse stato il tempo da lui dedicato a cercare la perfezione di Dio nella bellezza dei corpi umani (maschili) restandone schiavo (Rima 285). D'ora in poi la sua arte sar\u00e0 non pi\u00f9 pagana, ma cristiana e cercher\u00e0 di mostrare non pi\u00f9 corpi ma Dio come spirito. Anche Michelangelo si sente dunque chiamato a svolgere una funzione di apostolo che culminer\u00e0 nella Piet\u00e0 Rondanini . Il futuro \"Apostolo delle genti\" cerca di coprirsi il volto con la mano e la sua figura riecheggia quella posta in basso a destra nella Cacciata di Eliodoro dal tempio di Raffaello, nonch\u00e9 un modello in cera per un dio fluviale eseguito dallo stesso Michelangelo nel 1524 ca. per le tombe medicee della Sagrestia Nuova della basilica di San Lorenzo a Firenze, e oggi conservato nel museo di Casa Buonarroti. \nIl gesto divino taglia in due lo spazio pittorico, separando gli angeli in due gruppi simmetrici e generando sgomento e paura tra il corteo attorno a Saulo, che cerca scampo fuggendo verso i margini del paesaggio, dove si trovano brulle colline. Come nel \"Giudizio\" si crea un movimento a vortice che investe i gruppi di figure, accentuandone il dinamismo. \nNotevoli sono gli scorci del Cristo o del cavallo imbizzarrito dallo spavento. A destra si vede una rappresentazione ideale di Damasco.\nNella cappella Paolina l'esposizione dei corpi nudi fu considerata indecorosa, tuttavia le nudit\u00e0 degli angeli nella conversione di Saulo non suscit\u00f2 lo scandalo causato dai nudi del Giudizio Universale e venne ritoccata senza troppi clamori. Molti furono i giudizi negativi che riguardavano i rapporti proporzionali delle figure, talvolta fortemente innaturali. \u00c8 il caso del possente braccio destro di Cristo nella conversione di Saulo, decisamente sovradimensionato rispetto al corpo; le creature angeliche che circondano il Cristo sono sensibilmente pi\u00f9 piccole rispetto alla figura centrale. Nella crocifissione di san Pietro invece, le dimensioni di Pietro risultano eccessive. Infatti Michelangelo, prima della realizzazione degli affreschi, aveva detto che avrebbe dipinto \"figure mal contente\", ed \u00e8 quindi possibile che abbia lasciato sfogo al suo sarcasmo proprio nella cappella che rappresentava il cuore del cerimoniale vaticano: l'incarico affidatogli era troppo rilevante."}
{"id": "1534108", "revid": "729019", "url": "https://it.wikipedia.org/wiki?curid=1534108", "title": "Endangered Species (The Best of Des'ree)", "text": "Endangered Species (The Best of Des'ree) \u00e8 il primo greatest hits della cantante britannica Des'ree, pubblicato nel 2000 dall'etichetta discografica Sony Music."}
{"id": "1534113", "revid": "834", "url": "https://it.wikipedia.org/wiki?curid=1534113", "title": "Ver", "text": ""}
{"id": "1534114", "revid": "395812", "url": "https://it.wikipedia.org/wiki?curid=1534114", "title": "Giovanni Compesio", "text": "Biografia.\nNato da una nobile famiglia, imparentata con Casa Savoia, Giovanni Compesio era figlio di Giovanni, signore di Drillant, e di Antonietta de La Palud. Derivava il proprio cognome dall'italianizzazione della citt\u00e0 natale. Intrapresa la carriera ecclesiastica, fu Abate di Aulps, Ch\u00e9zery, Filly, Sixt (Alta Savoia) e Santo Stefano in Vercelli, sino a venire eletto vescovo di Torino sul finire del 1469, prendendo nel 1470 possesso della cattedra diocesana. In quel momento, governava il Piemonte Amedeo IX di Savoia, poi beatificato: venendo questi in procinto di morte, nel 1472, Compesio guid\u00f2 una processione per la sua pronta guarigione. Il fatto si color\u00f2 del prodigioso allorquando, sopra il duomo di Torino, apparve una santa immagine del principe, ormai defunto. Cos\u00ec ricorda l'evento Giovanbattista Semeria, autore di una dettagliata storia della diocesi subalpina:\nL'evento viene testimoniato anche dal canonico lateranense Pietro Francesco Maleto. Per confermare l'avvenuto decesso, Compesio si rec\u00f2 a Vercelli, dove si trovava il duca Amedeo, ed in effetti lo trov\u00f2 ormai spento.\nTra le azioni pi\u00f9 rilevanti, la lotta contro l'eresia valdese ed il controllo religioso, ratificato dal 1477 dal papa, sulla citt\u00e0 di Carignano. Nel 1482 oper\u00f2 con Ludovico II di Saluzzo alla costruzione di una chiesa nella capitale marchionale; questa pare essere una delle sue ultime azioni, in qualit\u00e0 di vescovo di Torino, venendo nominato lo stesso anno vescovo di Ginevra che per\u00f2 dovette abbandonare per opposizione del duca sabaudo, che favoriva suo zio Francesco di Savoia. Nel 1484 ottenne l'arcivescovato di Tarantasia."}
{"id": "1534115", "revid": "71155", "url": "https://it.wikipedia.org/wiki?curid=1534115", "title": ".tif", "text": ""}
{"id": "1534116", "revid": "71155", "url": "https://it.wikipedia.org/wiki?curid=1534116", "title": ".tiff", "text": ""}
{"id": "1534117", "revid": "1714743", "url": "https://it.wikipedia.org/wiki?curid=1534117", "title": "Eleonora di Navarra", "text": "Origini familiari.\nEleonora, sia secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, sia secondo la \"Chroniques romanes des comtes de Foix\", era la figlia quartogenita (terza femmina) del principe di Castiglia e Le\u00f3n e d'Aragona, duca di Pe\u00f1afiel e futuro re di Navarra, della corona d'Aragona e di Sicilia, Giovanni II e della sua prima moglie, la ex regina consorte di Sicilia e futura regina di Navarra, Bianca di Navarra, che era la figlia terzogenita del re di Navarra, conte di \u00c9vreux e duca di Nemours, Carlo III detto il Nobile (figlio maschio primogenito del re di Navarra Carlo II il Malvagio e di Giovanna di Francia, figlia del re di Francia, Giovanni II il Buono e Bona di Lussemburgo) e di Eleonora Enriquez, secondogenita del re di Castiglia e Le\u00f3n, Enrico II di Trastamara, e di Giovanna Manuele.&lt;br&gt;Giovanni II di Aragona era il figlio terzogenito (secondo maschio) del principe di Castiglia e Le\u00f3n, e futuro re della corona d'Aragona e di Sicilia, Ferdinando e di Eleonora d'Alburquerque (1374 - 1435), figlia secondogenita dell'infante di Castiglia e conte d'Alburquerque, Sancho Alfonso (1342-1375) e della di lui moglie, Beatrice del Portogallo.\nBiografia.\nPochi mesi dopo la nascita, l'8 settembre 1425, la madre di Eleonora, Bianca I, divenne regina di Navarra.\nEleonora, il 30 luglio 1436, a soli undici anni, come ci viene confermato sia da P\u00e8re Anselme, che dal \"Chroniques romanes des comtes de Foix\", spos\u00f2 il quasi coetaneo, Gastone de Grailly (1423-1472), che, sia secondo P\u00e8re Anselme, sia secondo la \"Chroniques romanes des comtes de Foix\", era il figlio primogenito del Conte di Foix, visconte di B\u00e9arn, Coprincipe di Andorra, Visconte di Castelbon e Conte di Bigorre, Giovanni I di Foix e di Giovanna d'Albret (il tesoriere della contea di Foix, Arnaud Esquerrier (\"Chroniques romanes des comtes de Foix\"), cita che Gastone (\"Mossen Gaston fil de Mossen Johan et de Madona Johana de Labrit\")), figlia del Connestabile di Francia, Carlo I d'Albret Signore d'Albret e della moglie Maria, Signora di Sully et di Craon. Eleonora era stata promessa a Gastone, nel 1432.\nMolto probabilmente, data l'et\u00e0 degli sposi, fu solo un impegno di matrimonio, che fu consumato solo dopo qualche anno, quando Eleonora, dopo aver vissuto alla corte di suo fratello, Carlo, che governava la Navarra per conto dei genitori, si rec\u00f2, tra il 1441 ed il 1442, nella contea di Foix. Il matrimonio era stato organizzato da suo padre Giovanni II, reggente assieme alla cognata, Maria di Castiglia, della corona d'Aragona, per avere un forte alleato a nord dei Pirenei.\nQuando, nel 1441, alla morte della madre, suo padre, Giovanni, invocando il testamento della moglie, usurp\u00f2 il trono di Navarra al figlio, il principe di Viana, Carlo e assunse il titolo di re di Navarra, Giovanni II, trov\u00f2 Eleonora al suo fianco mentre l'altra figlia, Bianca appoggiava il fratello contro il padre.Nel 1451, tra Giovanni e Carlo si arriv\u00f2 alla guerra civile ed ancora Eleonora ed il marito, Gastone, si schierarono col padre Giovanni mentre Bianca, moglie dell'erede al trono di Castiglia invocava il suocero affinch\u00e9 aiutasse Carlo.\nDopo la sconfitta del fratello, Carlo, esiliato nel regno di Napoli, presso lo zio, il re della corona d'Aragona e di Napoli, Alfonso V, Eleonora ed il marito si accordarono con Giovanni che, nel 1455, nomin\u00f2, Eleonora, luogotenente generale del regno di Navarra, dove si trasferirono e si stabilirono a Sang\u00fcesa.Eleonora trov\u00f2 la Navarra ancora divisa tra i due partiti che si erano formati durante la guerra civile: i \"beamonteses\", seguaci della famiglia Beaumont, partigiani di Carlo e gli \"agramonteses\" partigiani dell'antica casa nobiliare degli Agramont, a favore di Giovanni, che l'appoggiarono subito.\nDopo la morte del fratello, nel settembre del 1461, il trono di Navarra sarebbe spettato alla sorella maggiore, Bianca, ma il padre, Giovanni prefer\u00ec trovare un accordo con Eleonora ed il marito di lei, Gastone, il 12 aprile del 1462, fu firmato il trattato di Olite, in cui Eleonora riconosceva il titolo regale al padre, che la confermava luogotenente di Navarra assieme al marito, mentre Bianca, che aveva l'appoggio del partito dei \"beamonteses\" veniva imprigionata e consegnata a Gastone, che la faceva trasferire nella contea di Foix.Quando, nel corso dell'anno, inizi\u00f2 la guerra civile catalana, Eleonora ed il marito si schierarono a fianco del padre e della matrigna, Giovanna Enr\u00edquez.\nBianca, che era stata rinchiusa nel castello di Moncada, a Orthez, il 2 dicembre del 1464, mor\u00ec avvelenata, molto probabilmente per ordine della sorella, Eleonora. Un cronista dell'epoca defin\u00ec la morte di Bianca \"una grande infamia commessa dal conte Gastone IV di Foix e da sua moglie, la principessa donna Eleonora \".Poco prima di morire, pare che Bianca abbia abdicato a favore della sorella, Eleonora\nIn quegli anni Eleonora, che ag\u00ec sempre in comune accordo col marito, Gastone (cercava di barcamenarsi tra Francia, Aragona e Castiglia), recuper\u00f2 il rapporto coi \"beamonteses\" e nel 1468, si trov\u00f2 ad opporsi al padre, che con l'appoggio degli \"agramonteses\" ebbe la meglio, la priv\u00f2 del titolo di luogotenente di Navarra, che diede al figlio di Eleonora, Gastone.\nPer\u00f2, dopo la morte del figlio Gastone (1470), Eleonora ritrov\u00f2 un accordo col padre che, nel 1471, gli restitu\u00ec la luogotenenza perpetua sulla Navarra, in cambio della rinuncia ad ogni rivendicazione sulla corona d'Aragona.\nIl 10 luglio del 1472, mentre il marito cercava di riprendere la lotta con l'aiuto dei \"beamonteses\", Eleonora rimase vedova, e pur riuscendo a mantenne la luogotenenza, si rese conto di essere luogotenente di un piccolo regno di cui non era ancora regina effettiva ed era schiacciata tra le tre potenze che la circondavano: Francia, Aragona e Castiglia; Eleonora, essendo anche contessa reggente di Foix, riusc\u00ec a mantenere la luogotenenza della Navarra portando il regno sotto l'influenza preponderante del regno di Francia.\nAlla morte del padre, Giovanni, il 20 gennaio del 1479, il fratellastro Ferdinando II, re della corona d'Aragona, si appoggi\u00f2 ai \"beamonteses\", per portargli via il regno, ma Eleonora con l'appoggio degli \"agramonteses\", riusc\u00ec a farsi incoronare, il 28 gennaio dello stesso anno, a Tudela.\nEleonora mor\u00ec dopo circa due settimane, sempre a Tudela, il 12 febbraio 1479, lasciando il tono al nipote, Francesco Febo, raccomandandogli di cercare l'appoggio del regno di Francia.\nDiscendenza.\nEleonora a Gastone diede dieci figli:"}
{"id": "1534120", "revid": "110157", "url": "https://it.wikipedia.org/wiki?curid=1534120", "title": "Dream Soldier", "text": "Dream Soldier \u00e8 il quarto album della cantante britannica Des'ree. L'album \u00e8 stato pubblicato nel 2003."}
{"id": "1534125", "revid": "287204", "url": "https://it.wikipedia.org/wiki?curid=1534125", "title": "Vilma Banky", "text": ""}
{"id": "1534129", "revid": "136053", "url": "https://it.wikipedia.org/wiki?curid=1534129", "title": "Gregorio III", "text": ""}
{"id": "1534134", "revid": "92723", "url": "https://it.wikipedia.org/wiki?curid=1534134", "title": "Kissing You (Des'ree)", "text": "Kissing You \u00e8 una canzone scritta dalla cantante Des'ree e da Timothy Atack, e cantata da Des'ree per la colonna sonora del film del 1996 \"Romeo + Giulietta di William Shakespeare\" di Baz Luhrmann.\nUna cover di Beyonc\u00e9, reintitolata \"Still in Love (Kissing You)\", \u00e8 stata pubblicata nel 2007 nella versione deluxe dell'album \"B'Day\". La cantante ha registrato la canzone all'ultimo minuto e non doveva essere inserita in quel particolare album. Tuttavia l'utilizzo della canzone da parte di Beyonc\u00e9 non era stata autorizzata, pertanto ne \u00e8 derivata un'azione legale."}
{"id": "1534144", "revid": "322321", "url": "https://it.wikipedia.org/wiki?curid=1534144", "title": "Contro un'onda del mare", "text": "Contro un'onda del mare \u00e8 l'album di esordio di Max Gazz\u00e8, pubblicato nel 1996."}
{"id": "1534150", "revid": "599013", "url": "https://it.wikipedia.org/wiki?curid=1534150", "title": "Peter Van Houdt", "text": "Carriera.\nClub.\nCominci\u00f2 la carriera nel Sint-Truiden. Nel 1996 approd\u00f2 nella Eredivisie, al Roda, e quattro anni dopo in Bundesliga, al Borussia M\u00f6nchengladbach. In seguito ha giocato con il Duisburg e nel 2006 \u00e8 tornato al Sint-Truiden.\nA met\u00e0 della stagione 2008-2009 si \u00e8 quindi trasferito al Liegi, squadra di seconda divisione.\nNazionale.\nConta 6 presenze nella Nazionale belga, con cui ha esordito nel 1999."}
{"id": "1534161", "revid": "125878929", "url": "https://it.wikipedia.org/wiki?curid=1534161", "title": "La favola di Adamo ed Eva", "text": "La favola di Adamo ed Eva \u00e8 il secondo album di Max Gazz\u00e8, pubblicato nel 1998.\nNel 1999 \u00e8 stata pubblicata una ristampa dell'album, con il nome \"La Favola di Adamo ed Eva (Sanremo edition)\" e con l'aggiunta del brano inedito \"Una musica pu\u00f2 fare\", presentato al Festival di Sanremo 1999.\n\"La favola di Adamo ed Eva\" vede la partecipazione di Niccol\u00f2 Fabi in \"Vento d'estate\", di Mao in \"Colloquium vitae\" e di Lucio Morelli in \"Nel verde\". I testi sono scritti da Max insieme al fratello Francesco Gazz\u00e8, poeta e paroliere.\nCuriosit\u00e0.\nNel CD \u00e8 presente anche una traccia interattiva, installabile ed eseguibile su Mac o PC Windows 95/98 (o anche su versioni successive in modalit\u00e0 di compatibilit\u00e0). Essa consiste in un gioco di nome \"La Macchina del rifrullo\" in cui bisogna indovinare strane coppie di pietanze. Ad ogni coppia indovinata, l'avatar di Max stilizzato reciter\u00e0 una poesia del fratello Francesco Gazz\u00e8. Al termine del gioco sar\u00e0 possibile ascoltare la versione demo di \"Una Musica Pu\u00f2 Fare\". Questo gioco \u00e8 disponibile solo nella \"Sanremo Edition\" de \"La Favola Di Adamo ed Eva\".\nL'opera in copertina \u00e8 \"Il peccato originale\", miniatura mozarabica del \"Beato de El Escorial\", Biblioteca reale del monastero di San Lorenzo dell'Escorial."}
{"id": "1534163", "revid": "164844", "url": "https://it.wikipedia.org/wiki?curid=1534163", "title": "Chilopond", "text": ""}
{"id": "1534165", "revid": "105406975", "url": "https://it.wikipedia.org/wiki?curid=1534165", "title": "KL-ONE", "text": "KL-ONE \u00e8 un sistema di rappresentazione della conoscenza molto usato nelle tradizionali reti semantiche e nei frames; \u00e8 un linguaggio a frame. \nIl sistema \u00e8 un tentativo di superare l'indistinguibilit\u00e0 semantica delle rappresentazioni con reti semantiche e di rappresentare esplicitamente l'informazione concettuale come rete gerarchica.\n\u00c8 presente una intera famiglia di sistemi simili al KL-ONE. \nI frames in KL-ONE sono detti concetti. Essi formano una gerarchia utilizzando relazioni di sussunzione; una super classe in terminologia KL-ONE \u00e8 detta sussumere le sue sottoclassi. \n\u00c8 permessa l'ereditariet\u00e0 multipla. Attualmente un concetto \u00e8 detto ben-formato solo se esso eredita da pi\u00f9 di un concetto. Tutti i concetti, ad eccezione del \"top concept\" Thing, devono avere almeno una super classe. \nLe descrizioni di KL-ONE sono separate in due classi base di concetti: primitive e definitive. I concetti primitivi sono concetti di dominio non definiti completamente. Ci\u00f2 significa che non \u00e8 sufficiente classificarle un concetto date tutte le sue propriet\u00e0. Pu\u00f2 essere anche visto definizione incompleta. Usando la stessa vista, i concetti \"definitivi\" hanno una definizione completa. Date le propriet\u00e0 di un concetto, sono condizioni necessarie e sufficienti per classificare il concetto.\nIl \"concetto slot\" \u00e8 detto regola e i valori delle regole sono riempitivi di ruoli. Ci sono diversi tipi di regole che possono essere adottate in situazioni differenti. Il tipo di regola pi\u00f9 comune e importante \u00e8 il generico RoleSet che etichetta il fatto che la regola pu\u00f2 essere riempita con pi\u00f9 di un riempitivo."}
{"id": "1534173", "revid": "2128848", "url": "https://it.wikipedia.org/wiki?curid=1534173", "title": "Annuncio a sant'Anna", "text": "L'Annuncio a sant'Anna \u00e8 un affresco (200x185 cm) di Giotto, databile al 1303-1305 circa e facente parte del ciclo della Cappella degli Scrovegni a Padova. Fa parte delle \"Storie di Gioacchino e Anna\" nel registro pi\u00f9 alto della parete destra, guardando verso l'altare.\nDescrizione e stile.\nLe \"Storie di Gioacchino e Anna\" si ispirano al \"Protovangelo di san Giacomo\" e allo Pseudo Matteo (in latino) e al \"De Nativitate Mariae\", che si ritrovano poi anche, rielaborati, nella \"Leggenda Aurea\" di Jacopo da Varazze. Modelli iconografici furono poi manoscritti miniati di origine bizantina, magari attraverso le derivazioni occidentali, anche se l'artista rinnov\u00f2 profondamente tali modelli applicando la sua sensibilit\u00e0 moderna, in linea con i principi degli ordini mendicanti.\nLa scena raffigura sant'Anna, donna di mezza et\u00e0, mentre prega nella sua stanza e un angelo le porta l'annuncio della sua prossima maternit\u00e0: la coppia, ormai avanti con gli anni, non aveva infatti avuto figli e ci\u00f2, secondo la tradizione ebraica, era segno di ignominia e di inimicizia con Dio, fatto che aveva causato a suo marito, Gioacchino, la cacciata dal Tempio di Gerusalemme. L'angelo, secondo lo Pseudo Matteo (2, 3-4), le dice: \u00abNon temere Anna. Dio ha stabilito di esaudire la tua preghiera. Chi nascer\u00e0 da te sar\u00e0 di ammirazione per tutti i secoli\u00bb.\nL'iconografia si rif\u00e0 a quella classica dell\"Annunciazione\", qui calata in un contesto domestico e quotidiano rappresentato con amorevole cura del dettaglio. Dentro una scatola prospettica, composta da una stanza senza una parete per permettere di vedere l'interno, si vede infatti Anna nella sua stanza con un letto ben rifatto con coperta a righe, disposto tra due cortine appese a stanghe rette da lacci appesi a soffitto a cassettoni, una mensolina, un forziere, una cassapanca, un soffietto e qualche altra suppellettile appesa a chiodi sul muro. La stessa stanza ricompare poi anche nella scena della \"Nativit\u00e0 di Maria\". L'angelo si affaccia a una finestrella verso la quale la santa inginocchiata rivolge la sua preghiera. L'ambiente \u00e8 di una semplicit\u00e0 borghese, che contrasta con la decorazione esterna dell'edificio e con la ricchezza della veste di Anna, di un vivace arancione con bordature dorate. \nLa stanza ha una decorazione di tipo classicheggiante, con fregi scolpiti, tetto a spioventi e timpani, di cui quello frontale ha un bassorilievo che mostra un busto di Isaia entro un clipeo a forma di conchiglia portato da due angeli in volo (motivo ripreso dai sarcofagi romani con ritratto del defunto e genietti alati). A sinistra si trova la porta di ingresso e un portico con una scala che porta a una terrazza soprastante. Sotto il portico si trova una nota quotidiana, una serva che fila la lana, impugnando una spola e un rocchetto. Questa figura, trattata quasi a monocromo, ha un fortissimo rilievo scultoreo e una forma dilatata sotto il panneggio che sembra anticipare capolavori come la \"Madonna di Ognissanti\". La sua presenza \u00e8 concretizzata infatti dall'articolazione della veste, con le pieghe tenute in tirare dall'articolazione del ginocchio sinistro. \nLa stesura \u00e8 morbida con un uso intenso dei colori e un sapiente uso delle luci e delle ombre per creare sia la plasticit\u00e0 delle figure, sia la profondit\u00e0 spaziale (si veda l'oscurit\u00e0 nel portico). Paradigmatico \u00e8 poi, in questa come in altre scene, il rapporto organico tra architettura e figure, ottenendo un risultato unitario."}
{"id": "1534176", "revid": "834", "url": "https://it.wikipedia.org/wiki?curid=1534176", "title": "Vif", "text": ""}
{"id": "1534179", "revid": "1771151", "url": "https://it.wikipedia.org/wiki?curid=1534179", "title": "Nada (1969)", "text": "Nada \u00e8 il primo album della cantante italiana Nada pubblicato nel 1969 dalla RCA Talent.\nIl disco.\nDopo il successo ottenuto al Festival di Sanremo 1969 con la canzone \"Ma che freddo fa\", la RCA Italiana decide di far incidere a Nada un intero album, pubblicato da una delle sue sottoetichette, la RCA Talent.\nIl disco si apre con una cover di \"Sauve moi\" del cantante franco-vietnamita \u00c9ric Charden, e racchiude molte altre traduzioni in italiano di brani esteri, come \"Yellow submarine\" dei Beatles (tradotta da Mogol).\nIl disco contiene inoltre le due canzoni del primo 45 giri della cantante, \"Les Bicyclettes de Belsize\" e \"Per te per me\".\nGli arrangiamenti sono curati da Antonio Coggio, e l'orchestra \u00e8 diretta dallo stesso Coggio (\"Senza te\" e \"Biancaneve\") dal maestro Ruggero Cini (\"Ma che freddo fa\", \"Per te per me\", \"Una rondine bianca\" e \"Les Bicyclettes de Belsize\") e dal maestro Piero Pintucci (\"Cuore stanco\", \"Ritorner\u00e0 vicino a me\" e \"Se tu ragazzo mio\").\nIl tecnico del suono che ha curato le registrazioni \u00e8 Giorgio Agazzi.\nIn \"Dai vieni qui\", \"Una donna sola\" e \"Yellow submarine\" suonano i Pyra\u00f1as, mentre in \"Les Bicyclettes de Belsize\" cantano i Cantori moderni di Alessandroni.\nTracce.\nLATO A\nLATO B"}
{"id": "1534187", "revid": "36426", "url": "https://it.wikipedia.org/wiki?curid=1534187", "title": "Omaggio vassallatico", "text": ""}
{"id": "1534190", "revid": "123402139", "url": "https://it.wikipedia.org/wiki?curid=1534190", "title": "Cacique Rum", "text": "Il Cacique \u00e8 un rum prodotto in venezuela dalla multinazionale Diageo.\nCommercializzato a partire dal 1959, questo distillato \u00e8 di colore ambrato, ed \u00e8 costituito da una miscela di 7 rum, filtrati per 3 volte. Il tutto \u00e8 invecchiato per 2 anni.\nIl nome di cacique, che in spagnolo significa Capo Trib\u00f9, caratterizza l'etichetta della bottiglia."}
{"id": "1534191", "revid": "585241", "url": "https://it.wikipedia.org/wiki?curid=1534191", "title": "La favola di Adamo ed Eva (Sanremo edition)", "text": ""}
{"id": "1534192", "revid": "36426", "url": "https://it.wikipedia.org/wiki?curid=1534192", "title": "Etelredo II", "text": ""}
{"id": "1534197", "revid": "767487", "url": "https://it.wikipedia.org/wiki?curid=1534197", "title": "Dirk Heyne", "text": "Carriera.\nGiocatore.\nNato a Magdeburgo, allora citt\u00e0 della Germania Est, inizi\u00f2 la propria carriera come portiere tra le file della squadra della sua citt\u00e0 natale, il 1. FC Magdeburgo. Dopo dieci anni nelle giovanili, nel 1977 fu promosso in prima squadra. Heyne difese i pali della squadra per quattordici anni, fino al 1991, vincendo tre edizioni della Coppa della Germania Est nel 1978, 1979 e 1983. Trasferitosi al Borussia M\u00f6nchengladbach, dopo un breve periodo in cui fu impiegato come primo portiere, svolse il ruolo di portiere di riserva fino al maggio 1994, anno in cui si ritir\u00f2 dal calcio giocato all'et\u00e0 di 36 anni.\nSpesso convocato come secondo portiere della nazionale, vi esord\u00ec l'11 febbraio 1979 durante un match con la nazionale iraniana subentrando a Bodo Rudwaleit a tredici minuti dal termine. Guadagn\u00f2 il ruolo di portiere titolare della nazionale solo nel 1989, in occasione del ritiro di Ren\u00e9 M\u00fcller: di l\u00ec in poi Heyne disput\u00f2 otto gare.\nAllenatore.\nAbbandonato il calcio professionistico, Heyne rimase nel Borussia M\u00f6nchengladbach ricoprendo, fino al 2001, ruoli tecnici, tra cui quello di preparatore dei portieri. Tornato al Magdeburgo come allenatore delle squadre giovanili, ricopr\u00ec per quattro anni (dal 2003 fino al 9 dicembre 2007) la carica di tecnico della prima squadra. In seguito \u00e8 passato ad allenare il Sachsen Lipsia e a dirigere una scuola calcio di portieri a Magdeburgo, dove \u00e8 stato insignito del titolo di \"Magdeburghese\" il 9 gennaio 2007."}
{"id": "1534202", "revid": "3115", "url": "https://it.wikipedia.org/wiki?curid=1534202", "title": "Otto Gross", "text": "Oppositore storico delle tesi di Sigmund Freud, mise in evidenza che le cause delle nevrosi individuali sono dovute a rapporti conflittuali tra l'individuo e la societ\u00e0 e non al \"problema sessuale\". Divenne, dopo gli studi con Freud, un anarchico ed entr\u00f2 a far parte della comunit\u00e0 utopista di Monte Verit\u00e0.\nBiografia.\nAlfred Otto Gross era figlio unico di Hans Gross, il penalista-criminologo pi\u00f9 celebre della monarchia asburgica. Nel 1899 frequenta l'universit\u00e0 e si laurea in Medicina e Chirurgia. Consegue poi la specializzazione in Neurologia ed inizia a lavorare come neurologo e psicoterapeuta. Si imbarca come medico di bordo e parte per l'America del Sud, dove conosce e fa uso sperimentale di svariate droghe stupefacenti. Tra il 1901 e il 1902 \u00e8 assistente medico volontario nelle cliniche psichiatriche di Monaco e Graz rispettivamente di von Gudden e di Gabriel Anton. In quel periodo pubblica gli articoli nella rivista del padre: \"Archiv f\u00fcr Kriminalanthropologie und Kriminalistik\" (Archivio di antropologia criminale e criminologia), di Lipsia. Nel 1902 pubblica un libro (influenzato da Freud e Jung e dalle teorie contro ogni repressione dell'anarchismo): \"La funzione cerebrale secondaria\". Sposato con Frieda Schloffer, figlia di un avvocato povero di Graz, ma per niente fedele a lei (ha altri tre figli con tre altre donne, oltre a Peter, nato da Frieda), nel 1906 diventa docente universitario, ma abbandona quasi subito la cattedra per stabilirsi a Monaco, diventando assistente dello psichiatra Emil Kraepelin. Nel 1908 si dimette ufficialmente dall'Universit\u00e0 di Graz.\nNel 1904 incontra Sigmund Freud e, senza rinnegare le tesi di Wernicke, integra nei suoi saggi le tesi freudiane, opponendosi per\u00f2 a queste su un punto essenziale: \"La causa principale dei disturbi psichici non \u00e8 la sessualit\u00e0, ma il minore o maggiore adattamento dell'individuo alla societ\u00e0\". Carl Gustav Jung, che lavorava nell'istituto Burgh\u00f6lzli (celebre ospedale di Zurigo, allora diretto da Eugen Bleuler), gli diagnostica la \"Dementia Praecox\" (\"Freud-Jung Briefwechsel\" nel 1908). Ciononostante Jung cerca di coinvolgerlo e, facendo leva sulle sue conoscenze mediche, lo tratta da collega e insieme da paziente. Gross ne approfitta e fugge dall'ospedale il 17 giugno 1908. In una lettera a Ernest Jones, datata 4 giugno 1909, Jung dice che non ha mai riposto maggior fiducia in un paziente n\u00e9 mai si \u00e8 sentito pi\u00f9 tradito quanto nei confronti di Otto Gross. Nel 1914 viene dichiarato incapace di intendere e volere, dando al padre piena custodia sul figlio. Quando l'anno successivo il padre muore, la custodia passa a Hermann Pfeiffer. Gross trascorre gli ultimi anni vagando tra diverse capitali europee, assuefatto all'uso della cocaina, per poi morire in un sanatorio di Pankow, alla periferia di Berlino."}
{"id": "1534204", "revid": "2202328", "url": "https://it.wikipedia.org/wiki?curid=1534204", "title": "Beetle Bailey", "text": "Beetle Bailey \u00e8 un personaggio immaginario protagonista della omonima serie a fumetti creata dallo statunitense Mort Walker e pubblicata per la prima volta il 4 settembre 1950 negli Stati Uniti e in seguito in numerosi altri paesi. \u00c8 uno dei personaggi comici pi\u00f9 popolari del fumetto americano, pubblicato su oltre un migliaio di quotidiani in tutto il mondo e protagonista di un diffuso merchandising. Dal fumetto \u00e8 stata tratta una serie a disegni animati. Nel 2010 la serie ha festeggiato i sessant'anni di vita editoriale venendo pubblicata su oltre 1800 testate in tutto il mondo. La sorella di Beetle, Lois Flagston, \u00e8 la protagonista del fumetto \"Hi and Lois\", creato dallo stesso Walker nel 1954.\nStoria editoriale.\nLa striscia esordisce sui quotidiani americani il 4 settembre 1950 distribuita dal King Features Syndicate; il 14 settembre 1952 viene pubblicata la prima tavola domenicale. Il successo della serie \u00e8 in costante crescita tanto che nel 1956 la serie arriva a essere pubblicata su oltre 500 testate che divennero 1.000 nel 1965 e pi\u00f9 di 1.600 nel 1983 raggiungendo un pubblico stimato di oltre 150 milioni di persone al giorno. Pubblicata da oltre cinquant'anni, la serie continua a essere tra le pi\u00f9 amate. Dal 2006, Mort Walker \u00e8 affiancato nella realizzazione della striscia dal figlio Greg.\nEdizioni estere.\nItalia.\nIn Italia le strisce sono apparse nel 1968 sulla rivista \"linus\", e nel 1970 nel libro \"Il mondo \u00e8 una caserma\", primo di una serie nella collana Oscar Mondadori.\nBiografia del personaggio.\nIl personaggio inizialmente \u00e8 un giovane studente di college, con un berretto perennemente calato sugli occhi e fumatore di pipa che, a seguito della guerra di Corea, decide di arruolarsi volontario finendo in una caserma dove conosce altri commilitoni come il sergente Orville P. Snorkel, l'anziano generale Amos T. Halftrack, il dongiovanni Killer, l'ingenuo Zero, il cuoco Cookie e molti altri. Conclusa la guerra il personaggio ritorna alla vita borghese introducendo nuovi personaggi come una sorella maggiore, Lois Bailey, sposata con Hi e mamma di tre figli. Dopo due settimane Beetle viene richiamato dall'esercito dove passa le sue giornate da soldato, sempre con il berretto calato sugli occhi, aggirandosi per il campo di addestramento dell'esercito americano, Camp Swampy, cercando di sfuggire ai propri doveri di soldato e agli ordini impartiti dal sergente Snorkel.\nComprimari.\nIl personaggio interagisce con numerosi comprimari come Killer Diller, il tenente Flap, l'intellettuale Plato ai quali si aggiungono col tempo il tenente Sonny Fuzz e il cappellano Staneglass, Julius, autista del generale, Cosmo, capace di organizzare qualsiasi cosa in qualunque circostanza, la segretaria Miss Buxley, il cagnolino Otto (in tutto simile al suo padrone, il sergente Snorkel). Abbiamo inoltre Rocky, tendenzialmente asociale, Cookie il cuoco del campo sempre con la sigaretta in bocca e il maggiore Greenbrass."}
{"id": "1534209", "revid": "1573940", "url": "https://it.wikipedia.org/wiki?curid=1534209", "title": "Carlo Romei", "text": "Biografia.\nTra i fondatori della CISL e membro della segreteria delle USL di Siena e Firenze, nel 1963 venne eletto segretario generale della CISL di Ravenna e lo rimase fino al 1968, quando pass\u00f2 a far parte della segreteria confederale.\nNel 1969 fu nominato presidente dello SCAU, ente per i contributi unificati in agricoltura, che lasci\u00f2 nel 1976 quando, dopo anni di fedele militanza DC, venne candidato ed eletto al senato nel collegio di Paola-Castrovillari. Confermato nel 1979 e nel 1983, rest\u00f2 in carica sino alla scomparsa.\nProprio nel 1983, con Bettino Craxi, entr\u00f2 nella squadra di governo come sottosegretario al ministero della sanit\u00e0 nel governo presieduto dal segretario socialista.\nSi ricorda di lui l'impegno per il confronto con la sinistra socialista negli anni '60, assieme all'on. Nicola Pistelli (cofondatori della rivista \"Politica\") e per la nascita della cosiddetta \"Area Zac\", a cavallo degli anni '70 e '80, all'interno della Democrazia Cristiana."}
{"id": "1534217", "revid": "1543377", "url": "https://it.wikipedia.org/wiki?curid=1534217", "title": "Kilkenny (birra)", "text": "La Kilkenny \u00e8 una birra prodotta nell'omonima citt\u00e0 irlandese dalla Diageo, nella Birreria Smithwick , di colore rosso ambrato e gusto corposo ha gradazione alcolica pari a 4,3% vol.\nStoria.\n\"Kilkenny\" \u00e8 stata prodotta per l'esportazione ed \u00e8 disponibile nei seguenti paesi: Australia, Austria, Bahrein, Bosnia, Canada, Croazia, Emirati Arabi Uniti, Finlandia, Germania, Giappone, Irlanda, Israele, Italia, Malesia, Norvegia, Nuova Zelanda, Paesi Bassi, Polonia, Russia, Slovenia, Sudafrica, Svezia, Thailandia e Ungheria.\nCaratteristiche.\n\"Kilkenny\" \u00e8 molto simile alla birra Smithwick's Draught, e ha una schiuma simile alla Guinness, ha un gusto pi\u00f9 forte (e pi\u00f9 amaro di Smithwicks). Il nome Kilkenny originariamente \u00e8 stato usato negli anni 80 e 90 quando venne introdotta sul mercato europeo e canadese, per facilitare la difficolt\u00e0 nella pronuncia della parola \"Smithwick's\".\nIngredienti: acqua, orzo, orzo arrostito, luppoli e lievito."}
{"id": "1534219", "revid": "1870933", "url": "https://it.wikipedia.org/wiki?curid=1534219", "title": "FDGB Pokal", "text": "La Coppa della Germania Est (ufficialmente FDGB Pokal, acronimo di \"Freier Deutscher Gewerkschaftsbund Pokal\", Coppa della Federazione della Libera Unione Sindacale Tedesca) era una competizione calcistica a eliminazione diretta che si disputava ogni anno, eccezione fatta per tre casi, in Germania Est dal 1949 al 1991. Come la DDR-Oberliga, la competizione scomparve l'anno dopo la riunificazione della Germania.\nTrofeo.\nNella sua storia, il trofeo veniva definitivamente assegnato alla squadra che arrivava a vincere cinque volte la competizione. Per questo motivo si sono avute pi\u00f9 versioni del premio."}
{"id": "1534221", "revid": "110157", "url": "https://it.wikipedia.org/wiki?curid=1534221", "title": "Chiesa di San Biagio ai Taffettanari", "text": "La chiesa di San Biagio ai Taffettanari \u00e8 una chiesa monumentale di Napoli ubicata in via San Biagio ai Taffettanari.\nLa chiesa venne fondata nel XVI secolo come cappella dei mercanti di Taffet\u00e0 che risiedevano nella zona; nel 1615 venne rifatta e ampliata e successivamente fu ricostruita anche la facciata, che assunse una connotazione barocca.\nNel 1960 venne restaurata.\nL'interno, pianta a croce latina con cappelle, \u00e8 scandito dai pilastri e cornicioni. Ai lati dell'altare maggiore si segnalano due tele settecentesche di Luigi Pullo."}
{"id": "1534233", "revid": "372624", "url": "https://it.wikipedia.org/wiki?curid=1534233", "title": "Carlo Cesare Malvasia", "text": "Biografia.\nDi nobile famiglia bolognese, in giovinezza fu allievo dei pittori Giacinto Campana e Giacomo Cavedone: poeta dilettante, frequent\u00f2 numerosi circoli letterari del suo tempo. Nel 1639 conobbe a Roma il cardinale Bernardino Spada, grande mecenate e collezionista d'arte, e lo scultore Alessandro Algardi.\nDocente di giurisprudenza all'universit\u00e0 di Bologna, nel 1653 si licenzi\u00f2 in teologia, fatto che gli permise di ottenere un canonicato al capitolo cattedrale cittadino.\n\u00c8 il pi\u00f9 celebre testimone della scuola pittorica emiliana: i suoi scritti costituiscono una delle migliori fonti per lo studio dell'arte dei Carracci e della loro scuola.\nStim\u00f2 particolarmente Veronica Fontana, tanto da indicarla come \"\u00abunica intagliatrice\u00bb\" e facendole intagliare numerosi ritratti degli artisti citati nella sua opera \"Felsina pittrice, vite de' pittori bolognesi\"."}
{"id": "1534241", "revid": "2102801", "url": "https://it.wikipedia.org/wiki?curid=1534241", "title": "Uose", "text": "Le uose sono un tipo di ghette basse che proteggono la caviglia, coprono la parte alta della scarpa e la parte bassa del polpaccio fornendo una protezione al punto di congiunzione tra la calzatura e i pantaloni. Non sono da confondersi con degli stivaletti poich\u00e9 non hanno la parte inferiore, niente suola o tacco.\nStoria.\nErano utilizzate in origine da militari, contadini e lavoratori per impedire che acqua e fango si infilassero nelle scarpe. Usate nelle divise militari, soprattutto da parata, si diffusero tra la fine del XIX secolo e l'inizio del XX come accessorio di moda maschile. Quelle bianche, portate su lustre scarpe nere, divennero, con il cappello a cilindro e il bastone da passeggio, segno distintivo di eleganza delle classi superiori fino alla prima guerra mondiale. Il loro declino cominci\u00f2 sul finire degli anni venti e scomparvero per l'inizio degli anni quaranta.\nNei fumetti Disney zio Paperone indossa le uose, come simbolo di vecchio capitalismo; nella versione italiana dei fumetti, esse vengono comunemente definite \"ghette\".\nStruttura.\nSono costituite da pi\u00f9 pezzi di pelle assemblati e cuciti in modo da formare un cilindro, che copre la gamba, con un \"becco d'oca\" che va a coprire parte della tomaia della scarpa. Un'apertura laterale esterna, chiusa con bottoni, permette di applicarle agevolmente. I lati inferiori sono collegati da un laccio, che passando sotto la suola in prossimit\u00e0 del tacco mantiene le uose saldamente ancorate alla calzatura."}
{"id": "1534244", "revid": "486946", "url": "https://it.wikipedia.org/wiki?curid=1534244", "title": "SC Chemie Halle", "text": ""}
{"id": "1534246", "revid": "2056951", "url": "https://it.wikipedia.org/wiki?curid=1534246", "title": "Struttura supersecondaria", "text": "La struttura supersecondaria (o struttura sovrasecondaria o motivo o ripiegamento) sono organizzazioni spaziali costituite da diversi elementi di struttura secondaria e dalle connessioni che li uniscono.\nEsse possono essere combinazioni di sequenze di \u03b1 eliche, foglietto \u03b2 e sequenze non ripetitive, e sono ad un livello di complessit\u00e0 compreso tra la struttura secondaria e quella terziaria; la struttura supersecondaria si trova facilmente nelle proteine composte da almeno due domini, parti della proteina che svolgono particolari funzioni specifiche, come le due catene pesanti e le due catene leggere degli anticorpi.\nPu\u00f2 essere considerata come esempio di struttura supersecondaria la triplice elica allungata del collagene (proteina che compone la matrice extracellulare dei tessuti connettivi nel corpo umano, ad es. i tendini), composta da tre catene \u03b1 (da non confondere con le \u03b1 eliche), chiamata in alcuni casi tropocollagene.\nSono state osservate centinaia di strutture supersecondarie, alcune sono: il cappio \u03b2-\u03b1-\u03b2, l'angolo \u03b1-\u03b1, il barile \u03b2, il barile \u03b1-\u03b2."}
{"id": "1534251", "revid": "104458", "url": "https://it.wikipedia.org/wiki?curid=1534251", "title": "Regno dei Longobardi", "text": ""}
{"id": "1534254", "revid": "297031", "url": "https://it.wikipedia.org/wiki?curid=1534254", "title": "Jonas Fink", "text": "Jonas Fink \u00e8 un personaggio dei fumetti creato da Vittorio Giardino, protagonista dei tre albi \"L'infanzia\", \"L'adolescenza\" e \"Il libraio di Praga\" pubblicati rispettivamente nel 1997, nel 1998 e nel 2018 che ripercorrono la storia della sua vita. \nTrama.\nJonas Fink, un introverso bambino praghese di origini ebraiche, assiste impotente all'arresto immotivato del padre nel corso delle purghe antiborghesi da parte del regime socialista nell'ottobre 1950. Viene quindi cresciuto dalla madre cercando di far fronte alle numerose discriminazioni e ai problemi di natura economica che lo pressano, abbandonando precocemente gli studi nonostante l'ottimo profitto e arrangiandosi in lavori umili, cercando contemporaneamente di rintracciare il luogo dove \u00e8 rinchiuso il padre. I volumi trattano le vicende della vita del giovane protagonista mentre sullo sfondo \u00e8 delineata la grigia Praga dell'epoca di Stalin e Chru\u0161\u010d\u00ebv, con i suoi abitanti impegnati a godersi una parvenza di normalit\u00e0 sistematicamente interrotta dalle incursioni nella vita privata da parte dei servizi segreti del governo."}
{"id": "1534262", "revid": "1355461", "url": "https://it.wikipedia.org/wiki?curid=1534262", "title": "Alfredo Macchi", "text": "Biografia.\nLaureato in Scienze politiche presso l\"Universit\u00e0 Statale di Milano\" ha frequentato il VI biennio dell\"Istituto per la Formazione al Giornalismo\" di Milano.\nDopo aver collaborato con diverse testate (Corriere della Sera, L'Espresso, Radio Popolare) anche da New York, come free lance, \u00e8 approdato alla Rai (\"il Supplemento di Rai Uno\"). Nel 1992 \u00e8 stato assunto a Mediaset, dove lavora come inviato al Tg4 sui principali eventi in Italia e all'estero, in particolare in zone di guerra, e conduce l'edizione di Mezzasera. Dal 2010 \u00e8 vicecaporedattore esteri News Mediaset e lavora per tutti i Tg del gruppo Mediaset, in particolare per Tgcom24 e per i programnmi di approfondimento.\nHa seguito i conflitti in Kosovo, Afghanistan, Medio Oriente, Iraq e Libano. Da New York ha raccontato le settimane successive all'attacco dell'11 settembre. Dal Tamil Nadu (India) le devastazioni dello Tsunami. Dal 2011 segue come inviato le rivoluzioni in Tunisia, Egitto e Libia e gli eventi legati al terrorismo in tutto il Medioriente. Ha realizzato diversi reportage per le trasmissioni di approfondimento \"Password e Storie di confine\", su Rete4, per \"Live e Dentro la Notizia,\" su Italia 1, per Speciale Tg5, Matrix e \"Terra!\" su Canale 5.\nConduce gli spazi di approfondimento del mattino e del pomeriggio, le edizioni notturne e la rassegna stampa su Tgcom24.\nNel 2002 ha vinto il \"Premio di Giornalismo Saint Vincent\" per il miglior servizio televisivo con un reportage sugli orfani di Kabul.\nNel 2009 ha vinto il \"XV Premio giornalistico televisivo Ilaria Alpi\" per il miglior reportage italiano (breve) con il servizio \"Morire per vivere\" trasmesso da Password (Rete 4) sui rifugiati afghani che dalla Grecia cercano di arrivare in Italia nascosti nei camion.\nNel 2010 ha vinto il \"VII Premio Luchetta\" per il reportage Piccoli schiavi realizzato nello stato indiano del Tamiul Nadu sui bambini lavoratori nelle fabbriche di riso e di mattoni trasmesso da Password (Rete 4).\nNel 2011 ha vinto il \"VII Premio Nazionale di giornalismo televisivo Guido Carletti\" e il \"Premio Enzo Baldoni e reporter italiani caduti sui fronti di guerra\" per il reportage \"oltre la guerra\" realizzato in Uganda sugli ex bambini soldato e trasmesso da \"Live\", su Italia 1.\nNel 2012 il premio Citt\u00e0 di Anguillara e il \u201cFiorino d'argento\u201d al XXX Premio Firenze.\nNel 2013 il Premio \u201cil Molinello\u201d per il giornalismo e il Premio \u201cGiornalisti del Mediterraneo\u201d per la fotografia.\n\u00c8 anche fotografo. Per diverse organizzazioni umanitarie ha realizzato reportage fotografici in Algeria, Bosnia, India, Bolivia, Venezuela, Argentina, Per\u00f9, Madagascar, Mozambico.\nPrincipali mostre: \"Due mesi in Afghanistan\", Libreria Hoepli, Milano 2002; \"Un'onda di Speranza,\" Triennale di Milano 2005; \"Al di l\u00e0 delle differenze,\" Immagimondo, Lecco 2006, \"Mpamaky Vato\" FotoGrafia Festival Internazionale di Roma, 2008, \"Teatri di guerra\", InArs Gallery, Roma, 2015.\n\u00c8 tra i fotografi italiani che hanno esposto nel 2008 alla prima Biennale di fotografia islamica a Teheran. Nel 2015 ha ottenuto la medaglia d'argento categoria libri fotografici al Prix de la Photographie de Paris, il primo posto categoria libri fotografici d'attualit\u00e0 al'International Photography Award di Los Angeles e il primo posto nella categoria libri fotografici al Moscow International Foto Awards di Mosca con il suo libro fotografico War Landscapes (Tempesta Editore)."}
{"id": "1534267", "revid": "85405", "url": "https://it.wikipedia.org/wiki?curid=1534267", "title": "Chiesa Ortodossa russa", "text": ""}
{"id": "1534276", "revid": "29116431", "url": "https://it.wikipedia.org/wiki?curid=1534276", "title": "Chiesa Russa Ortodossa", "text": ""}
{"id": "1534277", "revid": "85405", "url": "https://it.wikipedia.org/wiki?curid=1534277", "title": "Chiesa cristiana ortodossa russa", "text": ""}
{"id": "1534278", "revid": "85405", "url": "https://it.wikipedia.org/wiki?curid=1534278", "title": "Chiesa russo-ortodossa", "text": ""}
{"id": "1534279", "revid": "85405", "url": "https://it.wikipedia.org/wiki?curid=1534279", "title": "Chiesa Ortodossa Russa", "text": ""}
{"id": "1534282", "revid": "767487", "url": "https://it.wikipedia.org/wiki?curid=1534282", "title": "Palazzo della Zecca", "text": "Il palazzo della Zecca \u00e8 un palazzo monumentale di Napoli, ubicato in via Sant'Arcangelo a Baiano.\nFu eretto nel XIII secolo ed ospitava la zecca reale; nel 1681 venne ampliato e circa cento anni dopo venne realizzato il nuovo braccio occidentale. Durante il risanamento della citt\u00e0, con il taglio del Rettifilo, il palazzo fu dotato di un prospetto anche sulla nuova arteria.\nLa facciata principale \u00e8 quella che ha maggiormente conservato l'originaria architettura della fabbrica: essa \u00e8 poggiata su un basamento in cui si apre il portale con bugne e dal quale si accede al vestibolo con lacunari. Da qui si passa al cortile, articolato in due ordini di aperture sovrapposte. Il lato occidentale si caratterizza dalla sequenza di arcate sovrapposte che inquadrano cornici in piperno. Sullo sfondo, di fronte alla volta con lacunari del vestibolo, c'\u00e8 un portale riccamente decorato del XIX secolo."}
{"id": "1534296", "revid": "37401", "url": "https://it.wikipedia.org/wiki?curid=1534296", "title": "Meronimia", "text": "In linguistica, la meronimia (dal greco \u03bc\u03ad\u03c1\u03bf\u03c2, 'parte', e \u1f44\u03bd\u03bf\u03bc\u03b1, 'nome') \u00e8 una relazione semantica. Un meronimo indica un costituente o un membro di qualcosa. \nAd esempio, \"dito\" \u00e8 meronimo di \"mano\", in quanto un dito \u00e8 parte della mano. In modo simile, \"ruota\" \u00e8 meronimo di \"automobile\".\nLa meronimia \u00e8 la relazione opposta di olonimia. Un concetto correlato alla meronimia \u00e8 la mereologia, che tratta relazioni parte/intero in logica.\nNei linguaggi di rappresentazione della conoscenza, la meronimia \u00e8 spesso espressa come relazione \"part-of\" ('parte di')."}
{"id": "1534298", "revid": "228587", "url": "https://it.wikipedia.org/wiki?curid=1534298", "title": "Unione di Utrecht", "text": "L'Unione di Utrecht (\"Unie van Utrecht\" in olandese) \u00e8 un trattato firmato il 23 gennaio 1579, a Utrecht nei Paesi Bassi. Esso \u00e8 da considerarsi una reazione politica delle province protestanti all'Unione di Arras del 6 gennaio 1579.\nIl trattato unific\u00f2 le province desiderose di separarsi dai Paesi Bassi spagnoli per ragioni sia politiche sia religiose.\nL'Unione di Utrecht \u00e8 spesso considerata come l'atto che diede il via all'indipendenza delle Province Unite, che fu riconosciuta nel 1648 dalla pace di Vestfalia."}
{"id": "1534302", "revid": "256896", "url": "https://it.wikipedia.org/wiki?curid=1534302", "title": "Seminario Arcivescovile Maggiore di Napoli", "text": ""}
{"id": "1534305", "revid": "767487", "url": "https://it.wikipedia.org/wiki?curid=1534305", "title": "La collera del vento", "text": "La collera del vento \u00e8 un film drammatico girato e ambientato in Spagna nel 1970 per la regia di Mario Camus. I protagonisti sono Terence Hill nel ruolo di Marcos e Maria Grazia Buccella nel ruolo di Soledad.\nTrama.\nAndalusia. Don Antonio, un ricco proprietario terriero intenzionato a uccidere i capi di una rivolta, ingaggia Marcos e Jacobo, due sicari che si considerano fratelli fin dall'infanzia passata in orfanotrofio. Per non dare nell'occhio i due arrivano divisi in paese e Marcos alloggia in una locanda gestita da Soledad, una donna che parteggia per le lotte dei contadini e che da bambina \u00e8 stata costretta a diventare l'amante di Don Antonio.\nMentre Jacopo uccide uno dei capi della rivolta, Marcos, scambiato per un rivoluzionario e innamoratosi della locandiera, viene colto da una crisi di coscienza e decide di schierarsi con i contadini. Organizza uno sciopero generale ma i proprietari non accettano trattative, salvo Don Lucas che accoglie le richieste dei contadini e viene condannato a morte da Don Antonio. Manda Jacopo a ucciderlo e poi tenta di fare sopprimere anche lui per non lasciare prove della sua responsabilit\u00e0. Il sicario sfugge all'agguato degli uomini di Don Antonio ma resta gravemente ferito. Raggiunge Marcos e prima di morire gli racconta l'inganno di cui \u00e8 stato vittima. Per vendicarlo Marcos distrugge i raccolti di Don Antonio, uccide entrambi i suoi figli e poi se ne va con il primo treno. Ma non fa molta strada, perch\u00e9 viene raggiunto da due nuovi sicari assoldati dal vecchio proprietario ed ucciso.\nProduzione.\nLa pellicola venne girata interamente in Spagna, in Andaluc\u00eda, tra Almonte, Niebla e Siviglia.\nDistribuzione.\nIl film venne distribuito nelle sale cinematografiche italiane il 4 dicembre 1970, mentre in quelle spagnole dal 23 marzo 1971. Venne distribuito anche negli Stati Uniti con i titoli \"The Wind's Fierce\" e \"Trinity Sees Red\" ma in versione ridotta a 93 minuti."}
{"id": "1534314", "revid": "214509", "url": "https://it.wikipedia.org/wiki?curid=1534314", "title": "Holonimia", "text": ""}
{"id": "1534315", "revid": "76963", "url": "https://it.wikipedia.org/wiki?curid=1534315", "title": "Christopher Masterson", "text": "Biografia.\n\u00c8 noto principalmente per il ruolo di Francis, da lui interpretato nella sitcom \"Malcolm\", per il ruolo di Buddy, in \"Scary Movie 2\" e per il ruolo del giovane pirata Bowen in \"Corsari\". \u00c8 stato considerato per interpretare la parte di Will Turner nel film \"La maledizione della prima luna\", parte in seguito assegnata ad Orlando Bloom. Nel film \"Dragonheart 2 - Una nuova avventura\" interpreta il ruolo del protagonista, Goeff.\nSuo fratello \u00e8 l'attore Danny Masterson, con cui ha partecipato in alcuni episodi di \"That '70s Show\" interpretando il ragazzo che lavorava nel negozio di formaggi con Jackie di cui \u00e8 innamorato. Sua sorella \u00e8 invece Alanna Masterson, nota al pubblico per l'interpretazione di Tara Chambler nel telefilm \"The Walking Dead\".\nHa partecipato anche ad un episodio di \"The Dead Zone\", dove ha interpretato un personaggio che il protagonista deve salvare da un'imminente morte. Nel 2011 ha preso parte a una puntata di \"White Collar\", dove interpreta il figlio di un uomo ricco fissato con le cacce ai tesori. Ha fatto anche la parte del ragazzo perseguitato a scuola dai neri nel film \"American History X\"."}
{"id": "1534317", "revid": "363629", "url": "https://it.wikipedia.org/wiki?curid=1534317", "title": "Yard (bicchiere)", "text": "Lo yard o (yard glass) \u00e8 un bicchiere molto alto usato per bere la birra: uno \"yard\" o \"yard of ale\" (di birra inglese) \u00e8 la misura a cui \u00e8 riferita la quantit\u00e0 (variabile) di birra tenuta in questo tipo di bicchiere; il bicchiere \u00e8 lungo circa una iarda (poco meno di un metro) di lunghezza, il che spiega l'origine del nome, e molto stretto, contiene circa 2 pinte imperiali (che equivalgono a 1,14 litri) di birra.\nIl bicchiere \u00e8 modellato come una lampadina alla parte inferiore e un albero d'allargamento che costituisce la maggior parte dell'altezza. Poich\u00e9 il bicchiere \u00e8 cos\u00ec lungo e non ha una base piana stabile, quando non \u00e8 in uso viene appeso alla parete.\nBere un bicchiere di birra yard \u00e8 una tradizione usata nei Pub diventata poi quasi un gioco, infatti lo scopo \u00e8 di bere l'intero quantitativo senza fare pause per respirare, bevendolo il pi\u00f9 velocemente possibile. Solitamente quando un bicchiere \"yard\" viene alzato \u00e8 difficile riuscire a smettere di bere, per poterlo fare bisogna ruotare altrimenti si rischia di bagnarsi.\nInghilterra.\nIl bicchiere yard in Inghilterra viene chiamato in vari modi come \"Long Glass\" (bicchiere lungo), \"Cambridge yard glass\" (uno yard di Cambridge) o \"Ell Glass\" (un bicchiere d'Auna). Questo bicchiere era la prova dell'abilit\u00e0 del soffiatore di vetro tanto quanto del bevitore. Nel 1685 il diarista John Evelyn della Royal Society ha registrato un brindisi formale ma festoso a Giacomo II d'Inghilterra (1633-1701), a Bromley, nel Kent, in cui si bevve birra dagli yard.\nI bicchieri yard possono ancora essere trovati appesi sulle pareti di alcuni pub inglesi.\nIl 4 maggio 1975 Peter Dowdeswell di Earls Barton, Northamptonshire in Inghilterra, segna il record dei Guinness dei primati per la bevuta pi\u00f9 veloce di uno yard da 2 pinte imperiali (1,14 litri o 1,20 \"quart\"), eseguita in 5 secondi a RAF Upper Heyford in Oxfordshire.\nAustralia e Nuova Zelanda.\nIn Australia lo yard glass ha avuto un significante effetto nella cultura popolare del bere. Il rituale del bicchiere yard (svuotare il contenuto del bicchiere il pi\u00f9 veloce possibile), non si limita solo alla cultura \"bogan\" australiana, infatti \u00e8 egualmente popolare fra gli allievi delle universit\u00e0.\nL'ex Primo Ministro australiano Bob Hawke era lo sponsor del record del mondo per il pi\u00f9 veloce bevitore di un yard di birra.\n\u00c8 una tradizione popolare ricevere un yard come regalo per il raggiungimento della maturit\u00e0: il diciottesimo compleanno in Australia e il ventunesimo in Nuova Zelanda.\nCultura di massa.\nNel film commedia americano \"Beerfest\" viene usato un bicchiere per bere basato sul bicchiere dello yard, ma a forma di un grande boccale, in cui \u00e8 similmente difficile bere e che deve essere ruotato nello stesso modo."}
{"id": "1534337", "revid": "1087849", "url": "https://it.wikipedia.org/wiki?curid=1534337", "title": "Croda da Lago", "text": "La Croda da Lago \u00e8 un massiccio montuoso delle Dolomiti Ampezzane nelle Dolomiti, a sud di Cortina d'Ampezzo e a ovest di San Vito di Cadore, la cui vetta pi\u00f9 alta si erge per 2.715 m s.l.m. Fa parte del pi\u00f9 ampio gruppo montuoso Croda da Lago - Cernera.\nDescrizione.\nLa Croda da Lago \u00e8 posta all'estremo lato meridionale della Conca ampezzana, che chiude a sud insieme ai Lastoi de Form\u00ecn, al Becco di Mezzod\u00ec e alle Rocchette. Si sviluppa come frastagliata cresta con andamento prevalente sud-nord; ad ovest poggia sulle aspre bancate dei Lastoi de Form\u00ecn, ad Est digrada con una gradinata rocciosa sopra l'alpeggio di Federa.\nIl nome si riferisce al laghetto \"Fed\u00e8ra\" (o \"da Lago\") che sorge ai piedi del versante est, a quota 2.038\u00a0m. Sulle sue sponde si affaccia il Rifugio Gianni Palmieri.\nCuriosit\u00e0.\nSulla Croda da Lago sono state disperse le ceneri di Dino Buzzati che aveva frequentato assiduamente la montagna.."}
{"id": "1534348", "revid": "287204", "url": "https://it.wikipedia.org/wiki?curid=1534348", "title": "Carlos Trucco", "text": "Carriera.\nClub.\nNato e cresciuto sia biologicamente che calcisticamente in Argentina, nel 1989 si trasferisce nel campionato boliviano per giocare con i campioni nazionali del Bolivar.\n\u00c8 proprio in Bolivia che Trucco si conferma il miglior portiere a livello nazionale e, naturalizzato boliviano gi\u00e0 dal primo anno, diventa il titolare inamovibile della propria nuova nazionale.\nNazionale.\nCon la nazionale si qualifica ai Mondiali del 1994 dove gioca tutte le partite da titolare ma in tale competizione non appare affatto brillante, sia per demeriti propri che per la presenza nel girone di forti compagini europee come Germania e Spagna. Gioca anche altre competizioni per nazioni come la Copa Am\u00e9rica.\nAllenatore.\nNel 1997 si ritira per intraprendere la carriera di allenatore, e dopo la mancata qualificazione ai Mondiali del 2002 la nazionale boliviana nel 2003 lo ingaggia come commissario tecnico."}
{"id": "1534353", "revid": "1543377", "url": "https://it.wikipedia.org/wiki?curid=1534353", "title": "Programma TerraSAR-X", "text": "Il Programma TerraSAR-X \u00e8 un progetto sviluppato dall'Agenzia Aerospaziale tedesca (DLR), supportata dal Ministero dell'Educazione e della Scienza (BMBF). Il TerraSAR-X fa parte di una nuova generazione di radar SAR, come il sistema italiano COSMO-SkyMed, capaci di ottenere risoluzioni fino ad un metro , mai precedentemente ottenute da sistemi satellitari commerciali .\nLa qualit\u00e0 dei dati \u00e8 garantita dall'implementazione di nuove tecnologie che permettono:\nIl controllo della missione \u00e8 gestito dal DLR che fornisce le infrastrutture necessarie per il \"Ground Segment\" mentre EADS Astrium si \u00e8 occupato dello sviluppo, dell'assemblaggio e del lancio del satellite.\nIl lancio del satellite \u00e8 stato effettuato il 15 giugno 2007 dal cosmodromo di Baikonur, Kazakistan, con l'utilizzo di un razzo ucraino Dnepr-1 che ha portato il satellite in orbita all'altezza di 514,8\u00a0km. Solo quattro giorni dopo il lancio \u00e8 stata ricevuta la prima immagine da Tsimlyanskoye (Russia). La durata prevista della missione \u00e8 di cinque anni con l'obiettivo di raggiungere a pieno regime una durata di 6,5 anni.\nTerraSAR-X percorre un'orbita eliosincrona alba-tramonto, muovendosi lungo il confine tra giorno e notte rivolgendo costantemente i pannelli solari verso il sole in modo da rendere possibile un continuo rifornimento di energia; pu\u00f2 osservare qualsiasi punto della terra in massimo 4,5 giorni, il 90% della superficie in due giorni..\nStruttura.\nGeneratore solare.\nIl lato rivolto verso il sole \u00e8 coperto da un pannello solare costituito a celle GaAs Triple Junction. Le celle a tripla giunzione sono formate da tre strati di materiali semiconduttori, fosfuro di indio/gallio su arseniuro di gallio su germanio (GaInP2/GaAs/Ge) raggiungendo prestazioni in efficienza di conversione pari al 32,3%. Il \"Solar array\" fornisce una potenza media orbitale di 800 Watt (a fine vita operativa) nelle condizioni peggiori di illuminazione, 1800 Watt di picco (ad inizio vita operativa). Il consumo ipotizzabile nel caso peggiore ipotizzabile nello scenario di imaging e downlink \u00e8 di 600 Watt prevedendo cos\u00ec un margine accettabile.\nAssetto di volo.\nIl controllo dell'assetto di volo \u00e8 effettuato dal GPS/Tracker system in condizioni normali e dal CESS (Corse Earth and Sun Sensor) in condizioni di sicurezza e durante l'acquisizione iniziale. In modalit\u00e0 di fine pointing si raggiunge un'accuratezza di 65 secondi d'arco. Il sistema di puntamento implementa un nuovo metodo \u201cTotal Zero Doppler\u201d sviluppato dal DLR che combina il controllo di imbardata (yaw steering) con un controllo addizionale sul beccheggio (pitch steering) in modo da ottenere teoricamente zero Hertz in banda doppler sull'intero range di angoli di incidenza lungo l'orbita e contemporaneamente per la geometria di right-looking e left-looking migliorando le prestazioni del SAR processing. Il satellite \u00e8 equipaggiato con 78\u00a0kg di combustibile (idrazina) per il sistema di propulsione e il controllo della posizione e dell'orbita sufficienti per 10 anni di attivit\u00e0.\nGestione dei dati.\nIl sistema ICDE (Integrated Control and Data System Electronics), componente fondamentale dell'architettura \u00e8 costituito da due moduli dotati di processore a 32 bit con prestazioni maggiori di 18 MIPS e memoria adibita a contenere i dati per l'assetto di volo e i software di gestione dei dati. ICDE utilizza UART (Universal Asynchronous Receiver/Transmitter) doppiamente orientati per interfacciarsi con tutti i dispositivi a bordo ad eccezione del LCT (Laser Communication Terminal). La massa del componente \u00e8 di 12\u201318\u00a0kg e il consumo in potenza \u00e8 di 15-30 Watt a seconda della configurazione selezionata.\nComunicazioni a radio frequenza.\nPer la ricezione dei comandi e per le trasmissioni telemetriche, \u00e8 utilizzato un sistema standard S-Band TT&amp;C con copertura di 360\u00b0. La trasmissione in mandata (frequenza 4\u00a0kBit/s, 2025-2110\u00a0MHz, modulazione BPSK) \u00e8 criptata mentre non lo \u00e8 in ricevimento (frequenza da 32\u00a0kBit/s a 1\u00a0Mbit/s, 2200-2400\u00a0MHz, modulazione BPSK). I dati generati dalle rilevazioni SAR sono memorizzati a bordo nell'unit\u00e0 SSMM (Solid State Mass Memory) di capacit\u00e0 pari a 256 gbit (EOL) prima di essere trasmessi (modulazione DQPSK) alla stazione ricevente alla frequenza di 300\u00a0Mbit/s attraverso XDA (X-band Downlink Assembly).\nL'antenna utilizzata per il ricevimento di dati SAR, in banda X, \u00e8 montata su un braccio di 3,3\u00a0m per evitare interferenze durante operazioni simultanee di radar imaging e trasmissione dei dati a terra. Anche la trasmissione dati in X-band \u00e8 criptata. I dati SAR grezzi sono memorizzati ed in seguito compressi mediante quantizzazione BAQ (Block Adaptative Quantization). Il BAQ lavora su blocchi di 128 campioni consecutivi con fattore di compressione selezionabile tra 8, 4, 3, 2 bits per campione. All'occorrenza, il sistema \u00e8 predisposto in modo da non effettuare alcuna compressione.\nCarico utile: LCT, TOR.\nDue esperimenti secondari sono condotti a bordo del satellite TS-X.\nIl Laser Communication Terminal (LCT), costruito da TESAT, costituisce il futuro della trasmissione dati nello spazio attraverso l'utilizzo di frequenze ottiche. Il suo utilizzo permetter\u00e0 lo spostamento di grandi quantit\u00e0 di dati verso terra in tempi ristretti e anche l'interfacciamento con altri satelliti; in via sperimentale esso \u00e8 collegato ad uno strumento analogo in volo sul satellite NFIRE.\nIl TOR (Tracking, Occultation and Ranging experiment) \u00e8 costituito da un ricevitore GPS in doppia frequenza, IGOR (Integrated GPS Occultation Receiver). Il sistema GPS permette una determinazione dell'orbita con accuratezza superiore a 10\u00a0cm per ottenere un'ottima qualit\u00e0 delle immagini. IGOR inoltre \u00e8 utilizzato per misurazioni sull'occultazione radio nell'atmosfera e nella ionosfera.\nAntenna.\nTSX-SAR \u00e8 un radar ad apertura sintetica (SAR) costituito da un active phased array che lavora in banda-X; \u00e8 disposto lungo la direzione dell'azimuth per 4,80\u00a0m per un'altezza 0,70\u00a0m; \u00e8 diviso in tre moduli ognuno dei quali formato da 4 pannelli. I pannelli contengono 32 subarrays disposti orizzontalmente ognuno dei quali comprende un radiatore in guida d\u2019onda per entrambi i tipi di polarizzazione HP e VP (Horizontal Polarization e Vertical Polarization). Tutti i 384 sub-arrays sono equipaggiati con modulo T/R (Trasmit/Receive) che permette il passaggio da un tipo all'altro di polarizzazione. In modalit\u00e0 toggle \u00e8 possibile cambiare polarizzazione da impulso a impulso permettendo l'acquisizione simultanea di un'immagine in due polarizzazioni. Il dispositivo ACE (Antenna Control Electronics) che controlla il SAR consente in trasmissione e ricezione un controllo in tempo reale della forma del fascio di illuminazione, del puntamento (\u00b1 0,75\u00b0 in azimuth, \u00b1 20\u00b0 in altezza) e della polarizzazione. Per ogni tipo di irradiazione dell'antenna esiste una combinazione predefinita tra le 256 configurazioni in altezza e le 256 configurazioni in azimuth; il coefficiente di eccitazione risultante viene trasmesso ai moduli T/R. L'ACE \u00e8 gestito dal CE (Control Electronics) che provvede allo svolgimento delle seguenti funzioni:\nIl segnale chirp trasmesso \u00e8 prodotto da un generatore digitale che fa riferimento a 4 forme d'onda di lunghezza e banda (maggiore di 150\u00a0MHz) prestabilite conservate in memoria. \u00c8 prevista in via sperimentale anche la generazione di quattro forme d'onda con banda maggiore di 300\u00a0MHz.\nIn ricezione sono presenti tre filtri anti-aliasing con frequenza di campionamento di 110, 165, 330\u00a0MHz di cui uno solo viene selezionato.\nProgramma scientifico da terra.\nIl programma scientifico da terra della missione TerraSAR-X rappresenta l'elemento principale per il controllo e la gestione del satellite TSX; provvede alla calibrazione degli strumenti, all'archiviazione dei dati SAR e alla generazione e distribuzione dei prodotti ottenuti.\nL'intero sistema di gestione \u00e8 diviso tra il DLR ed EADS Infoterra che si occupa della distribuzione commerciale dei prodotti SAR.\nIl programma TerraSAR-X \u00e8 passato recentemente sotto l'amministrazione del DLR, che coordina i seguenti settori:\nSvolge le seguenti funzioni:\nCreazione e costruzione.\nIl satellite TS-X nasce dalle conoscenze scientifiche connesse alle missioni radar X-SAR (1994) e SRTM -Shuttle Radar Topography Mission- (2000) con l'obiettivo di fornire dati SAR in banda X multi-mode e con elevate prestazioni in risoluzione utilizzabili per analisi dettagliate in numerosi campi scientifici: idrologia, geologia, oceanografia, climatologia, cartografia e monitoraggio di inquinamento e disastri ambientali.\nIl satellite TerraSAR-X \u00e8 stato costruito da EADS Astrium GmbH, ispirandosi al modello di riferimento utilizzato nelle missioni Champ e Grace.\nLa struttura della sonda ha una lunghezza di 5\u00a0m e una sezione esagonale di 2,4\u00a0m in diametro per una massa di 1230\u00a0kg.\nApplicazioni.\nLe applicazioni terrestri della parte imaging del radar ad alta risoluzione TerraSAR-X includono le seguenti potenzialit\u00e0:\nSono poi oggetto di esame anche altre applicazioni come il controllo del traffico, dell'ambiente marino e della vegetazione."}
{"id": "1534354", "revid": "729019", "url": "https://it.wikipedia.org/wiki?curid=1534354", "title": "Salvo Fleres", "text": "Ha ricoperto vari ruoli politici in ambito nazionale e regionale per il centrodestra.\nCarriera politica.\n\u00c8 laureato in scienze politiche ed in scienze delle comunicazione, ha conseguito un master di II livello in scienze criminologiche e collabora con numerose testate giornalistiche e radio televisive. Di estrazione laica e repubblicana, \u00e8 stato senatore, eletto in Sicilia nel PdL, poi passato con Forza del Sud di Gianfranco Miccich\u00e9, formazione che ha lasciato a febbraio 2013.. \u00c8 stato Parlamentare regionale per quattro legislature, e due volte consigliere al comune di Catania, in entrambi i casi eletto per le prime volte nel Partito Repubblicano Italiano. Giornalista professionista, \u00e8 autore di alcune raccolte di poesie e monologhi per il teatro. Recentemente ha pubblicato alcuni romanzi ed un libro inchiesta, firmato insieme a Paolo Garofalo, che effettua una ricostruzione storica della tragica \u201cnotte di Sigonella\u201d, mettendo in luce una serie di episodi del tutto inediti. Prima di intraprendere l\u2019attivit\u00e0 parlamentare \u00e8 stato insegnante, capo laboratorio presso la manifattura tabacchi di Catania, vice presidente nazionale della Lega Italiana per i Diritti dell\u2019Uomo, sindacalista ed esperto nel campo della formazione professionale e della comunicazione.\n\u00c8 stato Assessore Regionale alla Cooperazione della Regione Siciliana nella Giunta Provenzano di centrodestra (1996-1998), per due volte Presidente della Commissione Attivit\u00e0 Produttive, Vice Presidente dell'Assemblea Regionale Siciliana nella XIII legislatura e Vice Presidente della Commissione Regionale Antimafia.\nIn qualit\u00e0 di parlamentare regionale \u00e8 stato primo firmatario di centinaia di disegni di legge molti dei quali divenuti legge. Tra questi ultimi quelli che riguardano il riordino del sistema di aiuti alle imprese di tutti i settori, la legge sul commercio ambulante, quella sull\u2019apicoltura e sulla coltivazione dei funghi, quelle sul riordino della pesca, quella sulla riforma settore della cooperazione edilizia e tantissimi altri.\nDal 2006 al 2013 \u00e8 stato inoltre garante dei diritti dei detenuti in Sicilia, dopo l'abrogazione della normativa regionale che precludeva il conferimento di incarichi all'interno della pubblica amministrazione a chi avesse ricoperto la carica di parlamentare, europeo o nazionale, o di consigliere regionale in Sicilia. Dopo la scadenza del suo mandato l\u2019ufficio \u00e8 rimasto privo di vertice per oltre tre anni. Durante il suo mandato in Sicilia, per oltre due anni, \u00e8 stato coordinatore nazionale dei garanti regionali.\nNel 2018, insieme ad altri esponenti politici, della societ\u00e0 civile e delle organizzazioni di rappresentanza della categorie produttive, ha dato vita ad un movimento per la nascita di un soggetto politico di ispirazione sicilianista e meridionalista.\nControversie.\nIl 29 settembre 2009 provoca clamore il suo emendamento sullo Scudo fiscale che estende tale misura anche ai reati tributari e alle violazioni contabili, compreso il falso in bilancio. L'emendamento stabilisce interventi realistici ed efficaci nei procedimenti amministrativi, civili e di natura tributaria successivi al 5 agosto 2009, data di entrata in vigore della legge anticrisi. Elimina l'obbligo di segnalazione da parte dei professionisti ai fini delle norme antiriciclaggio ed estende la copertura anche alle societ\u00e0 collegate o controllate estere. Il testo \u00e8 stato approvato dal Senato con 134 favorevoli 24 contrari e un astenuto. Il testo \u00e8 stato successivamente approvato dalla Camera con 270 favorevoli 250 contrari e 2 astenuti. Fondamentali all'approvazione del testo 23 assenti nel PD. La norma, riproposta con minore clamore anche nella successiva legislatura, ha consentito di risolvere realisticamente un problema finanziario, che in passato era stato spesso ignorato, permettendo allo Stato di recuperare circa 4 miliardi di euro, facendo rientrare nel circuito dell'economia somme che altrimenti sarebbero rimaste all'estero.\n\u00c8 salito agli onori delle cronache anche per uno degli emendamenti che hanno previsto l'allineamento degli emolumenti dei parlamentari italiani a quelli medi dei parlamentari dei Paesi europei di dimensione territoriale ed economica assimilabile a quella italiana, proposto nella finanziaria 2011. La proposta rispondeva ad una logica di pari trattamento in pari condizioni, facendo venir meno quei privilegi che la normativa italiana prevedeva per i parlamentari. Da Garante dei detenuti per la Sicilia, nel 2011, ha rinunziato al compenso previsto dalla legge."}
{"id": "1534355", "revid": "105586479", "url": "https://it.wikipedia.org/wiki?curid=1534355", "title": "OTI 1993", "text": "Il ventiduesimo Festival della canzone iberoamericana si tenne a Valencia, in Spagna il 9 ottobre 1993 e fu vinto da Ana Reverte che rappresentava la Spagna."}
{"id": "1534358", "revid": "1776051", "url": "https://it.wikipedia.org/wiki?curid=1534358", "title": "Trasporti in Antartide", "text": "L'Antartide \u00e8 una meta raggiunta da poche persone ogni anno, principalmente ricercatori scientifici, giornalisti e documentaristi ma anche da un crescente numero di turisti. I collegamenti con il resto del mondo sono effettuati via nave e via aereo. La maggior parte delle basi scientifiche in Antartide sono localizzate lungo le coste e possono quindi essere riforniti di materiale e viveri via nave. All'interno del continente antartico i trasporti e gli spostamenti si effettuato via elicottero oppure con motoslitte o veicoli cingolati.\nNegli anni e con alterne fortune sono stati sviluppati anche veicoli specifici per il movimento in Antartide, quali ad esempio lo Snow Cruiser americano degli anni trenta.\nI trasporti sono resi difficili dalle condizioni ambientali e climatiche estreme, soprattutto durante l'estate (anche per via della notte polare)."}
{"id": "1534359", "revid": "767487", "url": "https://it.wikipedia.org/wiki?curid=1534359", "title": "Antonio Orefice", "text": "Pochissimo si conosce sulla sua biografia, tant'\u00e8 che il luogo e data di nascita e di morte non ci giungono noti. Si sa che studi\u00f2 legge e che contemporaneamente ricevette anche una formazione musicale. Debutt\u00f2 come operista al Teatro San Bartolomeo con il dramma per musica \"Il Maurizio\" e con l'anno successivo segu\u00ec la rappresentazione della sua prima opera buffa in napoletano al Teatro dei Fiorentini, la quale avendo ottenuto molto successo, gli permise di allestire successivamente nello stesso palcoscenico (ma anche in altri della citt\u00e0) altri suoi lavori operistici, tutti in lingua napoletana tranne uno, \"Il gemino amore\" (1718). Il 15 ottobre 1724 con \"Lo Simmele\" inaugur\u00f2 il Teatro Nuovo di Napoli. Della sua famiglia si ricorda anche un certo Anastasio Orefice, anch'egli compositore e probabilmente figlio o fratello di Antonio.\nPoco ci \u00e8 giunto della musica di Orefice; il suo pi\u00f9 grande lavoro che tuttora sopravvive \u00e8 la prima met\u00e0 del dramma \"Engelberta, ossia La forza dell'innocenza\", lavoro che realizz\u00f2 con la collaborazione di Francesco Mancini. Inoltre ci pervengono sette arie della sua opera comica \"Le fente zingare\" (1717), la antica musica sopravvivente di un'opera comica in dialetto partenopeo."}
{"id": "1534371", "revid": "830939", "url": "https://it.wikipedia.org/wiki?curid=1534371", "title": "Ludolph Christian Treviranus", "text": "Biografia.\n\u00c8 fratello del naturalista Gottfried Reinhold Treviranus (1776-1837). Treviranus si iscrisse in medicina nel 1789 all'Universit\u00e0 di Jena, dove segu\u00ec anche il corso di botanica tenuto da August Batsch e quelli di filosofia tenuti da Friedrich Schelling e Johann Gottlieb Fichte, conseguendo il dottorato in medicina nel 1801. Divenne dapprima terzo professore di medicina al \"Bremen lyceum\" nel 1807; in seguito ebbe la nomina a professore di Scienze naturali a Rostock (1812, professore di botanica e direttore dell'orto botanico di Breslavia (1816). Nel 1830, infine, fu nominato professore di botanica a Bonn, dove ebbe come collega Theodor von Esenbeck, e direttore del locale orto botanico.\nNella prima fase della sua attivit\u00e0 di ricerca si \u00e8 occupato soprattutto di fisiologia vegetale e di anatomia vegetale, pi\u00f9 tardi di Tassonomia. \u00c8 noto per aver elaborato l'ipotesi che le cellule fossero separabili in unit\u00e0 individuali da un tessuto intracellulare (\"Interzellularraum\"), una tappa importante per l'elaborazione della teoria cellulare. Scopr\u00ec l'epidermide. Studi\u00f2 infine il ruolo dei composti chimici nello sviluppo delle piante."}
{"id": "1534374", "revid": "1921140", "url": "https://it.wikipedia.org/wiki?curid=1534374", "title": "Gatto dei vicini", "text": ""}
{"id": "1534375", "revid": "647919", "url": "https://it.wikipedia.org/wiki?curid=1534375", "title": "Camuffo", "text": ""}
{"id": "1534379", "revid": "484362", "url": "https://it.wikipedia.org/wiki?curid=1534379", "title": "Integrone", "text": "Un integrone \u00e8 una sequenza di DNA che permette l'inserzione di alcuni elementi trasponibili (che si spostano). L'integrone \u00e8 in grado di intrappolare dei geni mobili inattivi, detti \"cassette geniche\" (o \"geni cassetta\"), ed esprimerli, rendendoli funzionali. Le cassette geniche si trovano nel citoplasma anche come elementi circolari, ma non sono in grado di esprimere i propri geni senza integrarsi nel genoma batterico, perch\u00e9 in genere sono sequenze prive di promotore.\nGli integroni sono costituiti da un gene che codifica per un'integrasi e un sito di ricombinazione. Le cassette geniche sono costituite da sequenze nucleotidiche invertite ripetute su cui l'itegrasi agisce, integrando il gene cassetta. Il gene cassetta, una volta entrato a far parte dell'integrone, pu\u00f2 essere trasposto.\nGli integroni possono trovarsi sui cromosomi procariotici, sui plasmidi e sui trasposoni e sono in grado di trasmettere la resistenza agli antibiotici. Essi fanno parte degli elementi trasponibili, assieme alle sequenze di inserzione (IS) e i trasposoni. Il processo di integrazione \u00e8 mediato dall'enzima integrasi."}
{"id": "1534382", "revid": "1149807", "url": "https://it.wikipedia.org/wiki?curid=1534382", "title": "Alla ricerca di Nemo (videogioco)", "text": "Alla ricerca di Nemo (\"Finding Nemo\") \u00e8 un videogioco per PlayStation 2, PC, Nintendo GameCube, macOS, Xbox e Game Boy Advance, sviluppato da Traveller's Tales e pubblicato dalla THQ. Il gioco \u00e8 basato sulla trama dell'omonimo film. Il gioco \u00e8 composto da 18 livelli, ognuno dei quali sbloccabili portando a termine il precedente. Inoltre, se in un livello \u00e8 stata guadagnata almeno una stella marina, \u00e8 possibile giocare l'attivit\u00e0 bonus che, se superata, far\u00e0 guadagnare un'ulteriore stella marina. Se in un livello sono state recuperate tutte le stelle marine, si sbloccheranno immagini extra.\nAlla fine dei livelli, sono sempre presenti degli spezzoni tratti dal film.\nLe musiche sono state composte da Andy Blythe &amp; Marten Joustra."}
{"id": "1534383", "revid": "81757", "url": "https://it.wikipedia.org/wiki?curid=1534383", "title": "Borussia Verein f\u00fcr Bewegungspiele Neunkirchen", "text": "Il Borussia VfB Neunkirchen \u00e8 una societ\u00e0 calcistica tedesca di Neunkirchen, Saarland. Attualmente milita in \"Oberliga S\u00fcdwest\", uno dei gironi della quarta serie del calcio tedesco.\nDal 1912 al 1963 la societ\u00e0 ha giocato ininterrottamente nella massima divisione tedesca, prima della creazione della Bundesliga.\nStoria.\nL\"'SC Bourussia Neunkirchen\" nacque nel 1907 dalla fusione tra \"FC 1905 Borussia\" e \"SC Neunkirchen\". Durante il Terzo Reich, milit\u00f2 in \"Gauliga S\u00fcdwest\", una delle sedici massime divisione create dal regime nazista. Prima di entrare nella \"Gauliga S\u00fcdwest\", fino al 1951, militava nella massima divisione calcistica dello Stato della Saarland.\nCome tutte le associazioni, sportive e non, il Borussia alla fine della guerra fu sciolto dalle autorit\u00e0 alleate per riformarsi poco tempo dopo con la stessa denominazione. Gioc\u00f2 nella Saarland occupato dai francesi, i quali fecero numerosi sforzi per vederlo o integrato nella loro Nazione oppure completamente indipendente dalla Germania. Il 1. FC Saarbr\u00fccken al contrario delle altre societ\u00e0 della Saarland, fu invitato a giocare nella seconda divisione francese. Durante questa breve esperienze il Borussia Neunkirchen gioc\u00f2 dal 1949 al 1951 in Ehrenliga e vinse il campionato nel 1949 e termin\u00f2 al secondo posto l'anno successivo. Dopo la stagione 1950-1951 il Borussia riusc\u00ec ad aggregarsi alla DFB.\nNonostante la costante militanza in massima serie non fu una delle sedici squadre selezionate che diedero il via alla prima edizione della Bundesliga nel 1963. Nonostante il Borussia, il Pirmasens e il Wormatia Worms avessero avuto negli anni precedenti migliori piazzamenti del Saarbr\u00fccken, fu invitata proprio quest'ultima a partecipare al nuovo campionato di massima divisione, in quanto aveva avuto negli anni precedenti rapporti molto cordiali con Hermann Neuberger, a quel tempo figura molto importante nel calcio tedesco, e membro della commissione selezionatrice.\nDopo un anno passato in \"Regionalliga S\u00fcdwest\" (II), il \"Borussia\" nel 1964 venne promosso in Bundesliga. Ma dopo aver terminato il campionato al decimo posto nel 1965, fin\u00ec al diciassettesimo posto la stagione successiva e di conseguenza retrocesse. Risalita in massima serie al termine della stagione 1966-1967, retrocesse nuovamente al termine della stagione 1967-1968 e da allora non ha pi\u00f9 militato in Bundesliga.\nLa squadra partecip\u00f2 per altre sette stagioni in \"Regionalliga\" prima di retrocedere in \"Amateurliga\" (III). Tra gli anni settanta e gli anni ottanta milit\u00f2 tra queste due divisioni prima di restare per circa quindici anni in terza divisione. Nel 1996 retrocesse in Oberliga S\u00fcdwest (IV), serie dove milita tuttora. La squadra vinse il proprio girone nel 2005, ma dovette rinunciare alla promozione a causa dei problemi finanziari che affliggono la societ\u00e0 dal 2003."}
{"id": "1534391", "revid": "439868", "url": "https://it.wikipedia.org/wiki?curid=1534391", "title": "Clinton Joseph Davisson", "text": "Dopo gli studi alla University of Chicago e alla Princeton University, lavor\u00f2 per varie istituzioni come la stessa Princeton, il Carnegie Institute ed i Bell Labs. Lo scienziato \u00e8 noto per la dimostrazione del dualismo onda-particella dell'elettrone, effettuata contemporaneamente e indipendentemente dall'altro fisico con cui condivise il Nobel, George Paget Thomson."}
{"id": "1534393", "revid": "13345603", "url": "https://it.wikipedia.org/wiki?curid=1534393", "title": "Clinton Davisson", "text": ""}
{"id": "1534395", "revid": "1494169", "url": "https://it.wikipedia.org/wiki?curid=1534395", "title": "OTI 1994", "text": "Il ventitreesimo Festival della canzone iberoamericana si tenne a Valencia, in Spagna il 14 e 15 ottobre 1994 e fu vinto da Claudia Carenzio che rappresentava l'Argentina."}
{"id": "1534406", "revid": "92843", "url": "https://it.wikipedia.org/wiki?curid=1534406", "title": "Riedern am Wald", "text": ""}
{"id": "1534411", "revid": "66387", "url": "https://it.wikipedia.org/wiki?curid=1534411", "title": "Trattato Italo-Etiope del 1928", "text": ""}
{"id": "1534414", "revid": "439868", "url": "https://it.wikipedia.org/wiki?curid=1534414", "title": "George Paget Thomson", "text": "Era figlio di Joseph John Thomson, premio Nobel per la Fisica nel 1906. \nDopo gli studi all'universit\u00e0 della citt\u00e0 natale, lavor\u00f2 per varie istituzioni come la stessa Cambridge, la University of Aberdeen e l'Imperial College London. Lo scienziato \u00e8 noto per la dimostrazione del dualismo onda-particella dell'elettrone, effettuata contemporaneamente e indipendentemente dall'altro fisico con cui condivise il Nobel, Clinton Davisson."}
{"id": "1534416", "revid": "599013", "url": "https://it.wikipedia.org/wiki?curid=1534416", "title": "C\u00e0nada", "text": ""}
{"id": "1534419", "revid": "767487", "url": "https://it.wikipedia.org/wiki?curid=1534419", "title": "False verit\u00e0 (film)", "text": "False verit\u00e0 (\"Where the Truth Lies\") \u00e8 un film del 2005 diretto da Atom Egoyan, basato sull'omonimo romanzo di Rupert Holmes, presentato in concorso al 58\u00ba Festival di Cannes.\nTrama.\nFlorida 1957. Lanny Morris e Vince Collins sono dei famosi e amati intrattenitori che conducono con successo il \"Telethon\", formando una delle coppie pi\u00f9 affiatate del mondo dello spettacolo. Il giorno dopo l'estenuante maratona televisiva, \u00e8 prevista una loro trasferta nel New Jersey, in un noto albergo propriet\u00e0 di un mafioso italo-americano, per promuovere la nuova ala. All'arrivo nella fastosa suite a loro riservata, nella loro camera viene rinvenuto il cadavere di Maureen O'Flaherty, annegata nella vasca da bagno. Nonostante la provata estraneit\u00e0 con l'omicidio, ci\u00f2 segner\u00e0 per sempre la loro carriera ed amicizia.\n1972- Vince \u00e8 in procinto di pubblicare un'autobiografia e l'ambiziosa giornalista Karen O'Connor vuole far luce sul passato dei due, per scoprire la verit\u00e0 sulla morte di Maureen O'Flaherty. Karen da piccola, aveva partecipato al fatidico \"Telethon\", testimoniando loro la propria guarigione dalla poliomielite, e crescendo con il mito dei conduttori, soprattutto Lanny.\nDopo aver incontrato per caso quest'ultimo in aereo - ed essersi presentata con il falso nome di Bonnie Trout - vi trascorre una notte insieme, ma la mattina seguente lui scompare senza lasciare neanche un biglietto. Karen si reca a casa di Vince per intervistarlo quando inaspettatamente giunge Lanny. Vince, scoprendo la loro conoscenza, rifiuta di continuare l'intervista ma invita la ragazza per una cena. Esso \u00e8 un espediente per intrattenerla in intimit\u00e0 e scattarle delle foto compromettenti, onde ricattarla ed impedirle di continuare le indagini sulla morte di Maureen.\nVince si reca in quell'albergo in Florida e si uccide. Karen giunge alla verit\u00e0. Maureen studiava per diventare giornalista, pagandosi gli studi lavorando nell'albergo come cameriera. Ella recava un enorme registratore a bobina nascosto in un carrello portavivande per intervistare Lanny, il quale naturalmente le chiede in cambio un rapporto sessuale. Durante l'atto si intromette Vince che tenta possedere il suo amico che si oppone furiosamente. Maureen che aveva registrato l'alterco, tenta di ricattarli ma sotto effetto delle droghe si addormenta per essere ritrovata morta il mattino dopo. Non resta che nascondere il corpo in una cassa di aragoste sotto ghiaccio fornita dal boss e farlo ritrovare nel New Jersey.\nReuben, valletto della coppia, che amava spiarli nascosto in un armadio, confessa a Karen di aver ucciso Maureen soffocandola nel sonno con un cuscino e di possedere il nastro a bobina compromettente. Egli dapprima aveva chiesto a Vince un milione di dollari per non diffonderlo, spingendolo al suicidio. L'uomo a quel punto le chiede la stessa somma tramite il di lei editore per farsi pubblicit\u00e0 quale assassino di Maureen. Karen si rifiuta e si reca dalla madre della vittima dicendole che non render\u00e0 pubblica la verit\u00e0 sulla morte della figlia."}
{"id": "1534421", "revid": "339392", "url": "https://it.wikipedia.org/wiki?curid=1534421", "title": "Campagna d'Africa Orientale", "text": ""}
{"id": "1534423", "revid": "838137", "url": "https://it.wikipedia.org/wiki?curid=1534423", "title": "Dynamic cast", "text": "Il linguaggio di programmazione C++, oltre al cast esplicito stile C \"()\", dispone di altri quattro tipi di cast espliciti: \"const cast\", \"dynamic_cast\", \"reinterpret cast\" e \"static cast\".\nIl costrutto dynamic_cast permette di convertire un puntatore ad un oggetto di una classe base ad uno di classe derivata, ma solo se la classe base \u00e8 polimorfa (ovvero possiede almeno un metodo virtuale, distruttore virtuale incluso). La validit\u00e0 dell'operazione viene verificata in run-time. Qualora l'operazione non sia valida il costrutto restituisce un puntatore nullo.\nEsempio:\nclass Padre {...};\nclass Figlio : public Padre {...};\nclass Nipote : public Figlio {...};\nmain () \n Padre *p, *pObj = new Padre;\n Figlio *f, *fObj = new Figlio;\n Nipote *n, *nObj = new Nipote;\n p = nObj; // ok un puntatore ad una classe derivata pu\u00f2 essere assegnato ad uno di classe base\n n = p; // qui il compilatore genera errore perch\u00e9 non sa se l'assegnamento \u00e8 valido (lo si sa solo run-time)\n n = dynamic_cast&lt;Nipote*&gt;(p); // qui si chiede di fare il controllo run-time per validare la conversione (valida in questo caso) \n if (n) \n cout \u00ab \"conversione eseguita con successo\";\n p = fObj;\n n = dynamic_cast&lt;Nipote*&gt;(p); // qui si chiede di fare il controllo run-time per validare la conversione (non valida in questo caso) \n if (!n) \n cout \u00ab \"conversione fallita\";\nSi tenga presente che affinch\u00e9 il costrutto \"dynamic_cast\" lavori correttamente \u00e8 necessario che il supporto RTTI del compilatore sia attivo (spesso, nella produzione del firmware, si sceglie di non attivare RTTI poich\u00e9 questa funzionalit\u00e0 assorbe una quantit\u00e0 di risorse non trascurabile)."}
{"id": "1534430", "revid": "326822", "url": "https://it.wikipedia.org/wiki?curid=1534430", "title": "Banca per l'Africa orientale", "text": ""}
{"id": "1534440", "revid": "290023", "url": "https://it.wikipedia.org/wiki?curid=1534440", "title": "Barones", "text": "Barones \u00e8 un album dei Tenores di Neoneli, pubblicato nel 2000 dalla Aspirine Music. In alcuni brani, cantano anche personaggi noti della musica, come Francesco Guccini, Angelo Branduardi, Luciano Ligabue, Francesco Baccini ed Elio.\nIl testo delle canzoni del CD \u00e8 tratto dal componimento popolare sardo intitolato \"S'Innu de su patriota sardu a sos feudatarios\" (\"L'Inno del patriota sardo contro i feudatari\") scritto nel 1794 da Francesco Ignazio Mannu di Ozieri."}
{"id": "1534441", "revid": "891212", "url": "https://it.wikipedia.org/wiki?curid=1534441", "title": "Patrick Maynard Stuart Blackett", "text": "Studi.\nDopo gli studi all'Universit\u00e0 di Cambridge (Osborne Naval College), lavor\u00f2 per varie istituzioni come la stessa Cambridge, la University of London, la University of Manchester e l'Imperial College. Lo scienziato \u00e8 noto per i suoi studi sulla camera a nebbia, i raggi cosmici e il paleomagnetismo. Per questo vinse il premio Nobel per la Fisica nel 1948. \nImportanti furono i suoi contributi durante la Seconda guerra mondiale come consigliere di strategia militare e sostenitore della ricerca operativa: fin dal 1935, facendo parte del Comitato Tizard, fu incaricato di studiare come i progressi scientifici potessero essere applicati nel miglioramento dei sistemi di difesa contro gli attacchi aerei. Nel 1941 fu nominato consulente scientifico presso il quartier generale del \"Costal Command\" e in tale ruolo svolse una preziosa attivit\u00e0, incoraggiando e strumentalizzando ai fini bellici la collaborazione tra gli scienziati e i militari, in particolare per quanto riguardava le applicazioni del radar e i sistemi di localizzazione degli U-boot tedeschi, che per lungo tempo tormentarono nell'Atlantico il traffico dei convogli tra gli Stati Uniti e la Gran Bretagna..\nDa segnalare il suo libro \"Conseguenze politiche e militari dell'energia atomica\" (Einaudi, Torino, 1949) in cui svolge una lucida analisi dell'incipiente guerra fredda, della allora posizione di monopolio detenuta dagli Stati Uniti delle potenzialit\u00e0 e dei limiti di una strategia fondata principalmente sulle armi nucleari e sull'aviazione strategica.\nPoliticamente orientato a sinistra, si impegn\u00f2 nello sviluppo del terzo mondo influenzando la politica del Partito Laburista nel periodo in cui fu al governo negli anni sessanta."}
{"id": "1534442", "revid": "13346016", "url": "https://it.wikipedia.org/wiki?curid=1534442", "title": "Patrick Blackett", "text": ""}
{"id": "1534443", "revid": "543975", "url": "https://it.wikipedia.org/wiki?curid=1534443", "title": "Episodi di Jericho (seconda stagione)", "text": "La seconda ed ultima stagione della serie televisiva Jericho, composta da sette episodi, \u00e8 stata trasmessa sul network CBS dal 12 febbraio al 25 marzo 2008. In Italia \u00e8 andata in onda su Rai 2 dal 30 giugno al 18 agosto 2008.\nRicostruzione.\nTrama.\nIl Governo Cheyenne riesce a porre fine alla battaglia tra New Bern e Jericho e si occupa anche della ricostruzione della citt\u00e0 e di ripristinare le comunicazioni con l'esterno. Ma perch\u00e9 tutto questo interesse proprio per Jericho?\nJake \u00e8 sopraffatto dagli eventi e vorrebbe vendicarsi, ma il Maggiore Beck lo esorta a non cercare altra violenza, ma piuttosto ad impegnarsi in prima persona al benessere della citt\u00e0 e gli offre di diventare il nuovo sceriffo di Jericho.\nHawkins \u00e8 ancora molto preoccupato per l'arrivo dei Cheyenne, sa che sono sulle tracce di Sara, ma teme che presto troveranno anche lui e, infatti, uno dei loro soldati lo sta gi\u00e0 tenendo sotto controllo...\nCondor.\nTrama.\nJake aiuta Beck a preparare un'accoglienza degna per l'arrivo del Presidente dei Cheyenne, ma cresce in lui il sospetto che questo governo non sia cos\u00ec pacifico come sembra.\nHawkins continua a collaborare con Chavez per svelare le reali intenzioni del nuovo regime e far in modo che venga fermato prima di causare danni ingenti e irreparabili.\nGray Anderson si mostra disponibile con il Presidente dei Cheyenne, ma solo per il bene di Jericho.\nAllarme virus.\nTrama.\nJake e Eric sono allibiti nello scoprire che il loro nuovo amministratore \u00e8 Goetz, il capo dei Ravenwood, che in passato aveva minacciato la citt\u00e0 e le loro vite. I fratelli Green non possono proprio sopportare l'arroganza di Goetz nella gestione del paese.\nDale arriva in citt\u00e0 con il vaccino per il virus dell'Hudson River, ma Goetz lo confisca affermando che potrebbe essere contaminato e che il virus non \u00e8 pi\u00f9 da considerarsi una minaccia. Grazie all'aiuto di Jake, Dale Emily e Heather escogitano un piano per recuperare il vaccino e proteggere i cittadini di Jericho.\nBonnie, per la prima volta nella sua vita, pensa di lasciare Jericho e Mimi e Stanley la incoraggiano a farlo...\nSvista.\nTrama.\nHawkins riceve un'altra telefonata da John Smith che lo mette in guardia: presto Beck riuscir\u00e0 a catturarlo. Insieme a Jake fa di tutto per scongiurare questo pericolo e durante il processo cerca di confondere le idee a Beck...\nGoetz continua ad approfittarsi del suo ruolo e ad abusare del suo potere sentendosi al di sopra della legge.\nMimi scopre che qualcuno sta rubando l'incasso del J&amp;R...\nTermination for cause.\nTrama.\nDopo lo scontro al ranch di Richmond, Jake \u00e8 certo che Beck dar\u00e0 finalmente a Goetz la punizione che merita. Ma il Maggiore \u00e8 costretto a lasciare la citt\u00e0 per tornare a New Bern.\nI Ranger si barricano dentro l'ospedale per proteggere Mimi durante l'operazione a cui deve essere sottoposta, mentre Goetz e i suoi uomini si appostano all'esterno aspettando il momento giusto per attaccarli.\nMimi \u00e8 in pericolo di vita non solo perch\u00e9 \u00e8 a conoscenza di preziose informazioni che potrebbero causare il licenziamento di Goetz, ma soprattutto perch\u00e9 l'ha visto, insieme a uno dei suoi uomini, uccidere Bonnie...\nSedition.\nTrama.\nIn seguito all'omicidio di Goetz i Ranger fanno perdere le loro tracce. Jake sa che non possono rispondere i cittadini di Jericho per un crimine che non hanno commesso e decide di offrirsi come merce di scambio e ottenere un po' di pace. Beck deve dimostrare che ha tutto sotto controllo e accetta l'aiuto di Jake per stanare l'assassino di Goetz.\nHawkins riceve una telefonata da Chavez: \u00e8 il momento dei portare la bomba in Texas, ma John Smith ha altri piani per l'ordigno...\nA ferro e fuoco.\nTrama.\nHawkins e Jake partono per Cheyenne per recuperare la bomba e portarla a Chavez in Texas, ma devono trovare l'ordigno prima che venga distrutto. Scoprono che \u00e8 nelle mani di John Smith, riescono a sottrarglielo, ma non senza un conflitto a fuoco che lascia Hawkins gravemente ferito.\nTornato a Jericho, Beck si rende conto che la situazione \u00e8 molto peggiorata da quando se n'\u00e8 andato e mette di nuovo la citt\u00e0 sotto assedio.\nIn assenza di Jake le decisioni pi\u00f9 importanti spettano a Eric che si incontra con Costantino per stipulare un'alleanza e combattere uniti contro l'esercito di Beck ma l'accordo non andr\u00e0 a buon fine.\nA Stanley non va pi\u00f9 di nascondersi e insieme a Mimi va a seppellire Bonnie insieme ai genitori..."}
{"id": "1534445", "revid": "767487", "url": "https://it.wikipedia.org/wiki?curid=1534445", "title": "Sonny Boy Williamson I", "text": "Biografia.\nLa sua prima registrazione, \"Good Morning, School Girl\", risale al 1937 e divenne subito una hit. Williamson inizi\u00f2 ad essere molto popolare fra il pubblico nero di tutto il Sud degli Stati Uniti e nelle citt\u00e0 del Midwest come Detroit e Chicago, citt\u00e0 in cui si stabil\u00ec; sino al decennio successivo il suo nome fu sinonimo di armonica blues. Divenne talmente popolare che negli anni quaranta un altro armonicista, Alex \"Rice\" Miller, dell'Arkansas cominci\u00f2 ad utilizzare il nome di Sonny Boy Williamson (per evitare ulteriore confusione verr\u00e0 universalmente chiamato Sonny Boy Williamson II). Nessun'azione legale venne intentata per cercare di contrastare questa omonimia, probabilmente anche perch\u00e9 Miller non registr\u00f2 alcun disco sotto questo nome quando John Lee era in vita e la sua attivit\u00e0 all'epoca era limitata all'area del delta del Mississippi, mentre Williamson si concentrava pi\u00f9 su Chicago.\nDurante la sua carriera Williamson ha registrato materiale sia come \"bandleader\" che come \"sideman\", soprattutto per l'etichetta discografica Bluebird. La sua ultima sessione di registrazione risale al dicembre 1947 e si trattava di una collaborazione con Big Joe Williams.\nIl 1\u00ba giugno 1948 Williamson venne ucciso durante una rapina a Chicago, mentre stava rincasando dalla sua ultima esibizione dal vivo al The Plantation Club, una taverna poco distante da casa sua."}
{"id": "1534446", "revid": "767487", "url": "https://it.wikipedia.org/wiki?curid=1534446", "title": "I giorni del commissario Ambrosio", "text": "I giorni del commissario Ambrosio \u00e8 un film giallo del 1988 diretto da Sergio Corbucci, l'ultimo interpretato in Italia da Ugo Tognazzi. Il personaggio del commissario Ambrosio \u00e8 stato creato dallo scrittore Renato Olivieri.\nTrama.\nAmbrosio \u00e8 un commissario di polizia di Milano, maniaco del suo lavoro e con l'abitudine di incaricarsi dei casi pi\u00f9 difficili. Una mattina, mentre sta facendo colazione in un bar, intuisce dalle lamentele del barista alle prese coi topi il piano di una banda di scassinatori, che si sta aprendo la strada ai sotterranei di una banca, e provvede a farli arrestare.\nPi\u00f9 tardi, nella stessa giornata, decide di incaricarsi delle indagini apparentemente facili su un incidente stradale avvenuto in un parco. Sono presenti due testimoni: una vecchina col suo cane e un musicista. La vecchina afferma di essere arrivata sul posto dopo l'incidente e di aver incontrato il musicista, Renzo Bandelli, che cercava di soccorrere la vittima. Il musicista conferma sostanzialmente questa dichiarazione, affermando che stava tornando a casa dopo essere passato a incontrare un amico alla stazione ferroviaria. Ambrosio nota quanto possa essere strano che un testimone si affretti a fornire un alibi.\nAl proseguimento delle indagini si scopre che il morto \u00e8 uno spacciatore di droga, Vittorio Borghi, drogato lui stesso e sfruttatore di prostitute, sul punto di lasciare l'Italia. Un'indagine sul suo passato permette di scoprire alcuni collegamenti con la famiglia del testimone. Quest'ultimo, nel frattempo, ritratta la dichiarazione precedente e finisce per accusarsi dell'omicidio, adducendo il pretesto della legittima difesa. Ambrosio, non convinto, continua a indagare e scopre che la figlia del Bandelli, Sandra, \u00e8 stata traviata da Vittorio Borghi, che l'aveva convinta a drogarsi e prostituirsi nello stesso periodo in cui lo stesso Borghi era pure amante della moglie del Bandelli. Messo alle strette Bandelli racconta la sua ultima versione.\nLa figlia disperata gli aveva confessato di avere ucciso Vittorio Borghi ed egli sarebbe intervenuto per aiutarla, trovandosi sul luogo del delitto per cercare di recuperare le prove che avrebbero potuto compromettere la figlia. Quest'ultima, in preda alla disperazione, \u00e8 intanto salita su un cornicione, cercando il coraggio di lanciarsi nel vuoto. Ambrosio riesce a convincerla a non buttarsi e la salva."}
{"id": "1534448", "revid": "1442080", "url": "https://it.wikipedia.org/wiki?curid=1534448", "title": "Demon King", "text": "Demon King () \u00e8 un \"sonyon\" manhwa sudcoreano creato da Ra In-Soo e disegnato da Kim Jae-Hwa. \u00c8 edito in Italia dalla J-Pop, etichetta della Edizioni BD. \n\"Demon King\" \u00e8 un manhwa di ambientazione medievale che spazia tra il fantasy e l'azione, nonostante si notano molti riferimenti ad altri generi. All'interno della serie si ritrova l'alternanza di scene serie ed oscure con scene comiche o demenziali anche se, con il proseguire della storia, queste ultime calano di numero, lasciando cos\u00ec alla trama un andamento pi\u00f9 adulto.\nTrama.\nIl protagonista del manhwa \u00e8 colui che d\u00e0 il nome alla serie: Demon King \u00e8 apparentemente un adolescente molto abile nelle arti marziali ed ha il compito di essere un \"messaggero della morte\". Possiede inoltre un sigillo anti-forza che limita il suo potere demoniaco e, quando si scioglie, appare nelle sue reali sembianze di un adulto, e aumenta incredibilmente il suo potere distruttivo. Tale sigillo \u00e8 per\u00f2 vanificabile solo quando il ragazzo \u00e8 in punto di morte. In passato era considerato il combattente pi\u00f9 forte del Mourime, ossia il regno dell'aldil\u00e0 dei migliori combattenti mai esistiti. La sua tecnica pi\u00f9 ricorrente \u00e8 la dinamite delle tenebre, ma \u00e8 molto abile anche con la spada. Nei numerosi viaggi per missioni che il Decano del Mourime gli affida, \u00e8 accompagnato da fedeli compagni: Dohwa, Chong Pok, Young, Cerbero e, pi\u00f9 avanti, Cane Pazzo."}
{"id": "1534451", "revid": "436907", "url": "https://it.wikipedia.org/wiki?curid=1534451", "title": "Tarquin's Seaweed Farm", "text": "Tarquin Seaweed Farm \u00e8 il primo demo del gruppo musicale britannico Porcupine Tree, pubblicato nel 1989 dalla No Man's Land.\nDescrizione.\nContiene i primi brani del gruppo, al tempo progetto solista di Steven Wilson. Nel libretto vengono riportati nomi di musicisti fittizi appartenenti al gruppo: The Porcupine Tree, Timothy Tadploe-Jones, Mr Jelly e Sir Tarquin Underspoon. La stessa cassetta fu prima di tutto stampata in poche copie private ed infine stampata in 300 copie limitate, come abbinamento alla rivista psichedelica \"Freakbeat\" con la stessa lista tracce.\nInfine, le tracce incluse furono selezionate e divise in due album (assieme al materiale di \"The Nostalgia Factory\") in \"On the Sunday of Life...\" e \"Yellow Hedgerow Dreamscape\"."}
{"id": "1534453", "revid": "1372005", "url": "https://it.wikipedia.org/wiki?curid=1534453", "title": "James Franck", "text": "Biografia.\nFiglio Jacob e di Rebecca Nachum Drucker, entrambi di origine ebraica, comp\u00ec gli studi all'Universit\u00e0 di Heidelberg e all'Universit\u00e0 di Berlino, dove si laure\u00f2 nel 1906 sotto la guida di Emil Warburg; nel 1920 Max Born lo chiam\u00f2 all'Universit\u00e0 di Gottinga. Nel 1933, all'avvento del nazismo, emigr\u00f2 negli Stati Uniti d'America\u02d0 dopo un breve soggiorno a Copenaghen, rientr\u00f2 a Chicago come ordinario di chimica fisica.\nNegli anni della seconda guerra mondiale partecip\u00f2 alla messa a punto della bomba atomica. Memore delle proprie esperienze e consapevole delle sue responsabile politiche, nel 1945 ammoniva, quale dirigente del gruppo dei relatori, il governo americano sulle terribili conseguenze dell'uso bellico della bomba atomica nel cosiddetto Rapporto Franck. Ma il rapporto non fu letto dal morente presidente Franklin Delano Roosevelt e il suo successore non ne tenne alcun conto. Lavor\u00f2 per varie istituzioni tra cui la Johns Hopkins University.\nIl lavoro per cui Franck \u00e8 ricordato e per cui nel 1925 ricevette il premio Nobel per la fisica assieme a Gustav Hertz consiste nell'esperimento esperimento di Franck-Hertz, con cui i due scienziati dimostrarono l'esistenza di stati discreti di energia negli atomi di mercurio. \nLo scienziato \u00e8 noto anche per il principio di Franck-Condon nel campo della spettroscopia."}
{"id": "1534454", "revid": "857138", "url": "https://it.wikipedia.org/wiki?curid=1534454", "title": "Sonny Boy Williamson", "text": "Due musicisti blues hanno utilizzato il nome \"Sonny Boy Williamson\":"}
{"id": "1534455", "revid": "729019", "url": "https://it.wikipedia.org/wiki?curid=1534455", "title": "Ministero della sicurezza dello Stato", "text": "Il Ministero della sicurezza dello Stato, noto anche con l'acronimo MGB () fu un dicastero dell'Unione Sovietica attivo dal 1946 al 1953 con funzioni di polizia segreta. Venne fuso all'MVD nel 1953 da Berija, il quale venne per\u00f2 arrestato e giustiziato quello stesso anno. L'anno successivo, il servizio di sicurezza venne nuovamente scorporato dall'MVD, ma divenne un Comitato, sotto il controllo diretto del Consiglio dei ministri, con il nome di KGB (1954-1991).\nLa polizia segreta della Germania dell'Est, la Stasi, aveva questo stesso nome, probabilmente influenzata dal nome dell'MGB."}
{"id": "1534457", "revid": "287204", "url": "https://it.wikipedia.org/wiki?curid=1534457", "title": "Patrick Muller", "text": ""}
{"id": "1534461", "revid": "298055", "url": "https://it.wikipedia.org/wiki?curid=1534461", "title": "Sandra Corleone", "text": ""}
{"id": "1534467", "revid": "344646", "url": "https://it.wikipedia.org/wiki?curid=1534467", "title": "Fulgenzio di Ruspe", "text": "Biografia.\nNato a Telepta nella provincia di Bizacena, in Nordafrica, da una famiglia di rango equestre, i genitori lo educarono secondo le usanze del tempo, facendogli apprendere anche la lingua greca. La madre Mariana lo indirizz\u00f2 alla fede cristiana. In giovinezza fu procuratore delle imposte e successivamente amministratore e funzionario della sua citt\u00e0.\nLa lettura del commento di sant'Agostino al Salmo XXXVI lo infiamm\u00f2 a tal punto che decise di abbandonare gli impegni pubblici per dedicarsi a vivere la vita monastica. Durante il regno di Trasamondo (496-523) decise di trasferirsi in Egitto per vivere un'esistenza da eremita, ma non vi giunse perch\u00e9 gli arriv\u00f2 voce di conflitti nella Chiesa locale. A questo punto si trasfer\u00ec a Roma dove incontro il re Teodorico (nell'anno 500). \nIn seguito ritorn\u00f2 in patria, dove dapprima scelse l\u2019esperienza del distacco completo dal mondo esterno per fondare un quarto monastero in un luogo quanto pi\u00f9 possibile isolato e inospitale. Fu cos\u00ec che giunse nell\u2019area costiera della Bizacena, a Macomades Minores-Iunci, e su una piccola isola instaur\u00f2 il nuovo cenobio. Macomades \u00e8 nota in et\u00e0 tardoantica col termine di Iunci, a 12 chilometri a sud ovest rispetto al moderno centro portuale di Mahres52: l\u2019isola sarebbe da identificarsi con uno dei banchi appartenenti all\u2019arcipelago delle Kneiss.\nQuindi divenne sacerdote e nel 508 Fulgenzio venne eletto vescovo di Ruspe, ma in segreto, poich\u00e9 il re Trasamondo non voleva che vi fossero successori di vescovi deceduti, in modo da lasciare le sedi episcopali vacanti e mettere in crisi il cristianesimo non ariano. Trasamondo esili\u00f2 per\u00f2 tutti gli eletti in Sardegna. L\u00ec, nel cenobio da lui fondato a Cagliari, Fulgenzio divenne maestro di vescovi, preti e monaci, e anche consigliere e pacificatore dei cittadini. Il re Trasamondo non poteva ignorarlo, quindi lo richiam\u00f2 a Cartagine e lo interrog\u00f2, rimandandolo successivamente in Sardegna per calmare i suoi sudditi ariani.\nSolo dopo la morte del re Trasamondo, Fulgenzio pot\u00e9 far ritorno in Africa, dove prosegu\u00ec la missione pastorale svolta precedentemente. Fino alla sua morte, si dedic\u00f2 da allora soprattutto alla preghiera ed a comporre le sue opere teologiche. Nelle opere teologiche difese l'ortodossia cattolica: la Trinit\u00e0, l'incarnazione, il rapporto tra grazia e predestinazione, contro i nestoriani e i semipelagiani. Nelle sue opere, pur non manifestando una grande originalit\u00e0 esegetica (risente infatti in modo marcato dalla teologia e dalla moralit\u00e0 di sant'Agostino), dimostra di essere un buon stilista.\nL'identificazione con l'erudito Fabio Planciade Fulgenzio, autore di opere capitali per la cultura medievale quali la \"Expositio Virgilianae continentiae\", i \"Mythologiarum libri tres\" e l\"'Expositio sermonum antiquorum\" \u00e8 ancora oggi discussa, sebbene molti studiosi propendano per essa.\nOpere.\nI trattati di Fulgenzio che ci sono pervenuti sono:\nScrisse inoltre:\n7 sermoni,\n13 lettere.\nSono andati perduti i 7 libri \"Contra Faustum Reinsem\"."}
{"id": "1534469", "revid": "72396", "url": "https://it.wikipedia.org/wiki?curid=1534469", "title": "Maria Francesca Giannetto", "text": "Biografia.\nCarmela Giannetto, nacque il 30 aprile 1902 a Camaro Superiore (ME), quarta di sei figli, da Vincenzo Giannetto e Maria Fleri. La famiglia era molto religiosa. La sua fanciullezza fu per\u00f2 segnata da due disgrazie: la morte della sorella Nunziata a sedici anni dopo una breve malattia (1915) e quella del padre due anni dopo (1917). Questa ultima perdita la spinse verso la vocazione religiosa, .\nVita religiosa.\nNel 1921 espresse alla madre la volont\u00e0 di intraprendere la vita religiosa, e ne fu sconsigliata. Il suo confessore le consigli\u00f2 di recarsi all'istituto delle Figlie di Maria Immacolata di Messina, cosa che fece ottenendo un colloquio con la fondatrice Brigida Postorino. Il giorno dopo, mentre la madre e i fratelli erano a messa, si trasfer\u00ec all'istituto lasciando ai familiari una lettera di addio.\nDopo venti giorni di aspirantato fu accettata come postulante. A causa della sua salute malferma, la madre ne richiese il ritorno a casa, ma la giovane volle rimanere presso l'istituto. Il 19 marzo fu trasferita alla sede dell'istituto di Reggio Calabria per svolgervi il noviziato e qui il 7 ottobre rivest\u00ec l'abito religioso, prendendo il nome di suor Maria Francesca. Per un breve periodo fu rimandata a casa per riflettere sulla sua vocazione, ma successivamente rientr\u00f2 nella comunit\u00e0 e riprese l'abito religioso.\nNel 1925 si spost\u00f2 a Roma, dove per l'anno santo giubilare Brigida Postorino aveva deciso di aprire una casa di accoglienza del pellegrino in viale Mazzini. Qui suor Maria Francesca profess\u00f2 i voti religiosi il 25 marzo. Nel 1929 fu mandata alla sede dell'istituto di Menfi in Sicilia a lavorare accanto alle giovani. A causa del peggioramento delle sue condizioni di salute, torn\u00f2 per un breve riposo a Camaro, in famiglia, alla fine dell'anno e, dopo un ulteriore peggioramento, vi si ritir\u00f2 nuovamente alla fine di gennaio del 1930, ammalata di tisi.\nConsapevole dell'avvicinarsi della morte, chiese di essere sepolta con, tra le mani, il libro delle costituzioni dell'istituto religioso, la corona del rosario, una palma e un giglio. Mor\u00ec il 16 febbraio 1930.\nIl 15 gennaio 1989 la salma fu spostata nell'Istituto di Messina e il seguente 13 maggio fu aperto il processo per la causa di beatificazione, la cui prima fase diocesana si concluse il 24 ottobre 1991 nella cattedrale di Messina. Nel 2004 \u00e8 stata presentata al protocollo della \"Congregazione delle cause dei santi\" la \"positio\"sulla vita della suora."}
{"id": "1534470", "revid": "44403", "url": "https://it.wikipedia.org/wiki?curid=1534470", "title": "De Agostini Editore", "text": ""}
{"id": "1534471", "revid": "13346311", "url": "https://it.wikipedia.org/wiki?curid=1534471", "title": "Suor Maria Francesca Giannetto", "text": ""}
{"id": "1534475", "revid": "339392", "url": "https://it.wikipedia.org/wiki?curid=1534475", "title": "MGB (USSR)", "text": ""}
{"id": "1534483", "revid": "125898448", "url": "https://it.wikipedia.org/wiki?curid=1534483", "title": "Lucio Anneo Seneca", "text": "Condannato a morte da Caligola, ma graziato dall'intervento di un'amante dello stesso imperatore, e condannato alla \"relegatio in insulam\" da Claudio, che poi lo richiam\u00f2 a Roma, Seneca divenne tutore e precettore del futuro imperatore Nerone, su incarico della madre Giulia Agrippina Augusta. Dopo il cosiddetto \"quinquennio di buon governo\" o \"quinquennio felice\" (54-59), in cui Nerone govern\u00f2 saggiamente sotto la tutela di Seneca, l'ex allievo e il maestro si allontanarono sempre di pi\u00f9, portando il filosofo al ritiro a vita privata che aveva sempre desiderato. Tuttavia, Seneca, forse implicato in una congiura contro di lui, cadde vittima della repressione neroniana, scegliendo il suicidio.\nSeneca influenz\u00f2 profondamente lo stoicismo romano di epoca successiva: suoi allievi furono Gaio Musonio Rufo (maestro di Epitteto) e Aruleno Rustico, nonno di Quinto Giunio Rustico, che fu uno dei maestri dell'imperatore filosofo Marco Aurelio.\nBiografia.\nLe origini.\nLucio Anneo Seneca, figlio di Seneca il Vecchio, nacque a Cordova, capitale della Spagna Betica, una delle pi\u00f9 antiche colonie romane fuori dal territorio italico, in un anno di non certa determinazione; le possibili date attribuite dagli studiosi sono in genere tre: il 4 a.C., il 3 a.C. o l'1 a.C.; sono tutte ipotesi possibili che si fondano su vaghi accenni presenti in alcuni passi delle sue opere, in particolare nel \"De tranquillitate animi\" e nelle \"Epistulae morales ad Lucilium\". I suoi fratelli erano Novato e Mela, padre del futuro poeta Lucano. \nLa famiglia di Seneca, gli \"Annaei\", aveva origini antiche ed era \"Hispaniensis\", non originaria della Spagna, ma discendente da immigrati italici, trasferitisi nella \"Hispania Romana\" nel II secolo a.C., durante la fase iniziale della colonizzazione della nuova provincia.\nLa citt\u00e0 di \"Corduba\", la pi\u00f9 famosa e grande di tutta la provincia, aveva assimilato fin dalle origini l'\u00e9lite economica e intellettuale della popolazione italica; intensi erano i suoi rapporti con Roma e con la cultura latina.\nLa figura paterna.\nNon si hanno notizie di esponenti della famiglia degli Annaei coinvolti in attivit\u00e0 pubbliche prima di Seneca. Il padre del filosofo, Seneca il Vecchio, era di rango equestre, come attesta Tacito negli \"Annales\", e autore di alcuni libri di \"Controversiae\" e di \"Suasoriae\"; scrisse anche un'opera storica andata per\u00f2 perduta. A Roma egli trov\u00f2 il luogo ideale per realizzare le proprie ambizioni.\nAl fine di rendere pi\u00f9 agile l'inserimento dei figli nella vita sociale e politica, negli anni del principato di Augusto si trasfer\u00ec a Roma, dove si appassion\u00f2 all'insegnamento dei retori e divenne assiduo frequentatore delle sale di declamazione.\nSpos\u00f2 in et\u00e0 abbastanza giovane una donna di nome Elvia da cui ebbe tre figli:\nLo stesso Seneca parla dei suoi fratelli:\nLa salute cagionevole.\nSeneca, fin dalla giovinezza, ebbe alcuni problemi di salute: era soggetto a svenimenti e attacchi d'asma che lo tormentarono per diversi anni e lo portarono a vivere momenti di disperazione, come egli ricorda in una lettera:\nE ancora:\nLa formazione presso la scuola del \"grammaticus\".\nSeneca ricevette a Roma un'accurata istruzione retorica e letteraria, come voleva il padre, bench\u00e9 egli si interessasse pi\u00f9 che altro di filosofia. Segu\u00ec quindi gli insegnamenti di un \"grammaticus\" e in seguito avrebbe ricordato del tempo perduto presso di lui (\"Epistulae ad Lucilium\", 58,5). Egli non mostr\u00f2 dunque interesse per la retorica, anche se questo tipo di formazione gli sarebbe stato utile per la sua esperienza futura di scrittore.\nFondamentale per lo sviluppo del suo pensiero fu la frequentazione della scuola cinica dei \"Sestii\": il maestro Quinto Sestio rappresent\u00f2 per Seneca il modello dell'asceta immanente che cerca il continuo miglioramento attraverso la nuova pratica dell'esame di coscienza.\nI maestri di filosofia e l'influenza del pensiero medico.\nEbbe come maestri di filosofia Sozione di Alessandria, Attalo e Papirio Fabiano, appartenenti rispettivamente al neopitagorismo, allo stoicismo e al cinismo.\nSozione era legato alla setta dei \"Sestii\", fondata da Quinto Sestio in et\u00e0 cesariana e diretta poi dal figlio Sestio; essa raccoglieva elementi di varia provenienza, in particolare stoica e pitagorica, e raccomandava ai suoi adepti una vita semplice e morigerata, lontana dalla politica; Attalo fu seguace dello stoicismo con influenze ascetiche; Papirio Fabiano fu un oratore e un filosofo, anch'egli appartenente alla setta dei \"Sestii\", con influenze ciniche.\nSeneca segu\u00ec molto intensamente gli insegnamenti dei maestri, che esercitarono su di lui un profondo influsso sia con la parola sia con l'esempio di una vita vissuta in coerenza con gli ideali professati. Da Attalo impar\u00f2 i principi dello stoicismo e l'abitudine alle pratiche ascetiche. Da Sozione, oltre ad apprendere i principi delle dottrine di Pitagora, fu avviato per qualche tempo verso la pratica vegetariana; venne distolto per\u00f2 dal padre che non amava la filosofia e dal fatto che l'imperatore Tiberio proibisse di seguire consuetudini di vita non romane:\nSe \u00e8 nota la salute cagionevole di Seneca, ed \u00e8 stato dimostrato che la cultura del filosofo comprendeva anche un vasto orizzonte di conoscenze mediche, solo recentemente si sono approfonditi i rapporti tra il pensiero filosofico senechiano e le dottrine di una scuola medica di ispirazione stoica denominata dalle fonti scuola pneumatica. Tale scuola, fondata presumibilmente nel I secolo a.C. da Ateneo di Attalia, un allievo del filosofo stoico Posidonio di Apamea, basava le proprie teorie sull'azione all'interno del nostro corpo dello \"pneuma\", che Seneca traduce con \"spiritus\". In sostanza, la nostra salute deriva dall'equilibrio delle quattro qualit\u00e0 elementari (caldo, freddo, secco, umido) da cui siamo costituiti e tale equilibrio deriva a sua volta dall'azione dello \"spiritus\" coibente che scorre ovunque nel nostro corpo. Se per qualche alterazione esterna (es. un colpo di caldo) o interna (es. l'infiammazione di un organo) lo \"spiritus\" si altera, viene messo in pericolo l'equilibrio delle qualit\u00e0 elementari e noi ci ammaliamo. Si veda ad esempio questo passo delle \"Naturales quaestiones\" (6, 18, 6-7):\nDal testo emerge che lo \"spiritus\" deve mantenere una certa temperatura ed una certa tensione per funzionare correttamente: si tratta di concetti direttamente derivati dalla filosofia stoica ed applicati alla fisiologia medica.\nC'\u00e8 per\u00f2 un'altra conseguenza derivante da una tale impostazione: dato che per la filosofia stoica il corpo e l'anima non sono sostanzialmente differenti, poich\u00e9 entrambi sono costituiti dalla materia di cui \u00e8 fatto l'universo intero (il fuoco - \"pneuma\"), \u00e8 facile per un medico stoico postulare che i mali dell'anima si trasmettano immediatamente al corpo e viceversa; non c'\u00e8 quindi alcuna difficolt\u00e0 nel giustificare i disturbi somato-psichici e quelli psicosomatici. Cos\u00ec pure Seneca pu\u00f2 affermare quanto segue:\no ancora\nIl pensiero filosofico.\nI precetti di tutti i maestri che ne influenzarono il pensiero e la caratteristica vocazione eclettica della filosofia romana, portarono Seneca a maturare una posizione filosofica prevalentemente stoica, seppur contenente elementi epicurei (distacco del \"sapiens\" dal volgo per l'elevazione spirituale), cinici (stile diatribico, pi\u00f9 che dialogico e il tema della libert\u00e0 dalle passioni), medioplatonici (idea spirituale della divinit\u00e0), socratici (libert\u00e0 perseguibile attraverso la conoscenza) e aristotelici (importanza delle scienze). Trova anche particolare risalto nel pensiero senechiano il tema pitagorico dell'esame di coscienza, caro ai Sesti, di cui leggiamo largamente nel suo epistolario.\nL'asistematicit\u00e0 del pensiero senechiano e la proclamata indipendenza dalle fonti, non si configurano tuttavia come un banale eclettismo. Emerge dal corpus delle sue opere una reinterpretazione personale delle conoscenze trasmesse al filosofo dai maestri che convive con il chiaro prevalere dello stoicismo. Proprio dallo stoicismo sono desunti i due principi di base della filosofia senechiana: natura e ragione. L'uomo, secondo Seneca, deve innanzitutto conformarsi alla natura e, parimenti, obbedire alla ragione, vista come \"ratio\", \"l\u00f2gos\" greco, divino principio che regge il mondo.\nUna nota di particolare distacco rispetto alla dottrina stoica sta alla base della figura del \"sapiens\", il saggio. Lo spirito latino pragmatico di Seneca lo porta a eliminare i tratti disumani attribuiti al sapiente. La saggezza si configura cos\u00ec come dominazione ragionevole delle passioni e non come apatia e immunit\u00e0 dai sentimenti. L'ascesi spirituale del saggio si compone di cinque tappe fondamentali:\nLa sapienza si configura cos\u00ec come un mezzo e non come un fine. Viene ad essere il mezzo attraverso il quale l'uomo raggiunge la libert\u00e0 interiore e non una conoscenza fine a s\u00e9 stessa.\nNella prospettiva filosofica di Seneca, come abbiamo visto, trova spazio anche la concezione filosofica delle scienze ispirata da Aristotele. Lo studio dei fenomeni della natura infatti consente all'uomo di conoscere la \"ratio\" cui tutti fanno capo, e attraverso questi, assimilarsi in essa.\nIl soggiorno in Egitto.\nAttorno al 20 Seneca si rec\u00f2 in Egitto, dove rimase per un certo periodo, per curare le crisi di asma e la bronchite ormai cronica da cui era afflitto. Fu ospite del procuratore Gaio Galerio, marito della sorella di sua madre Elvia.\nQui approfond\u00ec la conoscenza del luogo sia nelle sue componenti geografiche sia in quelle religiose, come racconta nelle \"Naturales quaestiones\" (IV, 2, 1-8). Il contatto con la cultura egizia gli permise di confrontarsi con una diversa concezione della realt\u00e0 politica (in Egitto il principe era ritenuto un dio) e gli offr\u00ec una pi\u00f9 ampia e complessa visione religiosa.\nProbabilmente il suo allontanamento da Roma fu dovuto anche a ragioni di prudenza politica, conseguente allo scioglimento da parte di Tiberio della setta dei \"Sestii\" di cui facevano parte due dei maestri di Seneca.\nLa vita pubblica.\nLa carriera politica, la prima condanna a morte e l'esilio in Corsica.\nDopo essere tornato da un viaggio in Egitto, nel 31 inizi\u00f2 l'attivit\u00e0 forense e la carriera politica (divenne dapprima questore ed entr\u00f2 a far parte del Senato) godendo di una notevole fama come oratore, al punto di far ingelosire l'imperatore Caligola, che nel 39 lo voleva eliminare, soprattutto per la sua concezione politica rispettosa delle libert\u00e0 civili. Si salv\u00f2 grazie ai buoni uffici di un'amante del \"princeps\", la quale affermava che comunque sarebbe morto presto a causa della sua salute.\nDue anni dopo, nel 41, il successore di Caligola, Claudio, istigato dalla moglie Valeria Messalina, lo condann\u00f2 alla relegazione in Corsica con l'accusa di adulterio con la giovane Giulia Livilla, sorella di Caligola.\nIn Corsica Seneca rest\u00f2 fino al 49, quando Agrippina minore, nipote e moglie di Claudio dopo l'esecuzione di Messalina, riusc\u00ec ad ottenere il suo ritorno dall'esilio e lo scelse come tutore del figlio Nerone. Secondo Tacito sarebbero tre i motivi che spinsero Agrippina a questo: l'educazione di suo figlio, attirarsi le simpatie dell'opinione pubblica (Seneca era considerato uomo di grande cultura) e avere stretti rapporti con lui per riuscire ad impadronirsi del potere.\nSeneca accompagn\u00f2 l'ascesa al trono del giovane Nerone (54 - 68) e lo guid\u00f2 durante il suo cosiddetto \"periodo del buon governo\", il primo quinquennio del principato. Assunse un grande potere politico, che gli consent\u00ec di divenire estremamente ricco. Si narra che avesse una collezione di cento tavoli di cedro. Progressivamente, a causa delle intemperanze del giovane imperatore, tale rapporto si deterior\u00f2. Giustific\u00f2 come il \"male minore\" l'esecuzione della madre di Nerone, Agrippina, nel 59, e se ne assunse tutto il peso morale. In seguito il rapporto con l'imperatore peggior\u00f2 e, temendo per la propria vita, nel 62, Seneca si ritir\u00f2 a vita privata, donando a Nerone tutti i suoi averi e dedicandosi interamente ai suoi studi e insegnamenti. Nonostante ci\u00f2 Seneca si era ormai guadagnato l'avversione di Nerone e l'odio di Poppea Sabina, la nuova moglie dell'imperatore.\nVerso la fine degli anni 50 si collocherebbe il suo incontro con Paolo di Tarso, da taluni ipotizzato sulla base di un epistolario che, generalmente ritenuto apocrifo, \u00e8 stato recentemente rivalutato nella sua autenticit\u00e0 (almeno parziale) da una studiosa italiana, Ilaria Ramelli. A questo avvenimento dedica un intero capitolo Dimitri Landeschi nel suo \"Seneca. Un filosofo al potere\", che, riprendendo la tesi avanzata dalla Ramelli, tenta di sciogliere quello che a buon diritto pu\u00f2 essere considerato il mistero pi\u00f9 grande nella vita di Seneca.\nDi questo periodo \u00e8 famoso il suo epistolario con Lucilio, di origine pompeiana, al tempo governatore della Sicilia. Finalmente adott\u00f2 quindi quello stile di vita che andava insegnando, dimostrando di essere un amministratore dei suoi beni e non un amministrato.\nLa congiura di Pisone, la seconda condanna a morte e il suicidio.\nNerone, tuttavia, continuava a nutrire una crescente insofferenza verso Seneca e Sesto Afranio Burro, Prefetto del Pretorio, morto nel 62, forse di malattia. Egli non aspettava che un pretesto per eliminarlo. L'occasione venne col fallimento della congiura dei Pisoni (aprile 65) contro la sua persona, della quale Seneca forse era solamente informato, ma di cui non si sa se sia stato partecipe. Ricevette quindi l'ordine di togliersi la vita, o meglio gli venne fatto capire che se non lo avesse fatto, morendo \"onorevolmente\" secondo i principi del \"mos maiorum\", sarebbe stato giustiziato comunque poich\u00e9 Nerone gli contestava la partecipazione alla congiura pisoniana. Non potendo e non volendo sottrarsi, Seneca opt\u00f2 per il suicidio.\nLa morte di Seneca \u00e8 narrata da Tacito, il quale la descrive prendendo spunto da quella di Socrate nel \"Fedone\" e nel \"Critone\" di Platone, con toni molto simili; Seneca si rivolge agli allievi e alla moglie Pompea Paolina, che vorrebbe suicidarsi con lui: il filosofo la spinge a non farlo, ma lei insiste.\nIl togliersi la vita, d'altronde, fu in perfetta armonia con i principi professati dallo stoicismo, anche quello \"eclettico\" di et\u00e0 imperiale, di cui Seneca fu uno dei maggiori esponenti: il saggio deve giovare allo Stato, \"res publica minor\", ma, piuttosto che compromettere la propria integrit\u00e0 morale, deve essere pronto all\"'extrema ratio\" del suicidio. La vita non \u00e8, infatti, uno di quei beni di cui nessuno ci pu\u00f2 privare, rientrando quindi nella categoria degli indifferenti, quelli sono solo la saggezza e la virt\u00f9; la vita \u00e8 piuttosto come la ricchezza, gli onori, gli affetti: uno di quei beni, dunque, che il saggio deve essere pronto a restituire quando la sorte li chiede indietro o quando egli lo decida in piena ragione.\nTacito, che lo critica per la sua connivenza col governo di Nerone, alla fine ne elogia la coerenza di vita:\nSeneca affront\u00f2 l'ora fatale con la serena consapevolezza del filosofo: egli, come racconta Tacito, non potendo fare testamento dei restanti beni (requisiti anch'essi da Nerone, che mand\u00f2 un centurione a sequestrargli le tavolette dei lasciti), lasci\u00f2 in eredit\u00e0 ai discepoli l'immagine della sua vita, richiamandoli alla fermezza per le loro lacrime, dato che esse erano in contrasto con gli insegnamenti che lui aveva sempre dato loro. Il vero saggio deve raggiungere infatti l\u2019\"apatheia\", apatia, ovvero l'imperturbabilit\u00e0 che lo rende impassibile di fronte ai casi della sorte.\nDopo il discorso ai discepoli, Seneca compie l'atto estremo:\nCon l'aiuto del suo medico e dei servi, si tagli\u00f2 quindi le vene, prima dei polsi, poi - poich\u00e9 il sangue, lento per la vecchiaia e lo scarso cibo che assumeva, non defluiva - per accelerare la morte si tagli\u00f2 anche le vene delle gambe e delle ginocchia, fece trasferire la moglie in un'altra stanza e ricorse anche ad una bevanda a base di cicuta, veleno usato anche da Socrate. Tuttavia nemmeno quello ebbe effetto: la lenta emorragia non permise al veleno di entrare rapidamente in circolo. Cos\u00ec, memore del suicidio di un amico, Marcellino, Seneca si immerse in una vasca d'acqua bollente per favorire la perdita di sangue \u00abspruzzandone i servi pi\u00f9 vicini e dicendo di fare con quel liquido libazioni a Giove Liberatore\u00bb. Ma alla fine raggiunse una morte lenta e straziante, che arriv\u00f2, secondo lo storico, per soffocamento causato dai vapori caldi (e forse anche per gli effetti della cicuta), dopo che Seneca fu portato, quando fu entrato nella tinozza, in una stanza adibita a bagno e quindi molto calda, dove non poteva respirare (ed essendo lui sofferente da sempre di problemi respiratori).\nI soldati e i domestici invece impedirono a Paolina, priva ormai di sensi, di suicidarsi, proprio mentre Seneca stava assumendo il veleno:\nVista la lunga serie di metodi di suicidio messi in atto da Seneca (anzich\u00e9 un solo metodo diretto ed immediatamente efficace, come quelli scelti da Bruto e Nerone stesso: ad esempio pugnalarsi alla gola o al cuore, dalla clavicola, mentre un servo o un amico reggeva la spada; questa era in effetti la consuetudine pi\u00f9 diffusa tra i romani nobili e i militari) e la somiglianza evidente in certi particolari (il discorso, la cicuta, poi la libagione alla divinit\u00e0) con la morte di Socrate, \u00e8 stato anche ipotizzato che Tacito abbia costruito lui stesso il racconto ad imitazione del testo platonico e della tradizione degli \"exitus\" (narrazioni delle morti dei filosofi), e che la morte del filosofo sia stata pi\u00f9 rapida; tanto pi\u00f9 che lo storico descrive in termini affini quasi tutte le morti dei filosofi e dei sapienti (Trasea Peto, Catone Uticense, per contrasto anche Petronio Arbitro) e quella di Marco Anneo Lucano, nipote di Seneca e anch'egli coinvolto nella congiura.\nLa morte di Seneca, comunque, cos\u00ec eccelsa nella sua esemplarit\u00e0, accomun\u00f2 nell'immaginario collettivo Seneca ad altri filosofi che hanno segnato la classicit\u00e0: principalmente quella del citato Socrate (in cui il pensatore \u00e8 costretto a bere il veleno dai suoi persecutori), ma anche quella di Trasea Peto (della famiglia di Arria e Caecina Peto, suicidi sotto Domiziano, nonch\u00e9 politico amico dello stoico Aruleno Rustico, una delle vittime della persecuzione domizianea contro i filosofi), morto proprio per il taglio delle vene, dopo la condanna sollecitata da Nerone da parte del senato. Altri stoici che gi\u00e0 avevano scelto il suicidio furono Catone Uticense e il suo genero Marco Giunio Bruto, uno dei cesaricidi, oltre al fondatore dello stoicismo, Zenone di Cizio.\nA lui sono dedicate vie in molte citt\u00e0 di Italia.\nLo stile.\nLo stile di Seneca fu definito, dal malevolo Caligola, \u00ab\"arena sine calce\"\u00bb (sabbia senza calce). Il filosofo deve badare alla sostanza, non alle parole ricercate ed elaborate, che sono giustificate solo se, in virt\u00f9 della loro efficacia espressiva, contribuiscono a fissare nella memoria e nello spirito un precetto o una norma morale. La prosa filosofica di Seneca \u00e8 elaborata e complessa ma in particolare nei dialoghi l'autore si serve di un linguaggio colloquiale, caratterizzato dalla ricerca dell'effetto e dell'espressione concisamente epigrammatica. Seneca rifiuta la compatta architettura classica del periodo ciceroniano, che, nella sua disposizione ipotattica, organizza anche la gerarchia logica interna, e sviluppa uno stile eminentemente paratattico, che, nell'intento di riprodurre la lingua parlata, frantuma l'impianto del pensiero in un susseguirsi di frasi penetranti e sentenziose, il cui collegamento \u00e8 affidato soprattutto all'antitesi e alla ripetizione.\nTale prosa antitetica all'armonioso periodare ciceroniano, rivoluzionaria sul piano del gusto e destinata ad esercitare grande influsso sulla prosa d'arte europea, affonda le sue radici nella retorica asiana procedendo con un ricercato gioco di parallelismi, opposizioni, ripetizioni, in un succedersi di brevi frasi nervose e staccate, realizzando uno stile penetrante, irregolare e drammatico, ma che non sa evitare una certa teatralit\u00e0.\nEgli prende molti spunti dalla corrente filosofica dell'epicureismo (non estremo) e da quella dello stoicismo.\nOpere.\nI \"Dialoghi\".\nI \"Dialoghi\" di Seneca sono dieci, distribuiti in dodici libri:\nI trattati.\nIl \"De beneficiis\", il \"De clementia\" e le \"Naturales quaestiones\" sono tre trattati. I primi due sono di carattere etico-politico e si riferiscono al momento dell'impegno di Seneca a fianco di Nerone.\nIl \"De beneficiis\".\nIl \"De beneficiis\" risale al periodo 54-64 ed \u00e8 scandito in sette libri, sviluppa il concetto di \"beneficenza\" come principio coesivo di una societ\u00e0 fondata su una monarchia illuminata. Sembra che sia stato composto quando Seneca si era reso conto del fallimento dell'educazione morale di Nerone. Concetto fondamentale dell'opera \u00e8 che il \"beneficium\" \u00e8 un atto di generosit\u00e0 consapevole. Il \"De beneficiis\" \u00e8 rivolto ad Ebuzio Liberale, un amico che Seneca frequent\u00f2 soprattutto durante gli anni successivi al ritiro a vita privata.\nSeneca analizza il dare ed il ricevere, la gratitudine e l'ingratitudine; mette in luce i forti limiti connessi all'istituto tipicamente romano dei favori reciproci, determinati dai diffusi rapporti clientelari tra i cittadini, ed elabora una nuova concezione di \"beneficium\" - favore disinteressato, che possa basarsi su un sentimento di giustizia e non sulla speranza di essere ricambiati. Egli ricorda inoltre come il desiderio di vendetta debba essere estirpato dal proprio animo, poich\u00e9 il vero \"sapiens\" \u00e8 consapevole del fatto che sia bene restituire al prossimo ci\u00f2 che da lui riceviamo tranne quando egli ci fa un torto. In tal caso, la \"patientia\", sopportazione stoica derivante dalla propria superiorit\u00e0 alle questioni terrene, \u00e8 la virt\u00f9 da coltivare.\nIn un passo di quest'opera egli paragona gli uomini ad un popolo di mattoni, che messi in coesione l'uno sull'altro si sostengono a vicenda e reggono la volta dell'edificio della societ\u00e0.\nIl \"De clementia\".\nIl \"De clementia\" (\"Sulla clemenza\") fu composto tra il 55 e il 56 e ci \u00e8 giunto incompleto (non \u00e8 chiaro se incompiuto o mutilo).\nL'opera \u00e8 indirizzata a Nerone, da poco divenuto imperatore, di cui Seneca elogia la moderazione e la clemenza, definita come la \u00abmoderazione d'animo di chi pu\u00f2 vendicarsi\u00bb o l'\"indulgenza\", e che invita a comportarsi con i suoi sudditi come un padre con i figli. Seneca non mette in discussione il potere assoluto dell'imperatore, ed anzi lo legittima come un potere di origine divina. A Nerone il destino ha assegnato il dominio sui suoi sudditi, ed egli deve svolgere questo compito senza far sentire su di loro il peso del potere.\nQuesta tesi trova il supporto filosofico nella dottrina politica stoica, secondo cui la monarchia \u00e8 la forma di governo migliore, all'unica condizione che il sovrano sia sapiente, e trattenendo i suoi sentimenti pi\u00f9 violenti, sappia esercitare con temperanza il suo potere. Queste considerazioni anche l'imperatore Marco Aurelio.\nLe \"Naturales quaestiones\".\nSviluppate in sette libri, le \"Naturales quaestiones\" furono composte nell'ultima parte della vita di Seneca. L'edizione a noi giunta non \u00e8 integrale e differisce quasi sicuramente dall'edizione originale per ordine e composizione. Interessante \u00e8 il fatto che, per molti versi, Seneca appare ben poco stoico e pi\u00f9 vicino a considerazioni di tipo platonico, anche se egli non rinnegher\u00e0 il suo stoicismo. Principi \"platonici\" possono essere ritrovati soprattutto nella prefazione al primo libro, nella quale si avverte un forte contrasto tra anima e corpo (visto come prigione dell'anima) e dalla caratterizzazione trascendentale di Dio privo di corporeit\u00e0 e non immanente.\nQuesti, principalmente, sono gli argomenti su cui Seneca si sofferma:\nInnanzitutto per comprendere appieno il testo \u00e8 necessario capire che lo scopo che Seneca si prefigge, non \u00e8 quello di raccogliere ordinatamente ogni conoscenza dell'epoca (cosa che invece possiamo intendere almeno in parte nella \"Naturalis historia\" di Plinio il Vecchio), bens\u00ec quello di liberare l'uomo dalla paura e dalla superstizione intorno ai fenomeni naturali, compiendo cos\u00ec un'operazione simile a quella di Lucrezio nel suo \"De rerum natura\" (seppur con le dovute differenze ed eccezioni).\nAffrontando il testo, troviamo fin dal primo libro una chiara presa di posizione di Seneca nella quale si scopre l'intento primo dell'opera: permettere all'uomo, una volta scevro dalle false credenze che avvolgono la natura, di ascendere ad una dimensione pi\u00f9 divina.\nDi particolare importanza sono il paragrafo 8-9: \u00ab\"Hoc est illud punctum quod tot gentes ferro et igne dividitur? O quam ridiculi sunt mortalium termini!\"\u00bb (\u00ab\u00c8 tutto qui quel punto [la Terra, ndt] che viene diviso col ferro e col fuoco fra tante popolazioni? Oh quanto ridicoli sono i confini posti dagli uomini!\u00bb), nel quale l'anima libera oramai dalla sua fisicit\u00e0, comprende l'inutilit\u00e0 degli affanni, dell'avidit\u00e0 e delle guerre.\nSpesso quest'opera viene tacciata di poca scientificit\u00e0, tuttavia viene da domandarsi se di scientificit\u00e0 si possa propriamente parlare: anche se per certi versi Seneca mostra alcuni atteggiamenti \"scientifici\", quali l'osservazione diretta, la riflessione razionale posteriore ad essa e la discussione di eventuali altre teorie, per Seneca la conoscenza \u00e8 solo un mezzo per elevarsi sino a Dio; molto spesso, inoltre, l'autore divaga in argomentazioni e questioni di tipo morale o religioso e non sono rare le parti propriamente \"filosofiche\".\nLe Epistole a Lucilio: la lettera filosofica come genere letterario.\nSeneca, nella produzione successiva al ritiro dalla scena politica (62), volse la sua attenzione alla coscienza individuale. L'opera principale della sua produzione pi\u00f9 tarda, e la pi\u00f9 celebre in assoluto, sono le \"Epistulae morales ad Lucilium\", una raccolta di 124 lettere divise in 20 libri di differente estensione (fino alle dimensioni di un trattato) e di vario argomento indirizzate all'amico Lucilio (personaggio di origini modeste, proveniente dalla Campania, assurto al rango equestre e a varie cariche politico-amministrative, di buona cultura, poeta e scrittore).\nC'\u00e8 discussione se siano vere e proprie lettere inviate da Seneca a Lucilio o una finzione letteraria. Verosimilmente si tratta di un epistolario reale (varie lettere richiamano quelle di Lucilio in risposta), integrato da lettere fittizie (quelle pi\u00f9 ampie e sistematiche), inserite nella raccolta al momento della pubblicazione. L'opera, che \u00e8 giunta incompleta e risale al periodo del disimpegno politico (62-65), sebbene l'idea di comporre lettere di carattere filosofico indirizzate ad amici venga da Platone e da Epicuro, costituisce sostanzialmente un \"unicum\" nel panorama letterario e filosofico antico, e Seneca \u00e8 perfettamente consapevole d'introdurre un nuovo genere nella cultura letteraria latina. L'autore distingue le lettere filosofiche dalla comune pratica epistolare, anche da quella di tradizione pi\u00f9 illustre rappresentata da Cicerone. Seneca prende come esempio Epicuro, il quale, nelle lettere agli amici, ha saputo realizzare quel rapporto di formazione e di educazione spirituale che Seneca istituisce con Lucilio.\nLe lettere di Seneca vogliono essere uno strumento di crescita morale. Riprendendo un \"topos\" dell'epistolografia antica, Seneca sostiene che lo scambio epistolare permette di istituire un \"colloquium\" con l'amico, fornendo un esempio di vita che, sul piano pedagogico, \u00e8 pi\u00f9 efficace dell'insegnamento dottrinale. Seneca, proponendo ogni volta un nuovo tema, semplice e di apprendimento immediato, alla meditazione dell'amico discepolo, lo guida al perfezionamento interiore; per lo stesso motivo, nei primi tre libri, Seneca conclude ogni lettera con una sentenza che offre uno spunto di meditazione. Le sentenze sono tratte da Epicuro, anche se Seneca non si dichiara suo seguace. Egli sostiene, infatti, che ogni massima moralmente valida \u00e8 utile, da qualsiasi fonte provenga.\nLo scrittore ritiene l'epistola lo strumento pi\u00f9 adatto per la prima fase dell'educazione spirituale, fondata sull'acquisizione di alcuni principi basilari; pi\u00f9 tardi, con l'accrescimento delle capacit\u00e0 analitiche del discente e del suo patrimonio dottrinale, sono necessari strumenti di conoscenza pi\u00f9 impegnativi e complessi. La forma letteraria si adegua, quindi, ai diversi momenti del processo di formazione e le singole lettere, col procedere dell'epistolario, divengono sempre pi\u00f9 simili al trattato filosofico.\nA tal proposito all'interno delle lettere a Lucilio si pu\u00f2 ricavare una vera e propria istruzione sulla lettura. Seneca insegna al suo corrispondente una modalit\u00e0 di lettura attenta (\u00ab\"lectio certa\"\u00bb, \"Ad Luc.\", 45,1), che non bada al numero delle pagine lette, che approfondisce i contenuti interrompendosi spesso. Egli non vuole un lettore di molti libri, non ama le biblioteche immense, come quella di Alessandria. In conformit\u00e0 con la sua morale, la lettura in Seneca diventa un esercizio di virt\u00f9, da fare senza fretta (cfr \"Ad Luc.\", 2,2) e non per alimentare la curiosit\u00e0 (\"Ad Luc.\", 2,4), evitando di disperdersi nella moltitudine dei libri ma piuttosto cercando di cogliere la verit\u00e0 di s\u00e9 (cfr \"Ad Luc.\" 45,4) nel controluce della verit\u00e0 di chi scrive.\nNon meno importante dell'aspetto teorico \u00e8 l'intento esortativo: Seneca vuole non solo dimostrare una verit\u00e0, ma anche invitare al bene. Il genere epistolare si rivela appropriato ad accogliere un tipo di filosofia priva di sistematicit\u00e0 e incline alla trattazione di aspetti parziali o singoli temi etici. Gli argomenti delle lettere, suggeriti per lo pi\u00f9 dall'esperienza quotidiana, sono svariati, e nella variet\u00e0, nell'occasionalit\u00e0 e nel collegamento fra vita vissuta e riflessione morale, sono evidenti le affinit\u00e0 con la satira, soprattutto oraziana. Seneca parla delle norme cui il saggio si deve attenere, della sua indipendenza e autosufficienza, della sua indifferenza alle seduzioni mondane e del suo disprezzo per le opinioni correnti e propone l'ideale di una vita indirizzata al raccoglimento e alla meditazione, al perfezionamento interiore mediante un'attenta riflessione sulle debolezze e i vizi propri e altrui.\nLa considerazione della condizione umana che accomuna tutti i viventi lo porta ad esprimere una condanna del trattamento comunemente riservato agli schiavi, con accenti di intensa piet\u00e0 che hanno fatto pensare al sentimento della carit\u00e0 cristiana: in realt\u00e0 l'etica senechiana resta profondamente aristocratica, e lo stoico che esprime piet\u00e0 per gli schiavi maltrattati manifesta anche il suo irrevocabile disprezzo per le masse popolari abbrutite dagli spettacoli del circo. Nelle Epistole, l\"'otium\" \u00e8 costante ricerca del bene, nella convinzione che le conquiste dello spirito possano giovare non solo agli amici impegnati nella ricerca della sapienza, ma anche agli altri, e che le Epistole possano esercitare il loro benefico influsso sulla posterit\u00e0.\nL'opera senechiana, e soprattutto le \"Epistulae ad Lucillium\", si inserisce in quel momento storico durante il quale il principato con gli ultimi esponenti della famiglia Giulia stava soffocando le libert\u00e0 civili e riducendo il senato, un tempo garante del diritto, a semplice strumento sottoposto alla volont\u00e0 del \"princeps\". Si capisce perci\u00f2 il desiderio di Seneca di scrutare entro la propria coscienza e in essa ricercare i motivi fondamentali delle virt\u00f9, e quindi della libert\u00e0 interiore, attingendo al pensiero di Platone e di Aristotele, ma soprattutto di Epicuro e della scuola stoica. Un Seneca alla ricerca del superamento delle remore negative del suo tempo per proiettarsi in un'area universale, ridiventando cos\u00ec padrone di s\u00e9 stesso. Forse un pessimismo celato e rivolto all'inerzia? I critici, almeno in un primo momento, se lo sono chiesto; tuttavia non si pu\u00f2 escludere che egli abbia operato negli anni della sua maturit\u00e0 per evitare gli equivoci, le contraddizioni e ogni forma di egoismo, proiettando nel contempo la persona, data la ricchezza dello spirito, oltre il tempo. Quasi un porsi nella dimensione divina, per cui i beni terreni, fonte di egoismi e di ingiustizie, vengono annullati. E al loro posto ecco la persona conscia della sua dignit\u00e0. Di qui le tante lettere al suo discepolo e amico, Lucilio, quasi proiezione di s\u00e9 stesso, o almeno di come avrebbe voluto essere. A sostegno di tutto ci\u00f2 la filosofia, vista come regola di vita.\nMolti i critici e gli studiosi che vedono negli ultimi scritti di Seneca un allineamento, inconsapevole, alle tesi fondamentali della dottrina paolina; e pi\u00f9 tardi quasi ispiratori delle \"Confessioni\" di Sant'Agostino.\nEd \u00e8 significativo che il pensiero di Seneca nel tempo attuale attragga molte persone e non pochi studiosi alla ricerca di pi\u00f9 vasti valori inerenti all'esistenza umana, cos\u00ec da sfuggire alle molteplici sollecitazioni che, tramite i media, cercano di spingere verso un superficiale edonismo.\nLe tragedie.\nLe tragedie di Seneca sono le sole opere tragiche latine pervenute in forma non frammentaria, e costituiscono quindi una testimonianza preziosa sia di un intero genere letterario, sia della ripresa del teatro latino tragico, dopo i vani tentativi attuati dalla politica culturale augustea per promuovere una rinascita dell'attivit\u00e0 teatrale. In et\u00e0 giulio-claudia (27 a.C.\u201368 d.C.) e nella prima et\u00e0 flavia (69\u201396) l\"'\u00e9lite\" intellettuale senatoria ricorse al teatro tragico per esprimere la propria opposizione al regime (la tragedia latina riprende ed esalta un aspetto fondamentale in quella greca classica, ossia l'ispirazione repubblicana e l'esecrazione della tirannide). Non a caso, i tragediografi di et\u00e0 giulio-claudia e flaviana furono tutti personaggi di rilievo nella vita pubblica romana.\nLe tragedie ritenute autentiche sono nove (pi\u00f9 una decima, l'\"Octavia\", ritenuta spuria), tutte di soggetto mitologico greco (a Roma tale genere veniva definito \"cothurnata\", dal \"coturno\", calzatura tipica degli attori tragici):\nLe tragedie di Seneca erano, forse, destinate soprattutto alla lettura, il che poteva non escludere talora la rappresentazione scenica. La macchinosit\u00e0 o la truce spettacolarit\u00e0 di alcune scene sembrerebbero presupporre una rappresentazione scenica, mentre una semplice lettura avrebbe limitato gli effetti ricercati dal testo drammatico. Le varie vicende tragiche si configurano come scontri di forze contrastanti e conflitto fra ragione e passione. Anche se nelle tragedie sono ripresi temi e motivi delle opere filosofiche, il teatro senechiano non \u00e8 solo un'illustrazione, sotto forma di \"exempla\" forniti dal mito, della dottrina stoica, sia perch\u00e9 resta forte la matrice specificamente letteraria, sia perch\u00e9, nell'universo tragico, il \"logos\", il principio razionale cui la dottrina stoica affida il governo del mondo, si rivela incapace di frenare le passioni e arginare il dilagare del male.\nAlle diverse vicende tragiche fa da sfondo una realt\u00e0 dai toni cupi e atroci, conferendo al conflitto fra bene e male una dimensione cosmica e una portata universale. Un rilievo particolare ha la figura del tiranno sanguinario e bramoso di potere, chiuso alla moderazione e alla clemenza, tormentato dalla paura e dall'angoscia. Il despota offre lo spunto al dibattito etico sul potere, che \u00e8 importantissimo nella riflessione di Seneca. Di quasi tutte le tragedie senechiane, restano i modelli greci, nei confronti dei quali Seneca ha una grande autonomia che per\u00f2 presuppone un rapporto continuo col modello, sul quale l'autore opera interventi di contaminazione, di ristrutturazione, di razionalizzazione nell'impianto drammatico.\nSeneca mostra nelle sue tragedie il lato forse pi\u00f9 sconosciuto della sua personalit\u00e0, l'altra faccia \"dionisiaca\" di quel \"vir sapiens et bonus\" suicidatosi per la giusta causa della libert\u00e0, di quel saggio stoico che andava predicando l'imperturbabilit\u00e0, la giustizia e il Bene. Le tragedie senechiane, spesso a sfondo mitico e con personaggi presi in prestito dalla tradizione mitica e tragica greca, si configurano come uno studio oculato e preciso dei comportamenti umani, soprattutto per quanto riguarda le esperienze del Male e della morte. In esse Seneca parla infatti di uccisioni (anche all'interno del gruppo familiare o a danno di amici), di incesti e di parricidi, di rituali di magia nera, di cerimonie sacrificali e di atrocit\u00e0 d'ogni genere, di crisi d'ira e di gesti incontrollabili, di atti di cannibalismo e di azioni nefaste, di insane passioni e di un uso folle e spregiudicato della violenza. Nelle tragedie senechiane dominano insomma incontrastati l'irrazionale e il Male.\n\"L'Apokolokyntosis\".\nIl \"Ludus de morte Claudii\" (o \"Divi Claudii apotheosis per saturam\"), generalmente noto col nome di \"Apokolokyntosis,\" (parola che implicherebbe un riferimento a \"kolok\u00fdnte\", cio\u00e8 la zucca, forse come emblema di stupidit\u00e0) indica la parodia della divinizzazione di Claudio decretata dal senato romano alla sua morte. Nel testo di Seneca non si parla di zucche e l'apoteosi non ha luogo; il termine andrebbe dunque inteso non come \"trasformazione in zucca\", ma come \"deificazione di una zucca, di uno zuccone\". Tacito (\"Annales, XIII 3\") afferma che Seneca aveva scritto la \"laudatio funebris\" dell'imperatore morto (pronunciata da Nerone), per\u00f2, in occasione della divinizzazione di Claudio, che aveva suscitato le ironie degli stessi ambienti di corte e dell'opinione pubblica, potrebbe aver dato sarcastico sfogo al risentimento contro l'imperatore che lo aveva condannato all'esilio (l'opera sarebbe del 54).\nIl componimento narra la morte di Claudio e la sua ascesa all'Olimpo nella vana pretesa di essere assunto fra gli d\u00e8i. Qui egli incontra Augusto che inizia a raccontare tutti i misfatti del suo impero; gli d\u00e8i lo condannano quindi a discendere, come tutti i mortali, agli inferi, dove egli finisce schiavo di Caligola e da ultimo viene assegnato da Minosse al liberto Menandro: una condanna di contrappasso per chi aveva fama di esser vissuto in mano dei suoi potenti schiavi. Allo scherno per l'imperatore defunto Seneca contrappone, all'inizio dell'opera, parole di elogio per il suo successore, preconizzando nel nuovo principato un'et\u00e0 di splendore e di rinnovamento.\nClaudio viene rappresentato come violento, claudicante e gobbo: Seneca calca la mano sui suoi difetti fisici, ribaltando l'attitudine celebrativa di certi scritti con una forma profondamente irriverente.\nGli epigrammi.\nSotto il nome di Seneca, sono state trasmesse anche alcune decine di epigrammi in distici, quasi certamente spuri.\nOpere perdute.\nNumerose sono le opere perdute: orazioni (restano 12 tra testimonianze e frammenti); \"De situ et sacris Aegyptiorum\", \"De situ Indiae\" (scritti tra il 17 e il 19); \"De matrimonio\" (composto nel 39); \"De motu terrarum\" e \"De forma mundi\" (iniziati in esilio); \"De officiis\" (del 60); \"De amicitia\", \"De immatura morte\", \"De superstitione\", \"Exhortationes\" (anni 62-64); \"Moralis philosophiae libri\", cui accenna pi\u00f9 volte egli stesso, composte nell'ultimo semestre di vita.\nL'opera perduta che possiamo meglio ricostruire, in quanto ampiamente citata da san Girolamo \u00e8 il \"De matrimonio\", di posizione stoica non ortodossa, sulle nozze come fondate sulla comunanza di intenti, pi\u00f9 che sul piacere carnale.\nOpere pseudoepigrafiche.\nAltre opere sono di dubbia attribuzione o sicuramente spurie: fra queste il caso pi\u00f9 noto \u00e8 quello della corrispondenza fra Seneca e Paolo di Tarso, leggenda che per\u00f2 contribu\u00ec ad alimentare la fortuna di Seneca nel Medioevo. Fu proprio grazie a tale \"falso storico\" infatti che le altre opere di Seneca ci sono giunte in gran parte complete.\nRecentemente una studiosa italiana, Ilaria Ramelli, attraverso un'attenta analisi delle lettere in questione, ha cercato di dimostrare che, a parte due su un totale di quattordici, le missive sono da ritenersi con ogni probabilit\u00e0 autentiche. Tale tesi \u00e8 stata ripresa da Dimitri Landeschi, che nel suo \"Seneca. Un filosofo al potere\" ha ipotizzato un incontro (o forse pi\u00f9 di uno) tra Seneca e San Paolo, avvenuto con ogni probabilit\u00e0 verso la fine degli anni 50 e durante il quale i due si sarebbero confrontati su temi di carattere morale ed esistenziale.\nBibliografia.\nPer una guida esaustiva della bibliografia senecana, si rimanda semplicemente alla recente e ricca rassegna (6006 titoli) contenuta in\nNell'apportare alcune modifiche si \u00e8 consultato il testo:\nDe Caria Francesco \"Il problema della vecchiaia in Cicerone e in Seneca\", Roma, Armando, 1975\nPer l'intera opera senecana:"}
{"id": "1534484", "revid": "37401", "url": "https://it.wikipedia.org/wiki?curid=1534484", "title": "Berija", "text": ""}
{"id": "1534489", "revid": "446353", "url": "https://it.wikipedia.org/wiki?curid=1534489", "title": "Universit\u00e0 Ruprecht Karl di Heidelberg", "text": "L'Universit\u00e0 Ruprecht Karl di Heidelberg (o Universit\u00e0 di Heidelberg) \u00e8 un'universit\u00e0 pubblica che si trova a Heidelberg, Baden-W\u00fcrttemberg, Germania. Fondata nel 1386 dal conte palatino del Reno Roberto I di Wittelsbach, \u00e8 la pi\u00f9 antica universit\u00e0 tedesca. \nStoria.\nFase di fondazione.\nL'universit\u00e0 fu fondata nel 1386 dal principe elettore Roberto I con un'autorizzazione papale di Urbano VI. Il principe intendeva dare al suo territorio, fortemente diviso, un centro spirituale che educasse la chiesa e i funzionari, oltre che attirare stranieri. Sullo sfondo della fondazione vi era anche il Grande Scisma d'occidente: i dottori della Sorbona \u2013 schierati dalla parte del Papa residente ad Avignone \u2013 non potevano pi\u00f9 servire nel clero del Palatinato\u00a0\u2013 schierato dalla parte del Papa romano \u2013, motivo per cui era sempre pi\u00f9 necessaria una formazione locale per i teologi. Gli atti di fondazione furono promulgati il 1 ottobre 1386. Il 18 ottobre, lo Studium Generale apr\u00ec con una messa e il giorno successivo ebbero inizio le lezioni.\nI primi professori provenivano da Parigi e da Praga. Ne conosciamo i nomi: il cistercense Reginald von Alna insegnava teologia; Heilmann di Wunnenberg (da Praga), della fisica di Aristotele, mentre Marsilio di Inghen si occupava di Arti Liberali. Quest'ultimo, proveniente dai Paesi Bassi, era gi\u00e0 stato rettore a Parigi nel 1367 e venne scelto come primo rettore anche a Heidelberg. A Heidelberg per molto tempo venne insegnata esclusivamente la corrente filosofica del Nominalismo.\nInizialmente l'universit\u00e0 non aveva propri spazi, ma le lezioni cattedratiche si tenevano in monasteri agostiniani e francescani e perfino in case private. Inoltre, per i primi anni, i professori venivano finanziati direttamente dalle casse del principe elettore. Il problema degli spazi venne risolto solo nel 1390, tra settembre e ottobre, quando il principe elettore Roberto II, nipote di Roberto I, espulse 13 famiglie ebree da Heidelberg e il Palatinato. Una parte delle loro case e la sinagoga vennero cedute all'universit\u00e0, che le trasform\u00f2 in collegi accademici e appartamenti per i docenti. La sinagoga ebraica confiscata venne consacrata nel dicembre dello stesso anno dal vescovo Eckhard di Worms, trasformandola in una cappella in onore della Vergina Maria. Per finanziare l'accademia, Roberto III del Palatinato, figlio di Roberto II, fond\u00f2 la chiesa dello Spirito Santo che fungeva anche da chiesa universitaria, finch\u00e9 nel XIX secolo questa funzione venne assunta dalla Peterskirche.\nI principi elettori provvedevano alla loro universit\u00e0, ma intervenivano anche nella sua autonomia laddove pareva loro necessario. Fecero cos\u00ec spazio a nuove correnti spirituali, come l'Umanesimo. Cos\u00ec Federico il Vittorioso attu\u00f2 un'importante riforma universitaria: presso la facolt\u00e0 teologica era ora permesso insegnare anche il Realismo, che rappresentava una porzione di libert\u00e0 didattica. Contemporaneamente alla facolt\u00e0 giuridica ora accanto al diritto canonico veniva insegnato anche il diritto secolare. Il consigliere di corte di Federico, Andreas Hartmanni, tra il 1463 e la sua morte nel 1495, fu eletto in totale per sette volte rettore dell'universit\u00e0, come nessuno dei suoi predecessori o successori in carica. Tra i canonici della chiesa del Santo Spirito c'era il parente pi\u00f9 giovane di questo, Hartmannus Hartmanni, che attorno al 1510 istitu\u00ec la borsa di studio pi\u00f9 lunga tra le prime dell'universit\u00e0, che dur\u00f2 fino al 1949.\nRiforma.\nNel 1518 Martin Lutero tenne una disputa a Heidelberg sulle 95 tesi, in seguito alla convocazione del capitolo agostiniano. La tentata risoluzione non ebbe esito e l'universit\u00e0 si contrappose per lungo tempo alla Riforma, mantenendosi salda alla confessione cattolica e difendendo il papato. \nSolo il principe elettore Ottone Enrico nel 1556 trasform\u00f2 l'intera Universit\u00e0 in una scuola superiore nazionale evangelica. In questo contesto intraprese una riforma universitaria incisiva: da quel momento in poi gli studenti avrebbero dovuto indossare normali abiti borghesi invece dell'abito clericale fino ad allora prescritto. Nella facolt\u00e0 di teologia lo studio dell'ebraico e del greco divenne obbligatorio, nella facolt\u00e0 di medicina venne attribuito maggior peso alla formazione pratica.\nNella seconda met\u00e0 del XVI secolo Heidelberg, grazie al principe elettore Federico III, divent\u00f2 un centro di scienza e cultura europee e assunse particolare carattere come scuola superiore calvinista. Heidelberg divent\u00f2 la Ginevra tedesca, cio\u00e8 un centro di erudizione calvinista, il cui carisma internazionale attir\u00f2 professori e studenti da tutta Europa. Con la cooperazione della facolt\u00e0 di teologia, nel 1563 nacque il famoso catechismo di Heidelberg. Accanto al calvinismo, verso la fine del XVI secolo nacque il tardo-umanesimo. In quest'epoca operavano qui tra l'altro Paul Schede, Jan Gruter, Martin Opitz, Julius Wilhelm Zincgref o Matth\u00e4us Merian.\nLa guerra dei Trent'anni.\nL'apogeo dur\u00f2 fino al 1618. La Guerra dei Trent'anni colp\u00ec pesantemente l'universit\u00e0. Pi\u00f9 volte l'attivit\u00e0 didattica venne interrotta, nel 1622 la Bibliotheca Palatina, famosa in tutto il mondo, venne trasferita a Roma. Subito dopo la fine della guerra si tent\u00f2 una faticosa ripresa, che venne per\u00f2 interrotta nel 1693 dalla completa distruzione di Heidelberg ad opera delle truppe di Luigi XIV. L'universit\u00e0 rimase nuovamente chiusa diversi anni. Nello stesso anno, Daniel Nebel e Johann Ludwig Fabricius trasferirono l'archivio dell'universit\u00e0 presso l'ateneo di Marburg. Nel 1698 anche la sede di Heidelberg fu trasferita, per circa due anni, a Weinheim, insieme alla residenza del principe elettore.\nXVIII secolo.\nNel XVIII secolo a Heidelberg regnava la mediocrit\u00e0 intellettuale. I professori provenivano per la maggior parte dalla Compagnia di Ges\u00f9 e solitamente rimanevano a Heidelberg solo per breve tempo. Per alcune cattedre vigeva l'ereditariet\u00e0 dell'insegnamento, danneggiandone la qualit\u00e0. Il carattere protestante, fino ad allora incontestato, and\u00f2 perduto a causa di una tardiva controriforma. La cattiva amministrazione finanziaria e le guerre rivoluzionarie alla fine del XVIII secolo portarono l'universit\u00e0 a perdere il proprio patrimonio e le proprie entrate indipendenti.\nNel 1712\u20131735 nella piazza dell'Universit\u00e0 con la \"Domus Wilhelmina\", oggi nota come Vecchia Universit\u00e0, sorse un nuovo edificio principale, l'architetto era Johann Adam Breunig di Magonza.\nXIX secolo.\nIl XIX vide la rinascita dell'universit\u00e0 e la sua affermazione come centro propulsivo per la creazione dello Stato tedesco. Nel semestre estivo del 1891 si aggiunse la facolt\u00e0 di scienze naturali come quinta facolt\u00e0 indipendente.\nXX secolo.\nNel XX secolo l'universit\u00e0 fu sottomessa alla cosiddetta Gleichschaltung da parte del regime nazista, allorquando un consistente numero di professori fu costretto a lasciare l'universit\u00e0. Infine, nel 1945, l'universit\u00e0 di Heidelberg, grazie anche al contributo di Karl Jaspers, professore di filosofia, si liber\u00f2 dalla dottrina nazista.\nNel 1979 l'universit\u00e0 fu scelta dal Consiglio centrale degli ebrei in Germania come sede del nuovo istituto superiore per studi ebraici.\nStruttura.\nL'Universit\u00e0 di Heidelberg conta dodici facolt\u00e0:"}
{"id": "1534490", "revid": "339392", "url": "https://it.wikipedia.org/wiki?curid=1534490", "title": "Universit\u00e0 di Heidelberg", "text": ""}
{"id": "1534493", "revid": "767487", "url": "https://it.wikipedia.org/wiki?curid=1534493", "title": "Never Let the Bastards Wear You Down", "text": "Never Let The Bastards Wear You Down \u00e8 il primo album studio del cantante Dee Snider, qui accompagnato dalla sua band solista, Dee Snider SMF's.\nL'album, come dichiara lo stesso cantante nei credits, \u00e8 una raccolta di tutte quelle canzoni che per vari motivi non era riuscito ad inserire nei lavori dei suoi precedenti progetti ed \u00e8 stato pubblicato nel 2000 dalla casa discografica Spitfire Records. Fra gli artisti che accompagnano il cantante in questo album spicca il nome del batterista A.J. Pero, gi\u00e0 suo compagno nei Twisted Sister. Mentre Tony Palmucci, era gi\u00e0 stato membro di altre hair band quali Keel e Baton Rouge."}
{"id": "1534495", "revid": "1776051", "url": "https://it.wikipedia.org/wiki?curid=1534495", "title": "Ludovico da Romagnano", "text": "Biografia.\nEletto alla cattedra torinese, Ludovico da Romagnano venne nominato vescovo ufficialmente da papa Eugenio IV solo l'anno successivo. Egli apparteneva ad una ricca famiglia feudataria di Carignano stabilitasi a Torino. Venuto alla ribalta in un momento difficile per la Chiesa cattolica, Ludovico fu uno dei vescovi presenti al Concilio di Basilea e, assieme a molti di questi ed in particolar modo a Guglielmo di Vercelli e a Giorgio di Aosta, fu tra i sostenitori della nomina pontificale proposta per Amedeo VIII di Savoia, il quale prese poi il nome di Felice V.\nQuando Ludovico di Savoia progett\u00f2 l'invasione del milanese, venendo poi sconfitto presso Borgomanero, il vescovo Ludovico fu tra gli assertori della pace.\nPer quanto riguarda la problematica, sempre presente, delle minoranze valdesi, Ludovico fu attivo promulgatore della loro riconversione, agendo in prima persona, tre il 1452 e il 1453, nelle valli macchiate dall'eresia.\nNello stesso 1453, fu lo storico testimone dell'evento prodigioso noto come miracolo eucaristico di Torino: un'ostia, conservata in un calice rubato ad Exilles, si libr\u00f2 in aria nella Piazza delle Erbe, nel luogo ove oggi sorge in ricordo di tale episodio la basilica del Corpus Domini."}
{"id": "1534510", "revid": "767487", "url": "https://it.wikipedia.org/wiki?curid=1534510", "title": "BeFour", "text": "I beFour sono stati un gruppo musicale dance pop formatosi in Germania nel 2007. Hanno pubblicato quattro album, tutti per l'etichetta discografica Universal e di buon riscontro commerciale nei paesi di lingua tedesca, dove erano noti. Il gruppo si \u00e8 sciolto nel dicembre 2010.\nStoria.\nL'esordio: \"All 4 One\".\nIl gruppo \u00e8 nato in maniera mediatica, tramite il programma televisivo \"beFour: Das Star-Tagebuch\", che ne ha selezionato i componenti. La band, formata da due ragazze e due ragazzi, ha pubblicato il loro primo singolo il 14 giugno 2007, \"Magic Melody\", cover di \"Around the World (La La La La La)\" degli A Touch of Class (a sua volta cover di \"Pesenka\" dei Ruki Vverch), che ha riscosso un buon successo nei paesi di pubblicazione, Austria, Germania e Svizzera.\nUn mese dopo, il 13 luglio, \u00e8 stato pubblicato per l'etichetta discografica Universal il loro album di debutto \"All 4 One\", accompagnato dal secondo singolo del gruppo, la doppia A-side \"How Do You Do?\" / \"All 4 One\", che ha bissato il successo del precedente \"Magic Melody\". Anche il disco \u00e8 stato uno dei successi di quell'estate nei paesi di lingua tedesca, raggiungendo la vetta della classifica svizzera e la seconda posizione in quella austriaca. Il successivo settembre \u00e8 stato poi pubblicato il singolo \"Little, Little Love\", anch'esso entrato nelle classifiche di vendita.\nIl 28 settembre 2007, sull'onda del successo del loro primo lavoro, \u00e8 stato pubblicato il DVD \"beFour: der Film\".\n\"Hand in Hand (The Winter Album)\".\nIn seguito al successo del loro primo disco, il gruppo si \u00e8 messo al lavoro per incidere il suo secondo album, pubblicato il 16 novembre 2007, appena quattro mesi dopo \"All 4 One\". Intitolato \"Hand in Hand\", \u00e8 stato preceduto dal brano che ha dato il titolo all'intera opera, \"Hand in Hand\", pubblicato come singolo una settimana prima dell'album, che ha raggiunto l'ottava posizione della classifica austriaca ma non ha ottenuto il successo dei precedenti singoli in Svizzera.\n\"Hand in Hand\", brano che, essendo una ballata, si \u00e8 differenziato dalle precedenti pubblicazioni dalle sonorit\u00e0 prettamente dance, \u00e8 stato l'unico singolo tratto dall'album omonimo, che ha avuto un buon successo commerciale raggiungendo la terza e la tredicesima posizione in classifica rispettivamente in Austria e Svizzera.\nIl terzo album, \"We Stand United\".\nDopo pochi mesi di assenza dalle scene musicali, gi\u00e0 nel marzo del 2008 il gruppo si \u00e8 ripresentato al pubblico con un nuovo singolo, \"Live Your Dream\", che ha avuto un discreto successo commerciale pur senza aver raggiunto le prime dieci posizioni dei singoli pi\u00f9 venduti nei paesi in cui \u00e8 stato pubblicato. Questo singolo ha anticipato il terzo album del gruppo, intitolato \"We Stand United\", che ha mantenuto il successo di precedenti raggiungendo la quarta posizione della classifica tedesca e la decima in Svizzera e Austria.\nAnche da questo album \u00e8 stato estratto un unico singolo, \"Live Your Dream\". Con la pubblicazione di \"We Stand United\", il gruppo ha pubblicato ben tre album in meno di un anno di attivit\u00e0.\n\"Friends 4 Ever\".\nIl gruppo \u00e8 tornato sulle scene musicali nel gennaio del 2009, nove mesi dopo l'uscita del precedente album \"We Stand United\", con il singolo \"No Limit\", cover dell'omonimo brano del gruppo musicale eurodance degli anni novanta 2 Unlimited, che ha riscosso un discreto successo di vendite raggiungendo la tredicesima posizione della classifica austriaca dei singoli.\nNel febbraio successivo \u00e8 stato pubblicato, ancora una volta per la Universal, il quarto album del complesso, \"Friends 4 Ever\", entrato nelle \"top ten\" delle classifiche di Austria, Svizzera e Germania.\nPer promuovere l'album, nell'aprile successivo \u00e8 stato pubblicato un secondo singolo dal disco, \"Ding-A-Dong\", che tuttavia non ha riscosso il successo sperato entrando in classifica esclusivamente in Germania, appena alla posizione numero sessantuno. In seguito all'insuccesso del secondo singolo tratto da \"Friends 4 Ever\", la promozione dell'album \u00e8 stata interrotta e la produzione del gruppo ha subito una battuta d'arresto, che ha portato allo scioglimento definitivo del gruppo, comunicata al pubblico l'8 dicembre 2010 da Alina e Manou."}
{"id": "1534515", "revid": "729019", "url": "https://it.wikipedia.org/wiki?curid=1534515", "title": "Piramide di Ball", "text": "La Piramide di Ball (in inglese: \"Ball's Pyramid\") \u00e8 il faraglione pi\u00f9 alto del mondo. Si trova nel Mar di Tasmania (nell'Oceano Pacifico) e dal punto di vista politico appartiene all'Australia.\n\u00c8 il \"neck\" di un antico vulcano la cui caldera si form\u00f2 circa 7 milioni di anni fa. Fa parte del continente sommerso della Zealandia di cui la Nuova Zelanda \u00e8 la parte emersa pi\u00f9 visibile.\nL'isola, disabitata, \u00e8 alta 562 metri e si trova al largo dell'isola di Lord Howe, facente parte dello Stato australiano del Nuovo Galles del Sud.\nSu uno dei pochissimi cespugli esistenti sulla Piramide di Ball \u00e8 stato ritrovato un insetto ritenuto ormai scomparso, la cosiddetta aragosta di terra (in realt\u00e0 \u00e8 un insetto \"stecco\", un fasmide il cui nome scientifico \u00e8 \"Dryococelus australis\").\nStoria.\nLa Piramide di Ball fu scoperta dal tenente britannico Henry Lidgbird Ball che scopr\u00ec anche l'isola di Lord Howe. La prima persona che sal\u00ec sul faraglione fu il geologo australiano Henry Wilkinson, del Dipartimento delle Miniere del Nuovo Galles del Sud nel 1882.\nNel 1964 tent\u00f2 la scalata del faraglione l'avventuriero australiano Dick Smith, ma fall\u00ec nell'impresa.\nIl 3 febbraio 1965 gli alpinisti australiani Bryden Allen, John Davis, Jack Pettigrew e David Witham del Sydney Rock Climbing Club.\nNel 1979 Smith riusc\u00ec a scalare il faraglione mettendo la bandiera del Nuovo Galles del Sud che venne donata dal premier Neville Wran, dichiarandolo territorio australiano.\nNel 1982 con il \"Lord Howe Island Act\" venne proibito di scalare il faraglione e nel \"Lord Howe Island Board\" venne proibito qualunque accesso senza autorizzazione al faraglione."}
{"id": "1534520", "revid": "125842688", "url": "https://it.wikipedia.org/wiki?curid=1534520", "title": "Universit\u00e0 Georg-August di Gottinga", "text": "L'Universit\u00e0 Georg-August di Gottinga \u00e8 un'universit\u00e0 pubblica che si trova a Gottinga, nel Land tedesco della Bassa Sassonia. Chiamata semplicemente Universit\u00e0 di Gottinga, Georgia Augusta, o solo Gottinga, fu fondata nel 1737 da re Giorgio II di Gran Bretagna, divenendo presto un ateneo prestigioso e frequentato.\nStoria.\nInaugurazione.\nNel 1734, re Giorgio II di Gran Bretagna, che era anche principe elettore dell'Hannover, diede al suo primo ministro nell'Hannover, Gerlach Adolph von M\u00fcnchhausen, l'ordine di fondare un'universit\u00e0 a Gottinga per propagare gli ideali di libert\u00e0 accademica tipici dell'illuminismo europeo.\nIl Settecento e l'Ottocento.\nDurante il resto del XVIII secolo, l'Universit\u00e0 di Gottinga fu annoverata nella cerchia delle migliori universit\u00e0 della Germania, grazie al suo spirito libero e all'atmosfera di ricerca ed esplorazione scientifica che la contraddistingueva al proprio interno. Famoso sino ai nostri giorni fu Georg Christoph Lichtenberg, il primo professore a tenervi stabilmente un corso (1769-99) esplicitamente dedicato agli esperimenti di fisica in Germania.\nDal 1812, Gottinga era ormai nota internazionalmente come un luogo di studio moderno con una biblioteca di pi\u00f9 di 250\u00a0000 volumi.\nSin dai primi anni della sua fondazione, l'Universit\u00e0 di Gottinga divenne celebre per la sua facolt\u00e0 di legge. Nel XVIII secolo Johann Stephan P\u00fctter, il pi\u00f9 importante studioso di legge del suo tempo, insegn\u00f2 qui diritto pubblico quasi ininterrottamente per cinquant'anni. La materia aveva attirato qui studenti del calibro di Klemens Wenzel Lothar von Metternich, poi diplomatico e primo ministro dell'Impero austriaco, e Wilhelm von Humboldt, che poi fonder\u00e0 l'Universit\u00e0 di Berlino. Nel 1809 Arthur Schopenhauer, il filosofo tedesco noto per la sua opera \"Il mondo come volont\u00e0 e rappresentazione\" (\"Die Welt als Wille und Vorstellung\"), entr\u00f2 come studente all'universit\u00e0 ove studi\u00f2 metafisica e psicologia sotto la direzione di Gottlob Ernst Schulze, che lo spinse a concentrare i propri studi su Platone e Kant. Nel campo delle leggi qui si laure\u00f2 Heinrich Heine, famoso poeta e avvocato tedesco.\nNel primo centenario di fondazione dell'universit\u00e0 nel 1837, essa era gi\u00e0 nota come \"l'universit\u00e0 della legge\", in quanto met\u00e0 dei suoi studenti frequentavano la facolt\u00e0 di giurisprudenza.\nA ogni modo, proprio nell'Ottocento, i disturbi politici nei quali vennero coinvolti professori e studenti, abbassarono i frequentanti a 860 nel 1834. L'espulsione nel 1837 di sette professori \u2013 \"Die G\u00f6ttinger Sieben\" \u2013 il giurista Wilhelm Eduard Albrecht (1800-1876), lo storico Friedrich Christoph Dahlmann (1785-1860), l'orientalista Georg Heinrich August Ewald (1803-1875), lo storico Georg Gottfried Gervinus (1805-1875), il fisico Wilhelm Eduard Weber (1804-1891) e i filologi fratelli Jakob (1785-1863) e Wilhelm Grimm (1786-1859), per le loro proteste contro la revoca attuata da re Ernesto Augusto I di Hannover della costituzione liberale promulgata nel 1833, ridussero di molto la prosperit\u00e0 dell'universit\u00e0. Prima di questo fatto, proprio i fratelli Grimm avevano finito di compilare presso l'Universit\u00e0 il primo dizionario di tedesco al mondo.\nNel XIX secolo, Gustav von Hugo e Rudolf von Jhering, due giuristi, l'ultimo elabor\u00f2 qui la teoria della \"culpa in contrahendo\" e scrissero l'opera \"Battaglia dei diritti\", mantenendo alta la reputazione della giurisprudenza a Gottingen. Otto von Bismarck, primo cancelliere del secondo impero tedesco e creatore della nuova Germania del secondo Ottocento studi\u00f2 legge a Gottinga nel 1833: egli viveva in una piccola casa non lontano dall'universit\u00e0 ancora oggi presente e nota con il nome di \"Bismarckh\u00e4uschen\".\nGottinga si specializz\u00f2 nell'Ottocento anche nelle scienze naturali, e in particolare nello studio della matematica. Carl Friedrich Gauss insegn\u00f2 qui nel XIX secolo, mentre Bernhard Riemann, Peter Gustav Lejeune Dirichlet e altri matematici contribuirono allo studio della materia entro queste mura. Con i primi del XX secolo, David Hilbert e Felix Klein attirarono diversi altri matematici a Gottinga, il che contribu\u00ec a rendere l'universit\u00e0 la mecca dei matematici a inizio Novecento.\nTra la fine del XIX secolo e l'inizio del XX secolo.\nTra la fine del XIX secolo e l'inizio del XX secolo, l'Universit\u00e0 di Gottinga raggiunse il proprio picco accademico.\nNel 1903, i professori in carica raggiunsero il numero di 121 mentre gli studenti erano 1\u00a0529.\nHakaru Hashimoto (scopritore della tiroidite che porta il suo nome) fu docente fino al 1914.\nLudwig Prandtl si trasfer\u00ec all'universit\u00e0 nel 1904, e nei successivi due decenni divenne uno dei principali conoscitori della meccanica dei fluidi e dell'aerodinamica. Nel 1925 Prandtl venne nominato direttore del Kaiser Wilhelm Institute per i fluidi meccanici. Egli introdusse il concetto di strato limite di quantit\u00e0 di moto e fond\u00f2 la matematica aerodinamica, calcolando il peso dell'aria in rapporto con la direzione. Molti degli studenti di Prandtl diventeranno a loro volta dei fondamentali contributori nel campo dell'aerodinamica.\nDal 1921 al 1933, i fisici continuarono a prosperare sotto la guida di Max Born, che durante questo stesso periodo divenne uno dei tre scopritori della teoria dei quanti, rendendo cos\u00ec l'accademia uno dei principali centri di sviluppo della fisica moderna.\nIn totale, 44 tra studenti, professori o collaboratori legati all'universit\u00e0 di Gottinga ottennero il premio Nobel.\nDurante il Novecento fiorirono anche gli studi sociali sotto la guida del filosofo Edmund Husserl, padre della fenomenologia e con Max Weber che qui studi\u00f2.\nLa \"Grande purga\" del 1933.\nNegli anni trenta, l'Universit\u00e0 divenne uno dei punti focali della volont\u00e0 nazista di stroncare il giudaismo. Quello che venne attuato venne in seguito definito la \"Grande purga\" del 1933 che vide allontanare dall'ateneo alunni e professori del calibro di Max Born, Victor Goldschmidt, James Franck, Eugene Wigner, Le\u00f3 Szil\u00e1rd, Edward Teller, Emmy Noether e Richard Courant. La maggior parte di loro lasci\u00f2 la Germania alla volta degli Stati Uniti, del Canada e del Regno Unito.\nIl rinnovamento dopo la guerra.\nDopo la seconda guerra mondiale, l'Universit\u00e0 di Gottinga fu la prima universit\u00e0 della Germania occidentale occupata dagli alleati a essere riaperta sotto il controllo britannico nel 1945. J\u00fcrgen Habermas, filosofo e sociologo tedesco, prosegu\u00ec i suoi studi a Gottinga. Successivamente, Richard von Weizs\u00e4cker, futuro presidente della Germania, ottenne qui il suo dottorato in legge. Gerhard Schr\u00f6der, futuro cancelliere tedesco, vi ottenne la sua laurea in giurisprudenza.\nCentro di digitalizzazione retrospettiva.\nIl \"G\u00f6ttinger DigitalisierungsZentrum\" (in inglese: \"Center for Retrospective Digitization\") \u00e8 il centro di digitalizzazione retrospettiva delle riviste accademiche gestito dall'Universit\u00e0 di Gottinga.\nIl centro fu fondato nel 1997 e, grazie al contributo finanziario della Associazione tedesca per la ricerca, pot\u00e9 trasformarsi in un centro specializzato nei servizi alle biblioteche e alle istituzioni scientifiche nell'ambito della digitalizzazione.\nIl GUD fu incaricato della digitalizzazione e dell'indicizzazione della copia della Bibbia di Gutenberg conservata a Gottinga, oltrech\u00e9 di intere serie di periodici scientifici.\n\"DigiWunschbuch\" \u00e8 il nome del servizio di digitalizzazione dei libri e delle opere della biblioteca di Gottinga, che \u00e8 aperto a persone fisiche o giuridiche terze, disponibile a seguito di ordinazione e a pagamento.\nLa base di conoscenza include sia riviste e manoscritti di matematica sia testi di importanza storica presenti anche su JSTOR, quali: autobiografie, racconti di viaggio e mappe, trattati di matematica, libri sulla storia della scienza, zoologia, nonch\u00e9 una collezione di opere uniche del XVII e XVIII secolo. Una parte dei contenuti \u00e8 consultabile liberamente.\nNel 2013, il catalogo includeva titoli, mentre il sito dichiarava l'indicizzazione di oltre 15 milioni di pagine digitalizzate.\nGiardini botanici.\nAll'universit\u00e0 fanno capo tre grandi giardini botanici: l'Alte Botanische Garten der Universit\u00e4t G\u00f6ttingen, il Neuer Botanischer Garten der Universit\u00e4t G\u00f6ttingen, e il Forstbotanischer Garten und Pflanzengeographisches Arboretum der Universit\u00e4t G\u00f6ttingen."}
{"id": "1534522", "revid": "13346904", "url": "https://it.wikipedia.org/wiki?curid=1534522", "title": "Universit\u00e0 di Gottinga", "text": ""}
{"id": "1534523", "revid": "13346914", "url": "https://it.wikipedia.org/wiki?curid=1534523", "title": "Universit\u00e0 di G\u00f6ttingen", "text": ""}
{"id": "1534524", "revid": "13346919", "url": "https://it.wikipedia.org/wiki?curid=1534524", "title": "Universit\u00e0 Georg August di G\u00f6ttingen", "text": ""}
{"id": "1534526", "revid": "838137", "url": "https://it.wikipedia.org/wiki?curid=1534526", "title": "FL6 (ferrovia regionale del Lazio)", "text": ""}
{"id": "1534532", "revid": "200568", "url": "https://it.wikipedia.org/wiki?curid=1534532", "title": "Gradi militari", "text": ""}
{"id": "1534535", "revid": "1632387", "url": "https://it.wikipedia.org/wiki?curid=1534535", "title": "Franco Trentalance", "text": "Dal 2005 al 2013 \u00e8 stato attivo nel mondo del porno anche come regista.\nBiografia.\nPornodivo internazionale pluripremiato, nasce a Bologna il 9 settembre 1967. Dopo aver lavorato come barman e istruttore di tiro con l'arco nei villaggi turistici, inizia la sua carriera nel 1996. In quest'ultima, conclusasi nel gennaio 2017, ha girato da attore oltre 950 scene hard, per un totale di oltre 440 film.\nNel 2006 inizia a farsi conoscere anche dalle famiglie e dal pubblico che non segue la sua attivit\u00e0. Vanta una notevole partecipazione a show televisivi di svariato genere e interviene regolarmente in trasmissioni radiofoniche. Collabora con youtubers e webstars, oltre che con diverse riviste.\nNel 2008 partecipa allo show game \"La talpa\", nella sua terza edizione, condotto da Paola Perego e Paola Barale. Alla fine del reality, sar\u00e0 proprio Franco a rivelarsi \"La Talpa\", individuato dal pubblico come il principale indiziato nell'ultima puntata.\nAlla carriera di pornoattore e regista di settore si aggiungono quella cinematografica, quella letteraria e quella di mental coach. Nel 2015 esce la sua autobiografia \"Trattare con cura\" e nello stesso anno debutta nel mondo della narrativa con il suo primo romanzo, \"Tre giorni di buio\", scritto a quattro mani insieme a Gianluca Versace. Nel 2017 pubblica \"Il guardiano del parco,\" il romanzo horror scritto con il regista Marco Limberti.\nNel 2018 fa pubblicare il manuale \"Seduzione Magnetica\" (Edizioni Ultra).\nRiconoscimenti.\nPremi e riconoscimenti film hard.\n2004 - Miglior attore europeo (Erotic Festival, Praga) - Miglior\nattore italiano (Fiera Delta di Venere, Milano) - Miglior attore protagonista\n2005 - Miglior attore europeo (Salone dell'Erotismo, Torino) - Miglior\nattore straniero (Festival di Praga)\n2006 - Miglior Attore protagonista (Fiera Delta di Venere) - Premio\ndella stampa specializzata \u201cMiglior attore italiano\u201d - Miglior Performer\nitaliano (Festival di Bruxelles)\n2007 - Miglior Regista emergente (Premio giornalisti\ndi settore) - Miglior attore italiano (Sex Gold 2007, Bergamo) - Premio \u201cDieci anni di\nCarriera\u201d (Misex 2007)\n2008 - Miglior attore/regista italiano (premio della stampa specializzata) - Miglior\nattore protagonista (Eros Premium Expo, Bucarest)\u00a0\n2009 - Miglior testimonial del settore hard in Europa (Misex) - Miglior\nattore protagonista (Bergamosex) - Miglior attore italiano (Premio Hotnews\nmagazine)\n2010 - Premio erotismo maschile (Expo Erotik Pisa)\n2011 - Premio alla carriera (BMB Film\nFestival IV edizione) Milano\n2012 - Miglior testimonial dell'hard italiano (Sex Actually-Mazoom Entertainment) Premio\nHard Channel TV come miglior attore\n2014 - Premio Hard Channel TV come Personaggio dell'anno - Premio come miglior professionista italiano al 1\u00b0 Gardasex - Premio alla carriera \u201cBergamo Sex Gold\u201d 2014\nPremi e riconoscimenti letterari.\n2015 - Accademia Res Aulica \"Scrittori con gusto\" per \"Tre giorni di buio\"\n2017 - Premio FiPiLi Horror Book Festival per \"Il guardiano del parco\""}
{"id": "1534536", "revid": "124063413", "url": "https://it.wikipedia.org/wiki?curid=1534536", "title": "Minna Kauppi", "text": "Ha vinto i campionati mondiali su lunga distanza nel 2007 e quello su media distanza nel 2008, nel 2010 e nel 2012.\n\u00c8 cinque volte campionessa del mondo staffetta: nel 2006 (Aarhus), nel 2007 (Kiev), nel 2008 (Olomouc), nel 2010 (Trondheim) e nel 2011 (Aix-les-Bains) come membro del team finlandese vincitore. Si \u00e8 classificata terza nelle Coppe del Mondo del 2006 e 2007 e seconda in quella del 2008.\nVita.\nMinna Kauppi \u00e8 sposata col campione del mondo di orientamento Pasi Ikonen a Jyv\u00e4skyl\u00e4."}
{"id": "1534539", "revid": "182396", "url": "https://it.wikipedia.org/wiki?curid=1534539", "title": "Astato (militare)", "text": ""}
{"id": "1534543", "revid": "767487", "url": "https://it.wikipedia.org/wiki?curid=1534543", "title": "Policarpo, ufficiale di scrittura", "text": "Policarpo, ufficiale di scrittura \u00e8 un film del 1959 diretto da Mario Soldati.\nPresentato in concorso al 12\u00ba Festival di Cannes, ha vinto il premio come miglior commedia. Il film \u00e8 tratto dal romanzo \"La famiglia De' Tappetti\" di Luigi Arnaldo Vassallo, anche noto come \"Gandolin\", pubblicato nel 1903.\nTrama.\nPolicarpo De' Tappetti \u00e8 un modesto impiegato ministeriale della Roma umbertina: \u00e8 preciso e diligente, ma i suoi eccessi di zelo gli attirano l'antipatia del cavalier Cesare Pancarano di Rond\u00f2, suo severo capo ufficio, oltrech\u00e9 borioso aristocratico convinto d'essere imparentato con la regnante dinastia dei Savoia, motivo per cui spende fior di quattrini per complesse ricerche genealogiche col fine di accertarne la veridicit\u00e0.\nLe rispettive famiglie dei due s'incontrano per caso passeggiando al Pincio, e il figlio di Pancarano di Rond\u00f2, Gerolamo, s'invaghisce di Celeste, la giovane e carina figlia di Policarpo; di fronte all'insistente corte che le fa \"Geg\u00e8\", personaggio fatuo e superficiale, la ragazza si mostra piuttosto perplessa, ma accetta di fidanzarsi con lui per l'insistenza dei genitori, che prevedono per lei un brillante matrimonio.\nIl cavalier Pancarano di Rond\u00f2, tuttavia, non vede di buon occhio il legame tra i due giovani, poich\u00e9, ritenendosi di nobile lignaggio, vorrebbe vedere il figlio sposato a una signorina del gran mondo\". Per distogliere dunque Geg\u00e8 dall'idea di sposare Celeste, il cavaliere avvicina Edelweiss, subretta di \"caf\u00e9-chantant\" di cui il giovane era stato in precedenza innamorato, e la convince a farsi vedere in costume da bagno sulla spiaggia di Ostia, dove Geg\u00e9 ha in programma di recarsi con la fidanzata. Ovviamente le cose vanno come previsto dal cavaliere: Geg\u00e8 lascia Celeste per correre dietro alla sua vecchia fiamma.\nNel frattempo Celeste s'innamora di Mario Marchetti, giovane meccanico serio e onesto dal quale si fa insegnare a scrivere a macchina, volendo la ragazza trovarsi un lavoro come dattilografa. Policarpo dapprima si oppone fermamente al corteggiamento della figlia da parte di Mario e all'idea che Celeste vada a lavorare, ma alla fine \u00e8 costretto a cedere.\nCeleste si fidanza quindi con Mario, mentre Policarpo, calligrafo diplomato e acerrimo nemico della macchina per scrivere, dovr\u00e0 trasformarsi in dattilografo per ordine del Ministero, altrimenti perder\u00e0 il posto. Far\u00e0 quindi \u2014 con sorpresa di tutti \u2014 sfoggio di questa novit\u00e0 tecnica in occasione della visita del ministro per l\u2019inaugurazione del nuovo sistema di dattilografia battendo rapidamente a macchina il celebre coro da \"Il Conte di Carmagnola\" di Alessandro Manzoni (\u00abS'ode a destra uno squillo di tromba [...]\u00bb).\nAl cavalier Pancarano di Rond\u00f2, intanto, \u00e8 giunta una sgradita notizia: Geg\u00e8, fuggito insieme a Edelweiss, s'\u00e8 sposato con lei a Venezia. Subito dopo, inoltre, gli studiosi che per suo conto ricercavano documenti genealogici attestanti il suo presunto sangue blu gli comunicano che un suo avo era chiamato Biancamano non perch\u00e9 imparentato con la regnante dinastia dei Savoia, bens\u00ec a causa della sua professione di imbianchino. A questo punto il cavalier Pancarano decide d'essere pi\u00f9 amichevole con Policarpo. Nella scena finale, lo splendido cameo di Amedeo Nazzari nei panni di un carabiniere che ferma un cavallo imbizzarrito.\nDistribuzione.\nLa pellicola venne proiettata per la prima volta nel maggio 1959 al Festival di Cannes, mentre usc\u00ec nelle sale il 18 maggio 1961 in Spagna."}
{"id": "1534565", "revid": "287204", "url": "https://it.wikipedia.org/wiki?curid=1534565", "title": "Nicolo Corradini", "text": ""}
{"id": "1534569", "revid": "1906976", "url": "https://it.wikipedia.org/wiki?curid=1534569", "title": "Stemma di Marino", "text": "Lo stemma della Citt\u00e0 di Marino \u00e8 composto, al centro, dalla raffigurazione su sfondo collinare di un cavaliere al galoppo, che indossa una tunica rossa e regge nella mano destra un'asta munita di bandiera bifida. Tale raffigurazione \u00e8 sovrastata da una torre circolare merlata, con sottostanti due rami di quercia e di alloro annodati con un nastro tricolore. Il titolo di citt\u00e0 \u00e8 stato concesso a Marino da papa Gregorio XVI con \"motu proprio\" del 3 luglio 1835. Lo stemma, in uso almeno dal 1564, \u00e8 stato ufficialmente riconosciuto con decreto presidenziale del 2 ottobre 2006.\nStoria.\nIl 30 gennaio 1937 il podest\u00e0 Alfideo Berrettoni invia alla Regia Commissione Araldica una proposta per dare a Marino uno stemma definitivo. Nello schizzo, il cavaliere compare nudo su un cavallo bianco al trotto, recante un bastone su cui sventola una specie di lenzuolo. La risposta della Commissione arriva il 24 febbraio:\nIl 3 marzo inoltre una nota della Presidenza del Consiglio dei ministri informa che sarebbe opportuno rinvenire copia del breve apostolico con cui Gregorio XVI elev\u00f2 Marino a Citt\u00e0.\nDopo la guerra, il 26 ottobre 1962 il sindaco di Marino Giulio Santarelli chiede spiegazioni alla Presidenza del Consiglio e alla Consulta Araldica su come fare a rinvenire il breve di Gregorio XVI. Risponde la Prefettura di Roma il 28 gennaio 1963, affermando che non esistono copie del breve nell'Archivio di Stato di Roma, e che pertanto \"all'uopo potrebbe essere interessato l'Archivio Segreto dei Brevi apostolici della Citt\u00e0 del Vaticano\". Non se ne far\u00e0 niente.\nAncora nel 1978 il sindaco Mario Di Falco chiede, il 28 aprile, alla Presidenza del Consiglio di chiarire la faccenda dello stemma, e la risposta arriva il 17 giugno: vi si legge che Marino non ha ancora ottenuto dal Presidente della Repubblica il riconoscimento necessario per lo stemma e il gonfalone; e per questo bisogna produrre due istanze, una al Presidente della Repubblica e una al Presidente del Consiglio; una delibera comunale in merito alla vicenda; un bozzetto dello stemma e del gonfalone di cm 37x26 con relativa descrizione; \"un cenno storico-giustificativo\"; e infine 2100 lire in assegno bancario al Cassiere della Presidenza del Consiglio, \"per diritti di cancelleria e di bollo\". Anche questa volta, non se ne far\u00e0 niente.\nIl 13 ottobre 1988 il sindaco Leonardo Massa invia alla Presidenza del Consiglio richiesta di riconoscimento dello stemma e del gonfalone i cui bozzetti allega alla lettera, assieme a 3100 lire \"quale tassa prescritto deposito del provvedimento che si chiede\". Nello stemma proposto compare una donna vestita da una tunica rossa su un cavallo bianco galoppante, mentre sostiene un vessillo verde. La risposta dell'Ufficio Araldico arriva il 7 novembre 1988: ci sono incongruenze nella richiesta, e mancano la delibera comunale ed il breve apostolico di Gregorio XVI. Quest'ultimo per\u00f2 arriva, in 19 pagine, direttamente dall'Archivio Segreto Vaticano.\nIl 31 maggio 2004, sindaco Ugo Onorati, viene finalmente approvata una delibera del Consiglio comunale sullo stemma e sul gonfalone, e il 3 febbraio 2005 viene inviata richiesta all'Ufficio Onorificenze e Araldica Pubblica con allegati stemma e breve. Lo stemma proposto rappresenta una fanciulla bionda vestita di rosso, su un cavallo bianco galoppante, simile alla proposta del 1988. Il 10 febbraio 2005 la Presidenza del Consiglio risponde al sindaco segnalando alcuni errori nello stemma da correggere e proponendo una gamma di gonfaloni da scegliere.\nIl 20 luglio 2006 si chiude l'annosa e settantennale vicenda dello stemma: il sindaco Adriano Palozzi sceglie il tipo di gonfalone e lo comunica a chi di dovere. Il nuovo gonfalone verr\u00e0 benedetto ed esposto la prima volta il 1\u00ba ottobre 2006, in occasione della Sagra dell'Uva, nell'ex-convento degli Agostiniani.\nDescrizione.\nLa descrizione dello stemma comunale, concesso con D.P.R. del 2 ottobre 2006 insieme al gonfalone, \u00e8 la seguente:\nmentre quella relativa al gonfalone \u00e8:"}
{"id": "1534570", "revid": "599013", "url": "https://it.wikipedia.org/wiki?curid=1534570", "title": "Miguel Mea Vitali", "text": "Biografia.\n\u00c8 fratello di Rafael Mea Vitali, anch'egli calciatore.\nCarriera.\nClub.\nInizia la sua carriera nel Caracas FC, squadra della sua citt\u00e0 natale. Ha giocato anche in molte squadre professioniste in Europa e Sud America: Uni\u00f3 Esportiva Lleida in Spagna, , Lazio e Sora in Italia, Chacarita Juniors in Argentina, Levadiakos in Grecia e nel Liechtenstein. Dal 2009 torna in patria, nell'Aragua e poi nel Deportivo Lara ed attualmente ancora nel Caracas FC.\nNazionale.\nMilita nella Nazionale venezuelana da quando aveva 18 anni."}
{"id": "1534577", "revid": "87499", "url": "https://it.wikipedia.org/wiki?curid=1534577", "title": "Big Endian", "text": ""}
{"id": "1534578", "revid": "179980", "url": "https://it.wikipedia.org/wiki?curid=1534578", "title": "Miguel \u00c1ngel Mea Vitali", "text": ""}
{"id": "1534579", "revid": "287204", "url": "https://it.wikipedia.org/wiki?curid=1534579", "title": "Miguel Angel Mea Vitali", "text": ""}
{"id": "1534580", "revid": "232731", "url": "https://it.wikipedia.org/wiki?curid=1534580", "title": "Francesca Giannetto", "text": ""}
{"id": "1534589", "revid": "85709", "url": "https://it.wikipedia.org/wiki?curid=1534589", "title": "Gastone IV di Foix", "text": "Origini familiari.\nGastone, sia secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, sia secondo la \"Chroniques romanes des comtes de Foix\", era il figlio primogenito del Conte di Foix, visconte di B\u00e9arn, Coprincipe di Andorra, Visconte di Castelbon e Conte di Bigorre, Giovanni I di Foix e di Giovanna d'Albret, figlia del Connestabile di Francia, Carlo I d'Albret Signore d'Albret e della moglie Maria, Signora di Sully et di Craon.Giovanni I di Foix, sia secondo P\u00e8re Anselme, che secondo la \"Chroniques romanes des comtes de Foix\", era il figlio primogenito del Captal de Buch e, per diritto di matrimonio (de jure uxoris) Conte di Foix, visconte di B\u00e9arn e Coprincipe di Andorra, Arcimbaldo di Grailly, e della Contessa di Foix, viscontessa di B\u00e9arn e Coprincipessa di Andorra, Viscontessa di Castelbon e signora di Moncada, Isabella di Foix-Castelbon, che, secondo P\u00e8re Anselme, era la figlia del Visconte di Castelbon e signore di Moncada, Ruggero Bernardo II e della moglie, Gerarde di Navailles, Signora di Navailles e Sault, figlia di Garcia Arnaldo IV di Navailles, barone di Navailles e Sault e della moglie, B\u00e9arnaise de Miramont, mentre la \"Chroniques romanes des comtes de Foix\"ci conferma che era sorella del Visconte di Castelbon e signore di Moncada, poi conte di Foix, visconte di B\u00e9arn e Coprincipe di Andorra ed inoltre pretendente della Corona d'Aragona, Matteo.\nBiografia.\nLa cronaca del tesoriere della contea di Foix, Arnaud Esquerrier (\"Chroniques romanes des comtes de Foix\"), cita che Gastone (\"Mossen Gaston fil de Mossen Johan et de Madona Johana de Labrit\") nacque il 26 febbraio.\nSuo padre, Giovanni, mor\u00ec a Maz\u00e8res, nella notte tra il 3 ed il 4 maggio 1436, poco dopo il suo terzo matrimonio. Gastone, ancora minorenne, gli subentr\u00f2 in tutti i suoi titoli, divenendo conte di Foix.\nIl 30 luglio 1436, a soli tredici anni d'et\u00e0, spos\u00f2 Eleonora di Navarra, quartogenita (terza femmina) del principe di Castiglia e Le\u00f3n e d'Aragona, duca di Pe\u00f1afiel e futuro re di Navarra, della corona d'Aragona e di Sicilia, Giovanni II e della sua prima moglie, l'ex regina consorte di Sicilia e futura regina di Navarra, Bianca di Navarra. Eleonora era stata promessa a Gastone, nel 1432.\nMolto probabilmente, data l'et\u00e0 degli sposi, fu solo un impegno di matrimonio, che fu consumato solo dopo qualche anno, quando Eleonora, dopo aver vissuto alla corte di suo fratello, Carlo, che governava la Navarra per conto dei genitori, si rec\u00f2, tra il 1441 ed il 1442, nella contea di Foix. Il matrimonio era stato organizzato da suo padre Giovanni II, reggente assieme alla cognata, Maria di Castiglia, della corona d'Aragona, per avere un forte alleato a nord dei Pirenei.\nNegli anni dal 1442 al 1455 Gastone collabor\u00f2 con il re di Francia, Carlo VII, nella conquista della Guienna, mettendosi in mostra durante la presa di Tartas nel 1442, di Mauleon nel 1449, e di altre piazzeforti: per i suoi meriti fu nominato governatore della Guienna. Nel 1453, con il conte di Dunois, prese Dax, Bordeaux e Bayonne, e partecip\u00f2 alla vittoria francese nella Battaglia di Castillon, in cui mor\u00ec il comandante delle truppe inglesi, Talbot, coi suoi figli, il che permise la conquista del Medoc e di Cadillac.\nDopo la sconfitta che il fratello di sua moglie, il principe di Viana Carlo, aveva subito nella guerra civile di Navarra ad opera del padre, Giovanni II, e fu esiliato nel regno di Napoli, presso lo zio, il re di Aragona e di Napoli, Alfonso V, Gastone ed Eleonora si accordarono con Giovanni che, nel 1455, nomin\u00f2 Eleonora luogotenente generale del regno di Navarra, ove Eleonora si trasfer\u00ec con Gastone e si stabilirono a Sang\u00fcesa.Essi trovarono la Navarra ancora divisa tra i due partiti che si erano formati durante la guerra civile: i \"beamonteses\", seguaci della famiglia Beaumont, partigiani di Carlo, e gli \"agramonteses\" partigiani dell'antica casa nobiliare degli Agramont, a favore di Giovanni, che li appoggiarono subito.Gastone aveva delle mire sul regno di Navarra, e, per soddisfarle, fece da intermediario tra Giovanni II e Carlo VII di Francia; ed infatti, nel 1457, riusc\u00ec a fare riconciliare il suocero, Giovanni II, con il suo sovrano, Carlo VII, riuscendo a far loro stipulare un trattato di alleanza difensiva, il trattato di Valencia del 17 giugno 1457; per ricompensa di tutte queste azioni militari e politiche Gastone fu nominato Pari di Francia (1458), come ci viene confermato dalle \"Chroniques romanes des comtes de Foix\".\nNel 1461 il suo figlio primogenito, Gastone spos\u00f2 Maddalena di Francia, figlia del re di Francia, Carlo VII, e di Maria d'Angi\u00f2, e sorella del futuro re di Francia, Luigi XI.\nDopo la morte di Carlo di Viana, nel settembre del 1461, il trono di Navarra sarebbe spettato alla sorella maggiore di Eleonora, Bianca, ma suo suocero, Giovanni II, prefer\u00ec trovare un accordo con Gastone ed Eleonora e, il 12 aprile del 1462, fu firmato il trattato di Olite, in cui Eleonora riconosceva il titolo regale al padre, che la confermava luogotenente di Navarra assieme a Gastone, mentre Bianca, che aveva l'appoggio del partito dei \"beamonteses\", partigiani del defunto Carlo, veniva imprigionata e consegnata a Gastone, che la faceva trasferire nella contea di Foix. Quando, nel corso dell'anno, inizi\u00f2 la guerra civile catalana, Eleonora ed il marito si schierarono a fianco del padre e della matrigna, Giovanna Enr\u00edquez. Infatti Gastone corse in aiuto della suocera, Giovanna, che con il figlio Ferdinando, era assediata nel castello di Gerona, aiutando le forze realiste catalane a rompere l'assedio dei ribelli.\nBianca, che era stata rinchiusa nel castello di Moncada, a Orthez, il 2 dicembre del 1464, mor\u00ec avvelenata, molto probabilmente per ordine della sorella, Eleonora. Un cronista dell'epoca defin\u00ec la morte di Bianca \"una grande infamia commessa dal conte Gastone IV di Foix e da sua moglie, la principessa donna Eleonora\".Poco prima di morire, pare che Bianca abbia abdicato a favore della sorella, Eleonora\nNegli anni della guerra civile catalana Gastone continu\u00f2 ad appoggiare il suo sovrano, Luigi XI, sempre alleato di suo suocero, tenendo pacificato il sud della Francia, mentre Luigi XI teneva a bada il duca di Borgogna, Carlo il Temerario, che fomentava rivolte.\nIn quegli anni Gastone ed Eleonora recuperarono il rapporto coi \"beamonteses\" e nel 1468 si opposero a Giovanni II, che con l'appoggio degli \"agramonteses\" ebbe la meglio, priv\u00f2 la figlia del titolo di luogotenente di Navarra, che diede al figlio di Eleonora e Gastone, Gastone di Foix-Navarra.\nPer\u00f2, dopo la morte del figlio Gastone di Foix-Navarra (1470), Eleonora ritrov\u00f2 un accordo col padre che, nel 1471, restitu\u00ec a lei e al marito la luogotenenza perpetua sulla Navarra in cambio della rinuncia ad ogni rivendicazione sulla corona d'Aragona.Il re di Francia, Luigi XI, non volle riconoscere il loro diritto di successione al regno di Navarra, per cui Gastone si alle\u00f2 a Carlo il Temerario ed al duca di Bretagna, a cui diede in sposa la figlia, Margherita e sollev\u00f2 la Guienna contro Luigi, ma fu sconfitto e dovette rientrare in Navarra, dove mor\u00ec, nel 1472, mentre cercava di riprendere la lotta con l'aiuto dei \"beamonteses\".\nGli subentr\u00f2 la moglie Eleonora, che riusc\u00ec a mantenere la luogotenenza della Navarra e che, essendo contessa di Foix, port\u00f2 il regno sotto l'influenza preponderante del regno di Francia; poi Eleonora fu regina di Navarra per tre settimane e, alla sua morte, i possedimenti di Gastone e quelli di Eleonora passeranno al nipote Francesco Febo, figlio di Gastone principe di Viana.\nDiscendenza.\nEleonora a Gastone diede dieci figli:\nGastone da una o pi\u00f9 amanti di cui non si conoscono n\u00e9 il nome n\u00e9 gli ascendenti ebbe tre figli:"}
{"id": "1534596", "revid": "120124066", "url": "https://it.wikipedia.org/wiki?curid=1534596", "title": "Sarolta Monspart", "text": "Biografia.\nFu la prima atleta non scandinava a vincere i campionati mondiali di orientamento e l'O-Ringen.\nConsiderata la maggiore specialista d'orientamento in Ungheria, durante i suoi anni d'attivit\u00e0 vinse 14 campionati nazionali d'orientamento e 6 nel campionato di sci di fondo. Fu anche la prima donna europea a terminare la maratona in meno di 3 ore. \nLa sua carriera sportiva fu interrotta a causa di una grave infiammazione encefalitica provocata da un Ixodida. Dopo il recupero dalla malattia cerc\u00f2 di convincere le donne a vivere una vita sana. Sarolta ricevette una medaglia di merito da Ferenc M\u00e1dl, presidente dell'Ungheria nel 2003."}
{"id": "1534598", "revid": "1714743", "url": "https://it.wikipedia.org/wiki?curid=1534598", "title": "Carlo III di Navarra", "text": "Origine.\nCarlo era il figlio maschio primogenito del re di Navarra e conte d'\u00c9vreux, Carlo II il Malvagio e di Giovanna di Francia, figlia del re di Francia, Giovanni II il Buono e Bona di Lussemburgo.\nBiografia.\nNel 1370, per garantire il buon comportamento di suo padre nei confronti del re di Francia, Carlo fu lasciato come ostaggio alla corte francese di Carlo V. Carlo rimase alla corte del re di Francia fino al 1381.\nNel 1373, per armonizzare i rapporti con la Castiglia, fu concordato il matrimonio di Carlo con Eleonora Enriquez, figlia secondogenita del re di Castiglia e Le\u00f3n, Enrico II di Trastamara e di Giovanna Manuele figlia ultimogenita dello scrittore e uomo politico, Giovanni Manuele di Castiglia, duca di Penafiel (discendente di Ferdinando III di Castiglia, che era suo nonno, mentre Alfonso X di Castiglia era suo zio) e della sua terza moglie, Bianca de la Cerda (1311-1347), figlia di Fernando de la Cerda (1272-1333) e di Giovanna N\u00fa\u00f1ez di Lara (1286-1351), detta \"la Palomilla\". Il matrimonio fu celebrato, a Soria, il 27 maggio del 1375.\nNel 1378, il conte di Foix cattur\u00f2 alcuni agenti del re di Navarra e prov\u00f2 al re di Francia Carlo V il Saggio, che il re di Navarra, Carlo il Malvagio, nel 1370, poi nel 1372 ed infine nel 1378, aveva progettato la divisione del regno di Francia col re d'Inghilterra ed inoltre aveva organizzato un complotto per avvelenare Carlo V, che senza esitare, fece occupare i territori normanni del re di Navarra, proprio mentre Carlo il Nobile, si trovava in Normandia, per conto del padre, alla testa di una delegazione che avrebbe dovuto parlamentare venne con Carlo V. Carlo il Nobile, che continuava ad essere in ostaggio del re di Francia, fu costretto a ripudiare il padre. Nel contempo la Navarra veniva attaccata dal re di Castiglia Enrico II di Trastamara, alleato della Francia, che l'invase, assedi\u00f2 Pamplona e tolse una quindicina di castelli a Carlo il Malvagio, che, sempre nel 1378, dovette subire l'umiliante pace della Castiglia (secondo trattato di Briones), dove riconobbe alla Castiglia la propriet\u00e0, per dieci anni, dei castelli conquistati dai castigliani.\nCarlo il Nobile succedette al padre, come Carlo III, re di Navarra e conte di \u00c9vreux, il 1\u00ba gennaio 1387, quando Carlo il Malvagio mor\u00ec, avvolto dalle fiamme, a causa di un terribile incidente. Carlo fu incoronato a Pamplona il 13 febbraio 1390.\nNel 1390, intervenne nella questione del grande scisma, aperto dalla doppia elezione di papa Urbano VI e antipapa Clemente VII, entrambi eletti nel corso del 1378. Dopo aver inviato, negli anni precedenti, ambascerie a Avignone, Roma e Napoli, per ascoltare tutte le testimonianze dei cardinali presenti all'elezione di Urbano VI, il 6 febbraio del 1390, pronunci\u00f2 il consenso a Clemente VII. Carlo mantenne l'appoggio ai papi di Avignone sino al 1415, quando tolse l'appoggio all'antipapa Benedetto XIII ed invi\u00f2 i suoi rappresentanti al concilio di Costanza per porre fine allo scisma d'Occidente.\nSempre nel 1390, la moglie, Eleonora, con le figlie pi\u00f9 piccole, ritorn\u00f2 in Castiglia, per la successione al trono, dopo la morte del fratello, Giovanni I di Trastamara, lasciando per\u00f2 la figlia primogenita, Giovanna, alla corte di Navarra, affinch\u00e9 Carlo la potesse educare come erede al trono di Navarra. Solo, nel febbraio del 1395, il nuovo re di Castiglia, il nipote, Enrico III, costrinse Eleonora a ritornare in Navarra.\nNei primi anni di regno, Carlo aveva recuperato il rapporto con il cognato, il re di Castiglia, Giovanni I di Trastamara, tanto da partecipare ad alcune spedizioni contro il regno di Granada, pur continuando a mantenere buoni rapporti col regno d'Inghilterra, tradizionale alleato di suo padre.\nInaugurando poi una politica matrimoniale miglior\u00f2 i rapporti oltre che con la Castiglia anche con l'Aragona e con i vicini feudi francesi in special modo con i conti di Foix.\nDal 1397 al 1406, Carlo visse alla corte del re di Francia, Carlo VI il Beneamato, dove sub\u00ec pressioni affinch\u00e9 rinunciasse definitivamente alle sue pretese sulle contee di Champagne e Brie e cedesse al regno di Francia le contee di \u00c9vreux e di Beaumont-le-Roger, finch\u00e9, a Parigi, il 9 giugno 1404, rinunci\u00f2 definitivamente alle contee succitate, miglior\u00f2 le relazioni anche con la corte del re di Francia, tanto da ottenere in cambio il Ducato di Nemours.\nCarlo, tornato definitivamente in Navarra nomin\u00f2 a tutte le pi\u00f9 importanti cariche amministrative e di governo navarresi e non pi\u00f9 francesi, come aveva fatto suo padre, portando il regno e quindi la casa d'\u00c9vreux alla navarrizzazione; inoltre, tra i suoi interventi si deve annoverare la creazione della \u00abCort\u00bb o tribunale supremo (1413).\nPer l'erede al trono del regno di Navarra cre\u00f2 il titolo di Principe di Viana (1423) ed il primo principe fu suo nipote Carlo. Protesse le arti, port\u00f2 a termine la costruzione della cattedrale gotica di Pamplona e fece costruire i palazzi reali di Tafalla e d'Olite. Mor\u00ec a Olite l'8 settembre 1425, e fu sepolto nella cattedrale di Pamplona, dove raggiunse la moglie Eleonora, gi\u00e0 deceduta da una decina d'anni.\nDiscendenza.\nCarlo ed Eleonora ebbero otto figli; poi Carlo ebbe cinque figli illegittimi da Maria Miguel de Esparza; da un'altra amante, della quale non si conoscono n\u00e9 il nome n\u00e9 gli ascendenti, un figlio.\nDa Eleonora ebbe:\nDa Maria Miguel de Esparza ebbe:\nDall'amante ignota ebbe:"}
{"id": "1534603", "revid": "156618", "url": "https://it.wikipedia.org/wiki?curid=1534603", "title": "Sant'Edoardo III il Confessore", "text": ""}
{"id": "1534606", "revid": "729019", "url": "https://it.wikipedia.org/wiki?curid=1534606", "title": "Battaglia di Preston (1648)", "text": "La battaglia di Preston, fu uno scontro combattuto sul suolo inglese dal 17 al 19 agosto 1648, in cui si scontrarono le truppe di Oliver Cromwell organizzate secondo la New Model Army ed appoggiate dal Parlamento, e quelle, in gran parte composte da soldati scozzesi, fedeli alla causa monarchica e al re Carlo I ed al figlio, il futuro Carlo II.\nLe truppe reali erano guidate da James Hamilton ma non riuscirono ad avere la meglio sull'efficacia delle tecniche di Cromwell: lo stesso generale scozzese fin\u00ec catturato, processato e condannato a morte."}
{"id": "1534608", "revid": "599013", "url": "https://it.wikipedia.org/wiki?curid=1534608", "title": "Basilissa", "text": "Significato:\n\"Regina seduta in trono\", chi sta seduto in trono."}
{"id": "1534612", "revid": "486946", "url": "https://it.wikipedia.org/wiki?curid=1534612", "title": "Parco Regionale dei Monti Simbruini", "text": ""}
{"id": "1534613", "revid": "28406", "url": "https://it.wikipedia.org/wiki?curid=1534613", "title": "Basilissa (titolo bizantino)", "text": ""}
{"id": "1534616", "revid": "767487", "url": "https://it.wikipedia.org/wiki?curid=1534616", "title": "Eveline (gruppo musicale)", "text": "Eveline \u00e8 una band di alternative rock proveniente da Bologna, Italia.\nBiografia.\nEveline \u00e8 una band composta da quattro elementi (d.m./g.c./l.x./t.o.). Fu fondata nel 2000, a Bologna.\nNell'arco di tempo tra il 2001 ed il 2005, dopo svariati cambi di formazione, pubblica 2 e.p. autoprodotti (\"oh my friend please call me 'cause my world is full of joy\" / \"the jeffy j.jeff's e.p.\"), ed un full length album, \"happy birthday, eveline!!!\".\nLa band viene immediatamente accolta positivamente, per la capacit\u00e0 di riassumere in s\u00e9 una particolare miscela di jazz, elettronica, indie rock e psichedelia.\nI molteplici pareri positivi della critica specializzata ed il buon successo di pubblico gli valgono un accordo discografico con la label tedesca Sopot int. Records, che nel 2007 lancia eveline in Europa, permettendole di esibirsi su alcuni tra i migliori palchi underground del vecchio continente.\nDurante il tour europeo a promozione della release, la band viene contattata dall'etichetta inglese Sonic Vista Recordings, intenzionata a produrre il suo secondo album, \"waking up before dawn\". Nell'estate del 2008 il gruppo ottiene una serie di entusiastici commenti dalla critica inglese, tedesca ed italiana, confermandosi non solo come una tra le band pi\u00f9 interessanti del panorama underground italiano, ma anche come progetto in grado di esportare le proprie sonorit\u00e0 ben oltre i confini del proprio territorio originario. Nel marzo del 2011, dopo tre anni di silenzio, la band fa confluire 8 nuovi e complessi brani sotto la sigla \u03b1\u03c9. Il nuovo album viene realizzato da quattro etichette discografiche, alla mancuniana Sonic Vista si aggiungono Urtovox (Ita), Locomotiv Records (Ita) e Borowka Music (De/Pl). Nel maggio 2011 \u03b1\u03c9 esce in formato vinile 12\" per Woodworm (Ita) e Locomotiv Records (Ita)."}
{"id": "1534617", "revid": "767487", "url": "https://it.wikipedia.org/wiki?curid=1534617", "title": "Lunca (Mure\u0219)", "text": "Lunca (in ungherese \"Teke\u00fajfalu\", in tedesco \"Trassten\") \u00e8 un comune della Romania di 2.721 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 5 villaggi: B\u0103i\u021ba, Frunzeni, Logig, Lunca, S\u00e2ntu."}
{"id": "1534618", "revid": "1798099", "url": "https://it.wikipedia.org/wiki?curid=1534618", "title": "Personaggi di Frankenstein", "text": "Quello che segue \u00e8 un elenco dei personaggi del romanzo \"Frankenstein\" di Mary Shelley, con alcuni riferimenti alle opere cinematografiche che ad esso ispirate ed ai loro interpreti.\nVictor Frankenstein.\nVictor Frankenstein nasce alla fine del Settecento a Napoli, figlio di Alphonse, un influente uomo politico ginevrino, appartenente a una ricca e antica casata nobiliare, e di Caroline Beaufort Frankenstein, a sua volta figlia di un vecchio amico di Alfonso Frankenstein, un tempo ricco uomo d'affari poi caduto in disgrazia, e morto in solitudine\nVictor ha due fratelli minori, Ernesto e Guglielmo. Elizabeth Lavenza invece vien adottata durante un viaggio in Italia; infatti ella, orfana di madre, era stata affidata ad una coppia di contadini e dopo la morte del padre, un nobile milanese, rimase a vivere con la coppia ed i loro figli, purtroppo in condizioni misere. Fin da bambino, Victor manifesta attrazione per la scienza fisica e naturale, studiando la corrente elettrica, la biologia e la medicina. Quasi adulto, rimane traumatizzato per la morte di scarlattina della madre, infettata mentre curava Elisabeth. Da questo momento, Victor comprende di dover dedicare la sua vita alla ricerca scientifica, e dai testi di Paracelso, Cornelio Agrippa e Alberto Magno deduce per primo la possibilit\u00e0 di creare un uomo artificiale a cui pu\u00f2 conferire determinate caratteristiche quali la lunga vita, la grande intelligenza e la salute perfetta.\nStudiando in Germania insieme all'amico Henry Clerval, stringe amicizia con i dotti docenti Krempe e Professor Waldman, dai quali impara i segreti della scienza. Cucendo pezzi di cadavere attentamente scelti, crea un mostro orripilante, che abbandona a s\u00e9 stesso. Esso per\u00f2 lo perseguita, preso dalla sete di vendetta e da una sincera disperazione per essere stato lasciato da solo quando proprio necessitava di una guida. La creatura colpisce il proprio creatore uccidendone prima i fratelli, poi il padre, l'amata Elisabeth, che aveva appena sposato, e l'amico Clerval.\nSolo e derelitto, Victor Frankenstein viene spinto dal proprio mostro fino ai geli inesplorati del Polo Nord, dove viene recuperato ormai morente e sfinito dalle fatiche dall'esploratore Robert Walton. La sua morte getta nella disperazione il mostro, il quale prova un senso di colpa per avere rovinato anche la sua vita, dopo quelle delle precedenti vittime, e giura di darsi la morte.\nInterpretazioni.\nVictor Frankenstein \u00e8 stato impersonato da:\nLa Creatura.\nIl personaggio del mostro del romanzo \"Frankenstein, o il moderno Prometeo\" \u00e8 stato \"creato\" dal dottor Frankenstein mettendo assieme pezzi di cadaveri da lui stesso trafugati nella notte al cimitero. Egli ha una forza sovrumana, ma \u00e8 una creatura informe, poco loquace e con il terrore del fuoco, la sua pelle aveva un colore giallastro che a malapena ricopriva il lavorio sottostante dei muscoli e delle arterie, i suoi denti apparivano con un bianco perlaceo e i suoi capelli erano folti e di un nero lucido. Siamo in Svizzera e il mostro fugge \"notte tempo\" al suo creatore e la sua prima vittima \u00e8 proprio il fratellino di questi: William (Guglielmo per la versione italiana). Ma di questo viene incolpata e portata a morte per impiccagione, dopo giusto processo, la giovane Giustina Moritz.\nLa creatura (che solo in seguito verr\u00e0 riconosciuta semplicemente con il nome del suo creatore Frankenstein), confessa l'omicidio a Victor (infatti nel frattempo ha imparato a parlare in francese) e chiede che gli \"crei\" una compagna. In un primo momento Victor acconsente, ma poi la distrugge prima di darle vita. Victor fugge in Irlanda accusato dell'omicidio di Clerval (in realt\u00e0 seconda vittima del mostro), torna in Svizzera e sposa Elizabeth, in seguito terza vittima della creatura.\nDecide di affrontare un viaggio al Polo Nord e qui sbarazzarsi definitivamente del mostro, ma non riesce nel suo intento, quindi il romanzo finisce con il mostro che, pentitosi dei suoi omicidi, chiede la morte come panacea del suo dolore.\nInterpretazioni.\nTra le innumerevoli interpretazioni del mostro segnaliamo.\nCaroline Beaufort Frankenstein.\nCaroline Beaufort \u00e8 l'unica figlia di un potente commerciante di Ginevra, che per\u00f2 cade in disgrazia e miseria, e si ritira nella cittadina di Lucerna. Alphonse Frankenstein, un potente uomo politico di Ginevra, dopo una lunga ricerca lo ritrova, ma ormai l'amico, che ha vissuto dieci mesi di miseria, \u00e8 malato, e muore in pochi mesi.\nCaroline sposa Frankenstein, cui d\u00e0 tre figli: Victor, Ernesto e Guglielmo. Accoglie nel maniero Elizabeth Lavenza, orfana di madre e affidata dal padre, un nobile milanese, a una coppia di contadini, e che cresce come se fosse figlia sua. Un giorno, per\u00f2, Elizabeth si ammala di scarlattina, e contagia Carolina, che muore in poco tempo. La sua morte sconvolge Victor Frankenstein al punto da spingerlo a studiare le scienze per creare un essere umano perfetto dotato di grande salute, lunga vita e somma intelligenza.\nInterpretazioni.\nIl personaggio di Caroline \u00e8 stato impersonato da:\nAlphonse Frankenstein.\nAlphonse Frankenstein appartiene a una nobile e facoltosa casata di Ginevra, in Svizzera. \u00c8 un influente uomo politico di tutto il cantone, come molti suoi antenati. In tarda et\u00e0 sposa Caroline Beaufort, la figlia di un suo amico mercante caduto in disgrazia. Dalla moglie ha tre figli, Victor, Ernesto e Guglielmo.\nAlla morte della sorella minore, accoglie nella sua casa Elizabeth Lavenza, il cui padre ha deciso di risposarsi. Accoglie come badante la giovane Giustina Moritz, orfana di padre e tiranneggiata dalla madre. Perde la moglie a causa della scarlattina, trasmessale da Elisabeth. Pi\u00f9 tardi, quando il figlio Victor ha studiato in Germania biologia e medicina, creando segretamente un mostro rianimato da pezzi di carne morta, Alfonso perde violentemente il figlio Guglielmo, per colpa della creatura infuriata.\nSuccessivamente, l'amico di Victor, Henry Clerval, viene assassinato, e lo stesso Victor viene sospettato, ma Alfonso lo fa uscire di prigione grazie alla propria influenza di uomo politico. Alla morte di Elizabeth, per\u00f2, cade nella sofferenza estrema, e si lascia morire.\nInterpretazioni.\nIl personaggio \u00e8 stato impersonato nei film da:\nElizabeth Lavenza.\nElizabeth Lavenza \u00e8 figlia di un gentiluomo italiano di Milano ed originariamente della sorella di Alphonse, quindi \u00e8 la cugina di Victor; alla morte prematura della donna il marito, volendosi risposare, scrive una lettera chiedendo ai genitori di Victor di adottare la nipote, sorte che in realt\u00e0 era accaduta proprio all\u2019autrice, che fu allevata dagli zii; in seguito a rivisitazioni in edizioni successive al 1831 scompare il fatto che sia la cugina, e diviene figlia di una donna tedesca che mor\u00ec nel darla alla luce. Da piccola il padre, volendosi risposare, la affida alla famiglia Frankenstein, che la accoglie nel proprio maniero di Ginevra.\nSi innamora di Victor, e diviene amica di Henry Clerval e Giustina Moritz. Quando contrae la scarlattina, la zia, Caroline Beaufort Frankenstein, si prende cura di lei, ma viene infettata e in breve muore. Questo avvenimento spinge il figlio Victor a creare la vita perfetta tramite un individuo da lui plasmato. Elizabeth ottiene il consenso di sposare l'amato Victor, ma viene uccisa dal mostro creato dalle sue orripilanti ricerche segrete.\nHenry Clerval.\nHenry Clerval \u00e8 figlio di un facoltoso mercante di Ginevra amico della famiglia Frankenstein. Appassionato di letteratura e lingue antiche, segue a Ingolstadt l'amico Victor Frankenstein, studiando le lingue antiche quali il greco e il latino.\nViene ucciso dal mostro che Victor ha segretamente creato con le sue ricerche biologiche, e della sua morte viene sospettato lo stesso amico Victor.\nGiustina Moritz.\nGiustina Moritz (\"Justine Moritz\" nell'originale) \u00e8 la terza di quattro figli in una famiglia modesta della citt\u00e0 di Ginevra, in Svizzera. Prediletta dal padre, \u00e8 odiata dalla madre. Quando il padre muore, madame Caroline Beaufort Frankenstein convince la madre a mandare la ragazza a vivere da loro come badante.\nPresso la nuova famiglia viene trattata con rispetto, impara alla svelta i suoi doveri di domestica, e stringe legami amichevoli con Elizabeth Lavenza. Quando i suoi fratelli muoiono uno per uno, ritorna a vivere dalla madre finch\u00e9 non muore anche lei.\nQuando il mostro creato da Victor Frankenstein uccide il piccolo Guglielmo, ultimo figlio di Alfonso Frankenstein, lei viene ritenuta responsabile dell'omicidio per via del rinvenimento di un monile appartenuto a lei, e che raffigura madame Frankenstein, che lei aveva accudito insieme a Elizabeth Lavenza. Condotta in prigione, viene riconosciuta colpevole e condannata a morte.\nProfessor Waldman.\nIspirato alla figura di Humphry Davy, il professor Waldman insegna discipline scientifiche e mediche all'universit\u00e0 di Ingolstadt, e instaura buoni rapporti con il giovane allievo Victor Frankenstein, insieme al suo importante collega, il professor Krempe. Waldman giura che Frankenstein sia il suo migliore allievo, e gli attesta i migliori voti.\nDe Lacey.\nDe Lacey \u00e8 un uomo importante dell'alta societ\u00e0 della Parigi della fine del Settecento, e vive con i figli Felice e Agata (Felix e Agatha nella versione originale). La sua vita cambia quando un mercante di Costantinopoli che vive a Parigi viene condannato a morte per un crimine minore. Il turco ha una figlia, Safie, di cui Felice si innamora. Il giovane figlio di De Lacey riesce a far evadere di prigione il turco, che si reca in Italia, a Livorno, ma lotta per impedire le nozze tra la figlia e un cristiano.\nL'intervento di Felice con la complicit\u00e0 di De Lacey viene scoperto, e il governo francese condanna il genitore e i figli alla prigione, nonostante il turco, in un secondo momento tenti di intercedere per loro riconsegnandosi alle autorit\u00e0 parigine. Dopo alcuni mesi di prigione, De Lacey e figli vengono rilasciati, privati delle loro fortune e condannati in esilio. Ormai cieco, trascorre la sua vita in un villaggio della Germania.\nUn giorno si rifugia segretamente nel deposito della sua umile casa il mostro creato dalle ricerche di Victor Frankenstein, che ascoltando le loro conversazioni impara a parlare, a leggere, e scopre perfino la loro storia. Consapevole di essere orripilante, la creatura aiuta la famiglia di De Lancey consegnando loro, senza mai mostrarsi, la legna per l'inverno e ortaggi nei mesi di magra.\nQuando il mostro si manifesta a De Lacey da solo, riesce a farsi benvolere dall'ormai anziano uomo, ma all'arrivo di Felice e Agata, accompagnati dalla ricongiunta Safie, viene scacciato con la forza. La famiglia De Lacey lascia la vecchia casetta di campagna, temendo nuovi avvistamenti del mostro.\nRobert Walton.\nRobert Walton \u00e8 un ragazzo inglese che perde presto il padre e viene cresciuto, insieme alla sorella Margherita, dallo zio Tommaso. Si appassiona ai resoconti dagli esploratori e in particolare si incuriosisce molto del Polo Nord. Nonostante il divieto dello zio Tommaso spende le fortune ereditate dal padre arruolando una ciurma di marinai e impossessandosi di una nave, per fare poi rotta verso i ghiacci settentrionali, dove nessuno era mai stato prima.\nDurante il suo viaggio, al termine del quale raggiunge il Polo Nord, seppure a prezzo di grandi fatiche, ritrova Victor Frankenstein, affaticato e sofferente, il quale gli racconta di aver creato un mostro cucito da pezzi di carne rianimata, e dopo breve muore di febbre e spossatezza. Incontra di persona il mostro di Frankenstein, il quale, disperato per la morte del \u201cpadre\u201d, annuncia di volersi uccidere, e sparisce tra i ghiacci."}
{"id": "1534621", "revid": "287204", "url": "https://it.wikipedia.org/wiki?curid=1534621", "title": "Triteismo", "text": "Per triteismo genericamente si intende la fede politeistica in tre divinit\u00e0.\nQuesto termine \u00e8 stato utilizzato nel Medioevo ed in ambito cattolico come accusa per designare le dottrine di chi, secondo l'inquisitore, non riconosceva l'unit\u00e0 delle tre persone componenti la Trinit\u00e0, ponendo in rilievo la diversit\u00e0 delle stesse. Questa dottrina costituiva eresia.\nFu l'accusa mossa a Roscellino, il quale immaginava Dio non tanto misteriosamente \"uno e trino\" ma lo visualizzava (quasi a livello figurativo) come composto da \"tre angeli\".\nNell'oriente greco-ortodosso sostennero il triteismo Giovanni Filopono e Stefano Gobaro nel VI secolo.\nIn epoca pi\u00f9 recente anche Anton G\u00fcnther, filosofo austriaco, venne accusato di eresia triteistica."}
{"id": "1534622", "revid": "123903301", "url": "https://it.wikipedia.org/wiki?curid=1534622", "title": "Ballast (illuminazione)", "text": "Il termine ballast o \"reattore\" viene usato nel campo dell'illuminotecnica per indicare circuiti elettronici progettati per pilotare lampade a scarica (in genere fluorescenti) di diverse potenze.\nI ballast sono sostanzialmente convertitori AC/AC, progettati per intervalli di tensione d'alimentazione dipendente dal mercato nel quale saranno utilizzati (gli alimentatori elettronici possono per\u00f2 funzionare con un regime di tensioni pi\u00f9 esteso rispetto ai ballast elettromagnetici e, in alcuni casi, non \u00e8 richiesta una tensione alternata in ingresso) e spesso forniscono in uscita una tensione alternata che pilota una o pi\u00f9 lampade (nelle lampade allo xeno ad alta pressione si utilizza una corrente continua).\nIn origine il ballast, quando l'elettronica a stato solido non era ancora disponibile, era costituito da un induttore avvolto su un nucleo di materiale ferroso. \nReattore elettrico.\nNel caso dei tubi fluorescenti si chiamava \"reattore elettrico\", e aveva lo scopo di limitare la corrente di accensione del tubo e di regolare l'intensit\u00e0 della corrente al variare della tensione di alimentazione: a questo scopo viene collegato in serie rispetto al circuito di cui si vuole controllare l'intensit\u00e0 di corrente. Con il passare degli anni le lampade fluorescenti sono state dotate di reattori elettronici in sostituzione ai ferromagnetici: questo ha procurato un lieve beneficio in termini di consumo di energia elettrica, a scapito per\u00f2 di una forte diminuzione della durata del reattore stesso. La qualit\u00e0 dei componenti impiegati nella fabbricazione di questi dispositivi \u00e8 generalmente pessima con un MTBF molto basso, ne conseguono guasti prematuri e mediamente il tempo di vita \u00e8 a dir poco breve. I dati relativi alla durata nominale (in ore) di queste apparecchiature sono da considerarsi puramente \"simbolici\". Il reattore ferromagnetico (confrontato con il ballast elettronico) sicuramente sopporta meglio e risente solo in parte delle problematiche dovute a picchi di tensione, fenomeni che comunemente si verificano per varie ragioni nel tempo in ogni impianto elettrico.\nIl dispositivo sfrutta una propriet\u00e0 dell'induttanza, ossia quella di opporsi a variazioni brusche d'intensit\u00e0 di corrente elettrica.\nLo scopo del reattore, grazie al contributo dello starter, \u00e8 quello di provocare delle extratensioni al fine di innescare il gas in fase di accensione. Il gas non eccitato (quindi lampada spenta) presenta una conduttivit\u00e0 molto minore del gas eccitato, ha quindi bisogno di una tensione ai suoi capi maggiore, e non solo di questo: infatti ai capi del tubo fluorescente ci sono anche dei piccoli filamenti, che a causa dell'intervento dello starter (brevi cortocircuiti) si riscaldano, aumentando la conduttivit\u00e0 del gas e l'innesco. A innesco del gas avvenuto il sistema si autosostiene con la tensione di rete 230V, \u00e8 quindi possibile in teoria rimuovere lo starter (nel componente condensatore) ed inoltre diminuirebbe l'impedenza se si cortocircuitasse il reattore, notando sempre che la lampada rimarrebbe accesa.\nLo starter \u00e8 un componente formato da un contatto con linguetta bimetallica e ha lo stesso principio dei vecchi lampeggiatori per le luci di natale: quando ai suoi capi c'\u00e8 una tensione considerevole (a lampada spenta, 230V) si innesca un arco voltaico, che attirando e chiudendo il bimetallo flessibile crea un cortocircuito. La corrente stessa surriscaldando nel suo passaggio il bimetallo, lo fa ripiegare subito su s\u00e9 stesso disinnescando l'arco. Poi nel tempo che serve a raffreddarsi il bimetallo riprende posizione e ricomincerebbe l'innesco dell'arco. \nMa tale momentaneo cortocircuito crea un picco di corrente nella parte del reattore, che all'apertura dello starter si tramuta in un picco di extratensione, che permette il passaggio di corrente interno alla lampada. Quindi a lampada accesa la tensione ai capi dello starter \u00e8 stabilmente pi\u00f9 bassa e non lo fa pi\u00f9 innescare.\nI ballast nell'illuminazione per uso automobilistico.\nEsistono particolari ballast, a uso automobilistico, di ridotte dimensioni e progettati per pilotare bulbi xeno ad arco corto.\nQuesti ballast trasformano la corrente continua fornita dal veicolo in corrente alternata ai valori richiesti dalla lampada durante il funzionamento (picchi da oltre 30 kV in fase di accensione, appena 18 V a regime quando il plasma all'interno dell'arco si comporta come un conduttore).\nUtilizzo in illuminotecnica teatrale e spettacolo.\nDiversi proiettori utilizzano il ballast per predisporre l'alimentazione delle lampade, spesso separando il corpo del proiettore vero e proprio da quello contenente le ingombranti e pesanti parti elettroniche a ci\u00f2 dedicate, come ad esempio nel caso dei proiettori detti seguipersona, in cui il peso del ballast sarebbe incompatibile con l'ottimale movimentazione del faro.\nDunque, il ballast, inizialmente funge da accenditore per far partire l\u2019arco voltaico, fornendo un impulso ad alto voltaggio ed in seguito funge da regolatore/limitatore di corrente all\u2019interno del circuito, quando la lampada \u00e8 a regime."}
{"id": "1534627", "revid": "767487", "url": "https://it.wikipedia.org/wiki?curid=1534627", "title": "Lunca Bradului", "text": "Lunca Bradului (in ungherese \"Palotailva\") \u00e8 un comune della Romania di 2.141 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 3 villaggi: Lunca Bradului, Neagra, S\u0103lard."}
{"id": "1534628", "revid": "120114177", "url": "https://it.wikipedia.org/wiki?curid=1534628", "title": "Pall Mall (sigarette)", "text": "Pall Mall \u00e8 un marchio di sigarette statunitensi, prodotte e vendute sul mercato internazionale e statunitense dalla British American Tobacco, che negli Stati Uniti d'America le vende attraverso la sua controllata R. J. Reynolds Tobacco Company.\nLe Pall Mall sono state introdotte nel 1899 e sono vendute in oltre 85 paesi. I volumi di vendita delle Pall Mall sono cresciuti del 22% nel 2008 a 62 miliardi di sigarette. Mercati chiave includono la Germania, la Francia, l'Italia, la Russia, l'Uzbekistan e il Pakistan.\nStoria.\nIl marchio \u00e8 nato nel 1899 ad opera della Butler &amp; Butler Company, con l'obiettivo di produrre un tipo di sigarette di classe superiore (\"premium\").\nNel 1907 la Butler &amp; Butler \u00e8 stata acquistata dalla American Tobacco, e il marchio Pall Mall usato per lanciare un nuovo modello di sigaretta, la cosiddetta \"King Size\", pi\u00f9 lunga dei 7cm della sigaretta classica.\n, e la sigaretta lunga 85mm divenne uno standard di fatto (mod. \"King Size\", appunto). \n, forte di una campagna pubblicitaria particolarmente indovinata.\nDal 30 settembre 2015 l'Agenzia delle Dogane e Monopoli ne dispone la radiazione dalla vendita; il marchio verr\u00e0 successivamente inglobato nel \"brand\" Rothmans of London.\nTipologie.\nDopo l'abolizione in Italia e nell'intera Unione europea delle diciture \"Light\", \"Extra Light\", ecc. dai pacchetti, le Pall Mall sono ora in commercio con diversi nomi di colori e citt\u00e0 per differenziarle; la sigaretta versione \"KS\" (\"King Size\") \u00e8 lo standard ed \u00e8 lunga 85mm, la versione \"100's\" \u00e8 lunga 100mm e la versione \"Superslims\" ha un diametro pi\u00f9 piccolo ed \u00e8 lunga 100mm.\nLe confezioni sono sia a pacchetto duro (\"astuccio\") di cartoncino che morbido (\"cartoccio\") di carta, con gli angoli smussati (\"Palm Pack\").\nPronuncia.\nLa pronuncia originale di Pall Mall \u00e8 (\"p\u00e8l m\u00e8l\") come si pu\u00f2 ascoltare nelle vecchie pubblicit\u00e0 degli anni '50, '60 e '70; dopo l'entrata in vigore del \"Public Health Cigarette Smoking Act\" negli anni '70, che proibiva la pubblicit\u00e0 sulle sigarette, la pronuncia si \u00e8 modificata nella sua forma fonetica (\"pal mal\")."}
{"id": "1534631", "revid": "729019", "url": "https://it.wikipedia.org/wiki?curid=1534631", "title": "Lancia Lince", "text": "La Lancia Ansaldo Lince \u00e8 un'autoblindo prodotta in Italia dalla Lancia Veicoli Industriali in collaborazione con l'Ansaldo, nel corso della seconda guerra mondiale, in 263 esemplari.\nStoria.\nNel 1941 il Ministero della Guerra chiese alla Lancia di fabbricare un telaio sul quale potesse essere installata una carrozzeria blindata con caratteristiche come la trasmissione sulle quattro ruote, sospensioni indipendenti ad alta accelerazione e velocit\u00e0.\nRealizzata in circa 250 esemplari a partire dal 1943, ispirata alla britannica Daimler Scout Car meglio nota come \"Daimler Dingo\", il prototipo fu presentato nel novembre 1942 grazie al fatto che alcuni esemplari dell'autoblindata inglese furono catturati in Libia.\nCaratteristiche.\nIl motore era quello della Lancia Astura con modifiche per aumentare la coppia motrice. Presentava un cambio con un preselettore idraulico copiato dal veicolo inglese come anche le trasmissioni e le sospensioni. Particolare interessante aveva tutte e quattro le ruote sterzanti, per avere maggiore manovrabilit\u00e0.\nLa parte della carrozzeria era uguale all'autoblindata inglese tranne nel retro, dove era situato il motore. Inoltre, rispetto alle autoblindo prodotte in Italia, presentava una corazzatura con saldature; infatti le altre autoblindo di produzione italiana avevano una corazza con piastre sagomate fissata con bulloni a testa conica o (talvolta) con chiodatura (su un telaio) che, presentava un inconveniente: i colpi di mitragliatrice, sebbene non perforassero la corazza, talvolta (anche se assai raramente) facevano saltare la testa rendendoli pericolosi per il personale all'interno dove non fosse presente la pannellatura interna a protezione (va detto che, vi sono numerose foto di corazze frantumate, per varie ragioni, ma con tutti i bulloni al suo posto sul telaietto dello scafo).\nSebbene il mezzo inglese fosse dotato di ruote antiproiettile quello italiano non lo fu, ma fu dotato di ruota di scorta, impossibile da sostituire se bersagliati dal fuoco nemico. Il suo armamento era costituito da una mitragliatrice Breda Mod. 38 calibro 8\u00a0mm.\nImpiego.\nIn seguito agli eventi causati dall'Armistizio di Cassibile, le 263 \"Lince\" ultimate non poterono essere consegnate al Regio Esercito e furono requisite dalla Repubblica Sociale Italiana per essere impiegate da reparti della Wehrmacht (con la denominazione \"Pz.Sp.Wg.Lince 202(i)\") e della Guardia Nazionale Repubblicana, dimostrandosi un mezzo piuttosto efficace nelle operazioni antiguerriglia e di rastrellamento, contro le formazioni partigiane.\nNel secondo dopoguerra, gli esemplari superstiti vennero assegnati alla Polizia, ai Carabinieri e al 6\u00ba Reggimento di Cavalleria Blindata Lancieri di Aosta.\nEsemplari superstiti.\nSono attualmente conservati tre esemplari dell'autoblindo. Gli esemplari indicati in neretto sono meccanicamente funzionanti:"}
{"id": "1534635", "revid": "438678", "url": "https://it.wikipedia.org/wiki?curid=1534635", "title": "M\u0103d\u0103ra\u0219 (Mure\u0219)", "text": "M\u0103d\u0103ra\u0219 (in ungherese \"Mez\u0151madaras\") \u00e8 un comune della Romania di 1.265 abitanti, ubicato nel distretto di Mure\u0219, nella regione storica della Transilvania. \nM\u0103d\u0103ra\u0219 \u00e8 divenuto comune autonomo nel 2004, staccandosi dal comune di Band."}
{"id": "1534637", "revid": "146092", "url": "https://it.wikipedia.org/wiki?curid=1534637", "title": "Teatro Bellini (Napoli)", "text": "Il Teatro Bellini \u00e8 un teatro stabile privato di Napoli.\nStoria.\nNel 1864 l'avvocato napoletano barone Nicola Lacapra Sabelli commission\u00f2 all'architetto Carlo Sorgente la realizzazione di un teatro in quella che \u00e8 l'attuale via Vincenzo Bellini, nell'ambito della cosiddetta \"bonifica delle Fosse del Grano\", un piano di ristrutturazione urbanistica della zona comprendente il Museo Nazionale, Port'Alba e il Conservatorio di San Pietro a Scampia, dove in quegli stessi anni furono costruite anche l'Accademia delle Belle Arti e la Galleria Principe di Napoli. L'architetto realizz\u00f2 un teatrino a pianta circolare, con un solo ordine di palchetti e due ordini a loggia continua, capace di ospitare 1200 spettatori; fu inaugurato il 13 novembre 1864 con l'esibizione del Circo Guillaume (della famiglia di Tontolini), e fino al 1869 ospit\u00f2 soprattutto spettacoli circensi ed equestri e qualche rappresentazione lirica.\nNegli anni successivi il barone Lacapra Sabelli, che intanto era stato eletto deputato del Regno nel collegio di Vasto e tralasci\u00f2 l'avvocatura per fare l'impresario, volle ampliare il teatro e sistemarlo per rappresentarvi soprattutto opere liriche, e chiese all'architetto Sorgente di ristrutturarlo ispirandosi all'Op\u00e9ra-Comique di Parigi. Nacque cos\u00ec un teatro con pianta a ferro di cavallo, cinque ordini di palchi e un ordine a loggia continua, decorazioni di Giovanni Ponticelli, Pasquale Di Criscito e Vincenzo Paliotti, e il ritratto a olio di Vincenzo Bellini di Vincenzo Migliaro, posto tra due figure alate al centro dell'arcoscenico. L'inaugurazione si tenne nell'autunno del 1878 con la messa in scena de \"I Puritani\" dello stesso Bellini, cui il teatro fu dedicato. Nel 1879 il teatro ospit\u00f2 la prima italiana della Carmen di Bizet. \nIl teatro visse anni di grande splendore, ma nel dopoguerra and\u00f2 incontro ad un inesorabile declino. Nel 1962 vi fu rappresentato l'ultimo spettacolo, un \"Masaniello\" con Nino Taranto; l'anno dopo, a quasi un secolo dalla fondazione, chiuse, o meglio divent\u00f2 un cinema di bassa lega, con i palchi un tempo nobili trasformati in squallide alcove di amori furtivi.\nNel 1986 il teatro fu acquisito da Tato Russo, che ne fece la sede della propria compagnia nell'intento di riportarlo agli antichi fasti. La nuova inaugurazione ci fu nel 1988, con la rappresentazione de \"L'Opera da tre soldi\" di Bertolt Brecht, che diede inizio ad una serie di fortunate stagioni teatrali. Tato Russo ha svolto il ruolo di direttore artistico del Teatro Bellini per 21 anni e lo ha riportato al rango di Istituzione culturale producendo numerosi allestimenti. Sotto la sua direzione, il teatro ha visto in scena i pi\u00f9 importanti artisti italiani e internazionali.\nNel 2010 la gestione \u00e8 passata ai figli dell'artista."}
{"id": "1534647", "revid": "767487", "url": "https://it.wikipedia.org/wiki?curid=1534647", "title": "M\u0103gherani", "text": "M\u0103gherani (in ungherese \"Ny\u00e1r\u00e1dmagyar\u00f3s\", in tedesco \"Ungarischdorf\") \u00e8 un comune della Romania di 1.415 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 3 villaggi: M\u0103gherani, \u0218ilea Nirajului, Torba.\nNel 2004 i villaggi di B\u00e2ra, Bereni, C\u00e2ndu, Drojdii, Eremieni, Maia e M\u0103rculeni si sono staccati dal comune di M\u0103gherani, andando a formare il nuovo comune di Bereni."}
{"id": "1534648", "revid": "287204", "url": "https://it.wikipedia.org/wiki?curid=1534648", "title": "Magherani", "text": ""}
{"id": "1534649", "revid": "287204", "url": "https://it.wikipedia.org/wiki?curid=1534649", "title": "Doom (Job for a Cowboy)", "text": "Doom \u00e8 il secondo EP dei Job for a Cowboy pubblicato dopo il precedente demo autoprodotto."}
{"id": "1534650", "revid": "300067", "url": "https://it.wikipedia.org/wiki?curid=1534650", "title": "Campionato del mondo rally 2008", "text": "Il Campionato del mondo rally 2008 si \u00e8 svolto dal 24 gennaio al 30 novembre 2008 e ha previsto 15 tappe in altrettanti Paesi.\nDelle 15 prove totali, 11 sono state appannaggio di S\u00e9bastien Loeb sulla Citro\u00ebn C4 WRC, facendogli conquistare il quinto titolo mondiale piloti consecutivo e contribuendo a portare in casa Citro\u00ebn il titolo costruttori, il quarto nella storia del marchio francese."}
{"id": "1534651", "revid": "1305772", "url": "https://it.wikipedia.org/wiki?curid=1534651", "title": "1 Lacertae", "text": "1 Lac \u00e8 una stella della costellazione della Lucertola, situata nella parte terminale della costellazione ai confini di Pegaso. Di magnitudine apparente +4,13, dista 620 anni luce circa dal sistema solare.\nCaratteristiche fisiche.\n1 Lacertae \u00e8 una stella gigante o gigante luminosa di tipo spettrale K3II-III. Con un raggio 68 volte superiore a quello solare, irradia 1500 volte pi\u00f9 luce della nostra stella. In passato era stata indicata come sospetta variabile, ma studi successivi hanno poi scartato questa ipotesi."}
{"id": "1534653", "revid": "767487", "url": "https://it.wikipedia.org/wiki?curid=1534653", "title": "Mica (Mure\u0219)", "text": "Mica (in ungherese \"Mikefalva\", in tedesco \"Nickelsdorf\") \u00e8 un comune della Romania di 4.776 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 7 villaggi: Abu\u0219, C\u0103p\u00e2lna de Sus, Ceua\u0219, Deaj, H\u0103r\u0103nglab, Mica, \u0218omo\u0219telnic."}
{"id": "1534654", "revid": "2220313", "url": "https://it.wikipedia.org/wiki?curid=1534654", "title": "Film a sketch", "text": "Il film a sketch \u00e8 una tipologia di film cinematografico che consiste in pi\u00f9 storie che ruotano attorno ad un tema comune (per contenuto o forma).\nLe diverse accezioni del termine \"film a sketch\" differiscono secondo i casi e le fonti e i critici non sono d'accordo sulla definizione.&lt;br&gt;\nUn film a sketch pu\u00f2 essere un'opera collettiva (ciascun segmento \u00e8 realizzato da un cineasta differente) ma esistono anche film a sketch interamente realizzati da un solo regista (ad esempio \"Tutto quello che avreste voluto sapere sul sesso* (*ma non avete mai osato chiedere)\" di Woody Allen o \"Ieri, oggi, domani\" di Vittorio De Sica).&lt;br&gt;\nNonostante la grande maggioranza dei film a sketch siano comici, questo non \u00e8 certo un obbligo.&lt;br&gt;\nIl termine sta ad indicare episodi e mediometraggi in genere, all'interno di una singola opera. In generale, i singoli sketch sono tra loro indipendenti (le loro storie non sono legate e i personaggi sono, il pi\u00f9 delle volte, differenti. Non di meno, il termine si usa talvolta per indicare film dove le scene sono costruite da sequenze pi\u00f9 o meno autonome, pur esistendo un filo conduttore per tutto il film. \u00c8 per esempio il caso di \"Le vacanze di Monsieur Hulot\" o di \"Taxidermie\"."}
{"id": "1534655", "revid": "2014155", "url": "https://it.wikipedia.org/wiki?curid=1534655", "title": "Giovanni III di Navarra", "text": "Origini familiari.\nEra il figlio maschio quartogenito del signore d'Albret conte di G\u00e2vres e di Castres e visconte di Tartas, Alain I d'Albret e della Contessa del P\u00e9rigord, viscontessa di Limoges e signora d'Avesnes e di Ch\u00e2lus, Fran\u00e7oise de Ch\u00e2tillon (?-1481), figlia del conte di Penthi\u00e8vre, visconte di Limoges e signore di Payzac, Guglielmo di Ch\u00e2tillon-Blois e di Isabella de la Tour d\u00b4Auvergne.\nBiografia.\nAlla morte della madre, nel 1481, Giovanni, che gi\u00e0 condivideva col padre e i fratelli i titoli di signore d'Albret e visconte di Tartas, eredit\u00f2 anche i titoli di Conte di P\u00e9rigord, viscomte di Limoges e signore d'Avesnes.\nVincendo la concorrenza dei regnanti di Aragona e Castiglia, Ferdinando II di Aragona e Isabella di Castiglia, che proponevano un matrimonio con Giovanni di Trast\u00e1mara, erede al trono di entrambi i regni, la famiglia d'Albret concord\u00f2 con la regina madre di Navarra, Maddalena di Francia, il matrimonio del minorenne Giovanni con l'ancora minorenne regina di Navarra, Caterina, figlia secondogenita di Gastone di Foix-Navarra, visconte di Castelbon, principe di Viana de jure e futuro luogotenente del regno di Navarra. Caterina era regina di Navarra da poco pi\u00f9 di un anno ed era succeduta al fratello, Francesco Febo. Il matrimonio fra i due giovani fu celebrato il 14 luglio del 1484, a Orthez, nella contea di Foix.\nGiovanni e Caterina, con la regina madre, Maddalena di Francia, che tenne la reggenza sino al 1494, dovettero lottare contro lo zio, visconte di Narbona, Giovanni di Foix, che pretendeva di essere per la legge salica, in quanto maschio, l'erede di Francesco Febo. Giovanni di Foix, per acquisire il titolo, inizi\u00f2 una guerra civile che dur\u00f2 una decina di anni. Caterina e Giovanni d'Albret (che assunse l'ordinale Giovanni III), poterono essere incoronati re di Navarra solo il 10 gennaio 1494, nella cattedrale di Pamplona. La pace fu siglata a Tarbes il 7 settembre 1497.\nDurante la guerra civile di Navarra, Giovanni aveva avuto il supporto di un importante alleato, il re della Corona d'Aragona, Ferdinando II. Quest'alleanza favor\u00ec il matrimonio, nel 1505, della figlia di Giovanni III, Germana de Foix con Ferdinando II (che, nel 1504, era rimasto vedovo di Isabella I di Castiglia). Nel 1506, inoltre, Ferdinando II divenne reggente del regno di Castiglia, per conto della figlia, Giovanna la Pazza e che manteneva qualche pretesa sulla Navarra.\nNel 1512, Giovanni d'Albret e la regina, Caterina, a Blois, firmarono un accordo col re di Francia, Luigi XII, che prevedeva un accordo tra la Francia e la Navarra, tra cui un eventuale matrimonio tra l'erede al trono di Navarra, Enrico II e una principessa della casa reale francese, oltre una clausola segreta che vietava il passaggio delle truppe castigliane sul suolo navarrese.Allo stesso tempo i reali di Navarra cercavano di mantenere buoni rapporti con Ferdinando II, il quale chiese il permesso di passaggio sul suolo navarrese per attaccare la Francia, per mettere alla prova l'alleato, dato che era venuto a conoscenza della clausola segreta firmata tra Francia e Navarra; ottenuto un rifiuto, Ferdinando dichiar\u00f2 guerra alla Navarra: il 25 luglio del 1512 l'esercito castigliano entrava in Pamplona ed in capo a due mesi la Navarra a sud dei Pirenei era conquistata, anche perch\u00e9 Giovanni d'Albret, dopo la prima sconfitta, non aveva pi\u00f9 combattuto e si era rifugiato a Parigi.L'entrata delle truppe spagnole in Navarra era stata preceduta da una bolla di papa Giulio II, che scomunicava Caterina e Giovanni (cognato di Cesare Borgia, marito della sorella Charlotte) e li privava dei loro titoli e dei loro territori. Una seconda bolla del 18 gennaio 1513 confermava la scomunica e assegnava i territori a chiunque li avesse conquistati (cio\u00e8 a Ferdinando II).\nLe intenzioni di Ferdinando sembra che non fossero di annettere la Navarra al regno di Spagna, ma finita la disputa con la Francia, di restituirla a Caterina e Giovanni, ed in quell'ottica propose un matrimonio tra il principe di Viana, Enrico II di Navarra, erede al trono di Navarra ed una principessa di Spagna.Giovanni e la regina non solo rifiutarono, ma fecero arrestare l'ambasciatore spagnolo che fu consegnato ai francesi. Solo allora Ferdinando procedette all'annessione.\nDi fatto il regno di Navarra era stato diviso in due parti:\nGiovanni e la regina Caterina, dopo aver lasciato Pamplona, si stabilirono nel B\u00e9arn, e, negli anni seguenti, cercarono di rientrare in possesso dell'Alta Navarra, ma senza successo.\nGiovanni d'Albret mor\u00ec a Pau, nella contea di Foix il 14 (o 17) giugno 1516 e gli successe il figlio, Enrico, che prese il suo posto accanto alla vedova. Giovanni d'Albret fu inumato a Lescar, nella contea di Foix.\nDiscendenza.\nGiovanni d'Albret e Caterina ebbero tredici figli:"}
{"id": "1534661", "revid": "287204", "url": "https://it.wikipedia.org/wiki?curid=1534661", "title": "Genesis (Job for a Cowboy)", "text": "Genesis \u00e8 il primo concept album dei Job for a Cowboy. I fan che hanno preordinato l'album hanno ricevuto le copie autografate nei giorni precedenti l'ufficiale rilascio, avvenuto il 15 maggio 2007"}
{"id": "1534663", "revid": "33689", "url": "https://it.wikipedia.org/wiki?curid=1534663", "title": "Hador (Sovrintendente di Gondor)", "text": ""}
{"id": "1534666", "revid": "767487", "url": "https://it.wikipedia.org/wiki?curid=1534666", "title": "Mihe\u0219u de C\u00e2mpie", "text": "Mihe\u0219u de C\u00e2mpie (in ungherese \"Mez\u0151m\u00e9hes\", in tedesco \"Bienendorf\") \u00e8 un comune della Romania di 2.597 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 8 villaggi: Bujor, Cirhag\u0103u, Groapa R\u0103d\u0103ii, Mihe\u0219u de C\u00e2mpie, Mogoaia, R\u0103zoare, \u0218\u0103uli\u021ba, \u0218tefanca."}
{"id": "1534668", "revid": "287204", "url": "https://it.wikipedia.org/wiki?curid=1534668", "title": "Mihesu de Campie", "text": ""}
{"id": "1534669", "revid": "33689", "url": "https://it.wikipedia.org/wiki?curid=1534669", "title": "Barahir (Sovrintendente di Gondor)", "text": ""}
{"id": "1534676", "revid": "33689", "url": "https://it.wikipedia.org/wiki?curid=1534676", "title": "Dior (Sovrintendente di Gondor)", "text": ""}
{"id": "1534678", "revid": "1305772", "url": "https://it.wikipedia.org/wiki?curid=1534678", "title": "Dingo (disambigua)", "text": "Dingo \u00e8 il nome comune del canis lupus dingo, un canide australiano.\nPu\u00f2 inoltre riferirsi a:"}
{"id": "1534679", "revid": "767487", "url": "https://it.wikipedia.org/wiki?curid=1534679", "title": "Nade\u0219", "text": "Nade\u0219 (in ungherese \"Sz\u00e1szn\u00e1das\", in tedesco \"Nadesch\") \u00e8 un comune della Romania di 2.504 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: M\u0103gheru\u0219, Nade\u0219, Pipea, \u021aigmandru.\nDi un certo interesse nella localit\u00e0 \u00e8 la cittadella Sassone, costruita nel XV secolo, che ingloba anche un tempio luterano del XVI secolo, rimaneggiato e restaurato tra il 1851 e il 1853."}
{"id": "1534683", "revid": "1711941", "url": "https://it.wikipedia.org/wiki?curid=1534683", "title": "Famiglia Soffiatromba", "text": ""}
{"id": "1534685", "revid": "767487", "url": "https://it.wikipedia.org/wiki?curid=1534685", "title": "Il risveglio del tuono", "text": "Il risveglio del tuono (\"A Sound of Thunder\") \u00e8 un film di fantascienza del 2005 diretto da Peter Hyams, basato sul breve racconto di Ray Bradbury \"Rumore di tuono\", del 1952. In Italia il film \u00e8 stato distribuito solo per il mercato dell'home video nel 2008.\nTrama.\nChicago, 2055, i viaggi nel tempo sono diventati un business per Charles Hatton, fondatore della Time Safari Inc, ditta specializzata in battute di caccia nella preistoria, le quali devono svolgersi facendo attenzione a non alterare o prelevare qualsiasi oggetto o forma di vita del passato.\nUno dei cacciatori calpesta e uccide inconsapevolmente una farfalla. Quello che sembrava essere un episodio di poca rilevanza, sconvolger\u00e0 gli equilibri causando un radicale cambiamento nel futuro e mettendo a rischio l'esistenza dell'intera umanit\u00e0. La semplice sparizione della farfalla dall'ecosistema di 65 milioni di anni prima, fa s\u00ec che nel tempo presente si creino delle \"onde temporali\" a scadenza periodica, ed ognuna di esse alteri progressivamente l'ecosistema, ma anche la flora e la fauna del tempo presente.\nPersino gli animali si modificheranno in questo nuovo ecosistema: dapprima saranno pi\u00f9 simili ai dinosauri poi saranno un misto tra un dinosauro e un babbuino o pipistrelli con pterodactylus; con l'ultima onda temporale, ormai il nuovo dominatore del pianeta avr\u00e0 l'aspetto di un troodon evoluto (rettile simile all'uomo). Questa dell'apparizione dell'essere simile al troodon \u00e8 la scena in cui Travis effettua il suo viaggio nel passato nell'esatto momento in cui i turisti del \"time safari\" lo avevano alterato, salvando la farfalla, l'umanit\u00e0 e nel contempo avvertendo la ragazza che il capo dell'organizzazione (d'accordo col controllore del Governo) aveva pericolosamente disattivato il \"filtro-biologico\" atto a verificare che nei viaggi nel tempo i clienti del safari non portino con s\u00e9 alcun tipo di organismo vivente.\nNaturalmente cambiando il passato e salvando il mondo dal cambiamento il protagonista non ha memoria di cosa sia successo, ma le registrazioni con la presenza di due Ryer e ci\u00f2 che dice alla collega, faranno intuire la verit\u00e0 e forse fermare i viaggi temporali.\nProduzione.\nIl film ha avuto non pochi problemi di produzione. Inizialmente al progetto era interessato il regista Renny Harlin che avrebbe voluto come protagonista Pierce Brosnan. In seguito, dopo il dilungarsi dei tempi di produzione, Harlin abbandon\u00f2 il progetto per dedicarsi a \"L'esorcista - La genesi\". Successivamente il film fu assegnato al regista Peter Hyams. Durante la fase di post-produzione la casa di produzione and\u00f2 in bancarotta e il film fu messo in archivio per mancanza di soldi per completare gli effetti speciali.\nGli effetti speciali sono stati interamente realizzati al computer e si caratterizzano per una grafica molto povera.\nDistribuzione.\nIl film sarebbe dovuto uscire negli Stati Uniti nel 2003 ma l'uscita fu posticipata al 2005. In Italia il film non \u00e8 stato distribuito nelle sale, uscendo invece per il solo mercato Home video in edizione DVD agli inizi del 2008.\nAccoglienza.\nIncassi.\nIl film - con un costo stimato di 80 milioni di dollari - ha globalmente incassato meno di 12 milioni di dollari. \"Il risveglio del tuono\" detiene un rating del 6% su 96 recensioni nel sito Rotten Tomatoes.\nCritica.\nIl film ha ricevuto critiche negative nella stragrande maggioranza delle recensioni, critiche riferite alla trama, agli effetti speciali scadenti, ad errori scientifici e ai capelli di Ben Kingsley."}
{"id": "1534686", "revid": "93556", "url": "https://it.wikipedia.org/wiki?curid=1534686", "title": "Michele Carrascosa", "text": "Fu uno dei generali pi\u00f9 valorosi del Regno di Napoli e un protagonista della campagna d'Italia del 1813-1814, della guerra austro-napoletana (1815) e dei moti del 1820-1821. Fedele a Gioacchino Murat e fervente sostenitore dell'unit\u00e0 d'Italia, gioc\u00f2 un ruolo chiave nell'occupazione napoletana dell'Italia centrale e settentrionale nel 1813-1814 e nel 1815. Il 20 maggio 1815 firm\u00f2 insieme al generale Pietro Colletta, presso Capua, il Trattato di Casalanza. Durante i moti napoletani del 1820-1821 Carrascosa assunse un atteggiamento ambiguo: divent\u00f2 Ministro di guerra e marina della Giunta provvisoria liberale e non ostacol\u00f2 in modo particolare i carbonari, ma allo stesso tempo cerc\u00f2 di ingraziarsi il re Ferdinando di Borbone e mantenere intatte le istituzioni reazionarie e l'ordine sociale esistenti. Nel 1821 riprese le armi contro l'invasione austriaca e dopo la sconfitta dei liberali si autoesili\u00f2. Per la sua ambiguit\u00e0 durante la rivoluzione napoletana, nel 1823 fu condannato a morte in contumacia e dovette anche subire le accuse degli altri esuli italiani, in particolare Guglielmo Pepe. Nel 1823 pubblic\u00f2 le sue memorie. Visse in esilio fino al 1848, quando rientr\u00f2 a Napoli e fu nominato Paria del Regno. Mor\u00ec nel 1853.\nBiografia.\nMichele Carrascosa nacque l'11 aprile 1774 da Francesco, proprietario, e da Teresa de Vitt. Nacque probabilmente a Palermo, mentre secondo altre fonti a Patern\u00f2. Proveniva da una famiglia di origine spagnola giunta nel Regno di Napoli con Carlo di Borbone nel 1734; dalla famiglia Carrascosa uscirono molti ufficiali dell'Esercito delle Due Sicilie e dell'Esercito Italiano. Un fratello di Michele, Raffaele (1779-1866), sar\u00e0 anch'egli generale e pi\u00f9 volte ministro di Ferdinando II.\nIniziata la carriera militare, fu secondo tenente in uno dei reggimenti di cavalleria napoletani inviati in Lombardia in soccorso degli austriaci e rimase ferito combattendo contro i francesi di Napoleone Bonaparte nella battaglia di Lodi (10 maggio 1796); nel 1798, secondo maggiore del reggimento \"Principessa cavalleria\", prese parte alla disastrosa campagna romana del generale Mack. Nel 1799 ader\u00ec alla Repubblica Napoletana militando nella cavalleria repubblicana col grado di caposquadrone. Dopo la sconfitta della Repubblica e il ritorno dei Borbone, Carrascosa fu probabilmente trasferito dal Castel Sant'Elmo prima nel penitenziario di Santo Stefano, e successivamente esiliato.\nCarrascosa torn\u00f2 a Napoli nel 1806, capobattaglione nel I Reggimento di linea dell'esercito di Giuseppe Bonaparte. Diede ottima prova delle sue doti militari nell'insurrezione calabrese, per cui il colonnello Auguste Julien Bigarr\u00e9 (che rimarr\u00e0 sempre suo estimatore) lo richiese per il I Reggimento di linea napoletano che egli veniva ricostituendo nel deposito di Mantova. Avviato questo reggimento alla volta della Spagna, Carrascosa venne richiamato a Mantova da Bigarr\u00e9, ora al comando del II Reggimento. Con questo reggimento Carrascosa, nominato colonnello il 23 maggio 1808, valic\u00f2 le Alpi nel luglio di quell'anno; appena giunto in Catalogna il reggimento si disgreg\u00f2 e dovette essere riavviato in Francia e ivi riorganizzato. Carrascosa torn\u00f2 in Spagna in novembre, ma il 17 febbraio 1809 un contrattacco spagnolo lo colse di sorpresa, con un centinaio di soldati, ad Igualada. Ferito e fatto prigioniero, Carrascosa venne liberato quella notte stessa da un ritorno offensivo del generale Domenico Pino. A seguito della lunga conversazione, durante l'assedio di Gerona del 1809 fu sostituito dal generale Pietro Odoardo Chiarizia. Nominato generale di brigata, ritorn\u00f2 a Napoli nell'estate dello stesso anno. Nella capitale assurse ben presto ai pi\u00f9 alti gradi dell'esercito del Regno: ispettore generale della scuola di Marte, tenente generale e comandante della piazza di Napoli ed infine, nel 1813, generale di divisione, comandante della I Divisione di linea.\nBench\u00e9 egli fosse stimato altamente negli ambienti militari per coraggio, doti di organizzatore e la severa disciplina che sapeva imporre alle sue truppe, Carrascosa dovette probabilmente la sua fulminea carriera lontano dai campi di battaglia grazie al suo atteggiamento antifrancese e ai servigi resi a Gioacchino Murat in tal senso, soprattutto quando, comandante della piazza di Napoli, aveva ai suoi ordini una forza di polizia autonoma.\nPartecip\u00f2 alla guerra austro-napoletana del 1815, durante la quale consegu\u00ec la vittoria nella battaglia del Panaro (3 aprile) e occup\u00f2 le citt\u00e0 di Modena, Reggio Emilia e Carpi. Era comandante in capo dell'esercito napoletano quando, il 20 maggio 1815, attraverso il suo plenipotenziario Pietro Colletta, sottoscrisse con gli austriaci il trattato di Casalanza che pose fine alla guerra e al periodo napoleonico nel Regno. Successivamente fu generale nell'esercito borbonico e nei seguenti cinque anni si tenne lontano dalle cospirazioni carbonare.\nScoppiata la rivolta di Morelli e Silvati (2 luglio 1820), Michele Carrascosa evit\u00f2 qualsiasi contatto o scontro con le forze costituzionali. Murattiano, diffidente dei Carbonari, il 9 luglio Carrascosa fu nominato ministro della guerra. La politica di Carrascosa \u00e8 fonte di discussioni. Sebbene nel 1823, ormai esule, fosse stato condannato a morte in contumacia per non aver combattuto i costituzionalisti a Monteforte, Carrascosa fu in effetti il rappresentante degli alti ufficiali conservatori murattiani e ostacol\u00f2 con ogni mezzo le proposte di riarmamento fatte da Guglielmo Pepe. Il 12 febbraio 1821 assunse il comando del I Corpo d'armata che avrebbe dovuto opporsi all'esercito austriaco tra il Garigliano e il Volturno; dopo la sconfitta di Pepe, avvenuta nella battaglia di Rieti-Antrodoco (7-10 marzo 1821), Carrascosa si arrese agli austriaci senza combattere. Esule prima a Malta e poi in Inghilterra, dovette affrontare le accuse degli altri esuli. Nel 1823 si batt\u00e9 a duello con Guglielmo Pepe; poco dopo pubblic\u00f2 le \"Memorie sulla rivoluzione di Napoli nel 1820 e 1821\", in lingua francese, tradotte l'anno successivo in lingua tedesca. Rientr\u00f2 a Napoli nel 1848: venne reintegrato nel suo grado militare e, dopo il colpo di mano del 15 maggio 1848 di Ferdinando II contro i liberali, il 24 giugno dello stesso anno fu nominato addirittura alla Camera dei Pari.\nMor\u00ec a Napoli il 10 maggio del 1853."}
{"id": "1534687", "revid": "767487", "url": "https://it.wikipedia.org/wiki?curid=1534687", "title": "Redemption (Benzino)", "text": "Redemption \u00e8 il secondo album registrato in studio dal rapper Benzino sotto etichetta dalla Elektra Entertainment nel 2003."}
{"id": "1534689", "revid": "466539", "url": "https://it.wikipedia.org/wiki?curid=1534689", "title": "Elisa Cegani", "text": "Biografia.\nAccreditata ad inizio carriera anche con lo pseudonimo di Elisa Sandri, la Cegani fu una delle pi\u00f9 rappresentative attrici del cinema italiano degli anni trenta e quaranta. Esord\u00ec al cinema in \"Aldebaran\" (1935), diretta da Alessandro Blasetti, a cui rester\u00e0 per sempre legata, anche sentimentalmente, oltre che partecipare a quasi tutti i suoi film e opere televisive, sino alla miniserie Rai \"Racconti di fantascienza\" (1979). Nel dopoguerra, nonostante alcuni ruoli di rilievo come in \"Eleonora Duse\" (1947), la sua attivit\u00e0 si limit\u00f2 a film meno importanti o a partecipazioni secondarie.\nViene richiamata da grandi autori verso la fine degli anni sessanta, partecipando al film \"Il clan dei siciliani\" (1969), mentre nel film \"Al di l\u00e0 del bene e del male\" (1977) di Liliana Cavani interpret\u00f2 la madre di Nietzsche. Fu anche attrice di teatro e per la televisione, per cui interpret\u00f2 fra l'altro lo sceneggiato televisivo \"Luisa Sanfelice\" (1966), diretto da Leonardo Cortese. Mor\u00ec nella sua casa romana nel 1996 ed \u00e8 sepolta nel Cimitero Laurentino di Roma."}
{"id": "1534698", "revid": "287204", "url": "https://it.wikipedia.org/wiki?curid=1534698", "title": "2 Lacertae", "text": "2 Lacertae \u00e8 una stella della costellazione della Lucertola, situata nella parte centrale della costellazione.\n\u00c8 una variabile ellissoidale rotante sospetta, designata nel catalogo NSV col numero 14130, con oscillazioni di magnitudine fra 4,53 e 4,56.\nCome le variabili di questo tipo \u00e8 una stella doppia, designata come ADS 15862, la cui compagna \u00e8 di magnitudine 11,6, separata da 48,2 secondi d'arco e angolo di posizione pari a 7-9\u00b0.\nLe componenti hanno masse rispettivamente di 5 e 3,5 volte quella del Sole e sono entrambe di tipo spettrale B. La componente maggiore ha una massa 5 volte quella del Sole ed un raggio 4,3 volte tanto. La secondaria \u00e8 meno calda e massiccia, la massa \u00e8 tre volte e mezzo quella solare e il raggio e 3,4 volte superiore a quello solare. Il periodo orbitale \u00e8 di massimo 4,9 giorni, ad una distanza stimata di sole 0.076 U.A.."}
{"id": "1534700", "revid": "486946", "url": "https://it.wikipedia.org/wiki?curid=1534700", "title": "Associazione Calcio Nuova Maceratese 1922", "text": ""}
{"id": "1534701", "revid": "712828", "url": "https://it.wikipedia.org/wiki?curid=1534701", "title": "La sirenetta - Le nuove avventure marine di Ariel", "text": "La sirenetta: Le nuove avventure marine di Ariel (\"The Little Mermaid\") \u00e8 una serie televisiva animata statunitense prodotta da Walt Disney Television Animation e basata sul film disneyano \"La Sirenetta\" (1989), anch'esso ispirato all'omonima fiaba di Hans Christian Andersen. Gli episodi raccontano le avventure vissute dalla sirenetta Ariel, precedenti agli eventi del lungometraggio. Si tratta della prima serie televisiva Disney ispirata ad un grande film d'animazione. Alcuni doppiatori del lungometraggio originale riprendono i loro ruoli nell'opera seriale, tra cui Jodi Benson (Ariel), Samuel E. Wright (Sebastian), Kenneth Mars (Re Tritone) e Pat Carroll (Ursula). Tra i nuovi, Edan Gross e Bradley Pierce (Flounder) e Jeff Bennett (Eric).\nLa serie ha debuttato in America nell'autunno del 1992 con lo speciale animato in prima serata intitolato \"\"A Whale of a Tale\" (\"Il balenottero smarrito\", in italiano), poi spostato al sabato mattina. Questa serie apparve originariamente su CBS, con una proiezione originale dal 1992 al 1994 (prima dell'acquisto della Disney della rivale ABC). Disney Channel ha ripreso la serie verso la fine degli anni '90 fino a quando non \u00e8 stata sostituita dalla loro formazione pre-teen. Lo spettacolo \u00e8 stato successivamente mostrato su Toon Disney, ma da allora \u00e8 stato rimosso. Alcuni degli episodi contengono segmenti musicali, con brani originali scritti per la serie. La sigla iniziale \u00e8 un medley delle melodie dei tre principali brani del film: \"Parte del tuo mondo\"\", \"In fondo al mar\" e \"Baciala\".\nSono state prodotte 3 stagioni della serie, per un totale di 31 episodi. \nIn Italia \u00e8 stata trasmessa per la prima volta su Canale 5, e poi replicata successivamente sulle reti Rai e Disney.\nDal 24 marzo 2020, la serie \u00e8 disponibile interamente sulla piattaforma Disney+.\nTrama.\nLa sirenetta: Le nuove avventure marine di Ariel \u00e8 un prequel dell'omonimo film. La trama \u00e8 ambientata prima degli eventi nel film del 1989, e segue le avventure di Ariel come una sirena che vive ancora sotto il mare con suo padre, Sebastian il granchio e Flounder il pesce. Vari episodi mettono in evidenza le sue relazioni con i suoi amici, padre e sorelle, e di solito coinvolgono Ariel sventando i tentativi di vari nemici che intendono danneggiare il regno. \nSviluppo.\nDopo il successo del film del 1989, la Walt Disney Company progett\u00f2 di produrre una serie televisiva per bambini per il suo outlet di cavi Disney Channel chiamato \"The Little Mermaid's Island\". La serie proposta includerebbe pupazzi di Jim Henson che interagiscono con un Ariel \"viva\". Mentre l'uscita home-video de La Sirenetta sal\u00ec alle vendite tra il 1990 e l'inizio del 1991, la Disney lasci\u00f2 cadere silenziosamente i piani per \"The Little Mermaid's Island\" in favore di un piano pi\u00f9 ambizioso: una serie settimanale animata per la rete CBS. Il nuovo spettacolo riguarderebbe le avventure di Ariel e delle sue amiche prima degli eventi del film.\nJamie Mitchell, artista e graphic designer che ha lavorato alla serie animata \"I Gummi\", \u00e8 stato nominato produttore e regista della nuova serie. Patsy Cameron e Tedd Anasti sono stati gli editori di storie e hanno scritto quasi tutti gli episodi della seconda e della terza stagione della serie. Il loro precedente lavoro comune comprendeva \"I Puffi\" di Hanna-Barbera e DuckTales della Disney. Anche alcuni degli artisti e dei tecnici del lungometraggio hanno contribuito alla serie TV. Mark Dindal, capo degli effetti speciali animati per il film, era un consulente per gli effetti speciali del programma televisivo. Robby Merkin, che ha lavorato con Alan Menken e Howard Ashman nell'organizzare le canzoni per il film, ha lavorato come arrangiatore e produttore musicale per la prima stagione della serie televisivo.\nRiferimenti al film originale.\nNell'episodio \"Il vattelapesca\" della prima stagione, compare una versione giovane del principe Eric col suo cane Max, rappresentato come un cucciolo. La cosa lascia un po' perplessi perch\u00e9 caratterizzerebbe Ariel come pi\u00f9 grande d'et\u00e0 del futuro sposo. Eric torna, con due brevi apparizioni, nella terza stagione dove appare, per\u00f2, rappresentato con le fattezze adulte del film originale. La prima \u00e8 nell'episodio \"Scuttle\", dove appare insieme a Grimsby; la seconda \u00e8 una fugace apparizione nell'episodio \"Il tesoro di Ariel\", insieme al cane Max (questa volta disegnato da adulto, come nel film) e allo chef Louis.\nNella seconda stagione venne inserito il personaggio di Ursula dal film originale, contraddicendone gli avvenimenti poich\u00e9 nel film sembrerebbe che Ariel non conosca la strega ed inoltre \u00e8 altamente improbabile che, dopo gli attacchi di questa ad Atlantica, la sirenetta avrebbe potuto rivolgersi a lei per un aiuto. Compare negli episodi \"Una iella abissale\" e \"Il primo della classe\". Nella terza stagione, invece, appare negli episodi \"L'Olimpo degli eroi\" e \"Il tesoro di Ariel\".\nNella terza stagione compare anche il personaggio del gabbiano Scuttle, raccontando, nell'episodio \"Scuttle\", il primo incontro tra lui ed Ariel. Il gabbiano appare anche nell'episodio \"L'isola della paura\".\nTrasmissione.\nIl debutto televisivo della serie nel settembre del 1992 ha assunto la forma di uno speciale di mezz'ora in prima serata, \"\"The Little Mermaid: A Whale of a Tale\" (\"Il balenottero smarrito\", in italiano). \u00c8 interessante notare che \"Whale of a Tale\"\" non \u00e8 ufficialmente considerato un episodio della serie da Disney perch\u00e9 \u00e8 stato prodotto con un contratto separato dalla CBS e non \u00e8 stato pi\u00f9 mostrato negli Stati Uniti dopo la sua unica trasmissione, sebbene sia disponibile in video e laserdisc. Il suo debutto sabato mattina \u00e8 arrivato il giorno successivo. La fascia oraria dello spettacolo era alle 8:30.\nConsapevole del successo mondiale per l'arte superiore del film, la Walt Disney Television Animation ha fatto da audizione ai migliori studi d'animazione d'oltreoceano. Nel mondo dell'animazione TV, coltivare la maggior parte delle opere d'arte destinate agli studi asiatici \u00e8 una realt\u00e0 economica a causa dei minori costi di produzione e dei salari all'estero. Studio in Corea, Giappone e Filippine hanno contribuito alla serie. La serie ha attirato un discreto interesse mediatico, includendo pi\u00f9 di un posto su Entertainment Tonight, perch\u00e9 era la prima serie basata direttamente su un film d'animazione Disney ed era un raro cartone animato televisivo riguardante un forte personaggio femminile. Lo spettacolo ha mantenuto il suo intervallo di tempo l'anno successivo con la sua seconda stagione.\nPer la terza stagione della serie, lo spettacolo \u00e8 stato spostato alle 8:00 per dare spazio ad una nuova serie animata Disney, Aladdin. Questa doveva essere la scorsa stagione dello show nella produzione originale; La CBS ha scelto di non acquistare un'altra serie di episodi. Il 2 ottobre 1995, Disney Channel ha iniziato a ripetere lo spettacolo sette giorni su sette. La serie \u00e8 stato trasmessa una volta al giorno su Disney Channel e sul nuovo canale Toon Disney fino al 2010. La serie \u00e8 poi andata in onda su Disney Junior dal lancio del canale dal 2012 fino al 2014.\nDoppiaggio.\nIn Italia, il doppiaggio \u00e8 stato realizzato dalla Royfilm, diretto da Renzo Stacchi, con dialoghi a cura di Andrea De Leonardis con l'edizione italiana curata da Ludovica Bonanome.\nIn questa serie gli unici doppiatori a riprendere il loro ruolo dal film sono Ronny Grant (Sebastian), Sandro Sardone (Flotsam e Jetsam) e Marco Mete (Scuttle). Paola Valentini divenne, da questo progetto in poi, la voce italiana ufficiale di Ariel in tutte le altre apparizioni multimediali del personaggio. \nEpisodi.\nLa serie ha avuto un totale di 31 episodi in tre stagioni. Nella prima puntata, \"Il balenottero smarrito\", Ariel adotta Macchietta, un cucciolo di orca che \u00e8 stato separato dalla sua famiglia. L'episodio \"Manta il terribile\" mostra in un flashback il primo incontro tra due giovanissimi Ariel e Flounder, e ne \"La pietra della giovinezza\" Re Tritone ragazzo d\u00e0 ad Ariel un assaggio di come suo padre era da giovane, e dopo tutto genitore e figlia non sono poi cos\u00ec diversi.\nNell'episodio \"Come nasce una favola\"\" Ariel salva un umano, Hans Christian Andersen, che \u00e8 liberamente ispirato all'autore che scrisse la favola originale de \"La sirenetta\"; l'incontro ha ispirato il personaggio a \"scrivere\" la fiaba. La voce di Kenneth Mars, doppiatore originale di Re Tritone, alla fine della puntata parla del vero Hans Christian Andersen, mentre l'immagine sullo schermo \u00e8 di Ariel seduta su uno scoglio nello stile della statua della Sirenetta al porto di Copenhagen, in Danimarca. Questa situazione \u00e8 ripetuta in \"La leggenda di Tarzan\", nell'episodio \"\"L'ispirazione\"\" dove Tarzan incontra il suo autore, Edgar Rice Burroughs, che viaggia in Africa in cerca di ispirazione per un nuovo romanzo.\nEdizioni home video.\nVHS.\nIn Italia, alcuni episodi della serie sono stati distribuiti in VHS raccolti in sei volumi:\nCitazioni.\nIn una scena dell'episodio \"Dinosauri tra noi\", si pu\u00f2 vedere un tirannosauro che combatte con uno stegosauro, un chiaro riferimento dal capitolo \"La sagra della primavera\" nel film \"Fantasia\".\nIn un episodio c'\u00e8 Sebastian che pulisce i denti ad un capodoglio e il capodoglio comincia a starnutire, un chiaro riferimento della scena di \"Pinocchio\", quando Pinocchio e Geppetto cercano di uscire dalla pancia della balena.\nSpin-off.\nDalla serie, \u00e8 stato tratto uno spin-off e segmento della serie \"Marsupilami\", come protagonista il granchio Sebastian, che si trova al di fuori del mare dopo il matrimonio tra Ariel ed Eric nel film.\nEpisodi"}
{"id": "1534702", "revid": "37401", "url": "https://it.wikipedia.org/wiki?curid=1534702", "title": "Marihuana", "text": ""}
{"id": "1534706", "revid": "107395", "url": "https://it.wikipedia.org/wiki?curid=1534706", "title": "Montagna Pistoiese", "text": ""}
{"id": "1534708", "revid": "211141", "url": "https://it.wikipedia.org/wiki?curid=1534708", "title": "Omicidio Marta Russo", "text": ""}
{"id": "1534710", "revid": "767487", "url": "https://it.wikipedia.org/wiki?curid=1534710", "title": "Steno Gola", "text": "Carriera.\nCresciuto nel Torino, inizi\u00f2 la sua carriera giocando in Serie D nel Pinerolo. Nel 1964-1965 torn\u00f2 nella societ\u00e0 granata che non lo utilizz\u00f2 cedendolo dopo un anno di panchina al . Da l\u00ec la sua carriera rimase circoscritta per quattro anni tra l'Abruzzo e le Marche.\nDopo il Pescara fu la volta dell'Anconitana. A seguire ci furono due stagioni ne L'Aquila.\nNel 1969-1970 approd\u00f2 alla . L'anno dopo gli arriv\u00f2 una proposta dal Del Duca Ascoli guidato da un giovane Carlo Mazzone. Gola accett\u00f2 di tornare in attivit\u00e0 e con lui in regia, la squadra marchigiana arriv\u00f2 in Serie A nel giro di quattro anni.\nAl termine della stagione 1975-1976 lo acquist\u00f2 la Fiorentina, dove ritrova Mazzone come allenatore. Rimase a Firenze due anni con 30 presenze all'attivo.\nNel 1978-1979 gioc\u00f2 la sua ultima stagione in Serie C1 a Cremona con la Cremonese."}
{"id": "1534717", "revid": "46291", "url": "https://it.wikipedia.org/wiki?curid=1534717", "title": "Elodea canadensis", "text": "Elodea canadensis \u00e8 una pianta acquatica della famiglia Hydrocharitaceae.\nDescrizione.\n\u00c8 una pianta dioica e durante la fioritura emergono solo i piccoli fiori. \u00c8 caratterizzata da fusti carnosi, di colore verde, flessibili, lunghi fino a 3-4 metri con numerose e piccole foglie sessili.\nBiologia.\n\u00c8 una specie infestante; la sua crescita e proliferazione \u00e8 particolarmente incentivata da acque ricche di nutrienti; inoltre riesce a svilupparsi sia nelle acque pi\u00f9 basse che in quelle profonde, e addirittura \u00e8 in grado di vivere anche non radicata, fluttuando sulla superficie. \n\u00c8 un anello fondamentale dell'ecosistema dei laghi; costituisce l'habitat per numerosi invertebrati e alcune specie di pesci vi trovano riparo in et\u00e0 giovanile.\nDistribuzione e habitat.\n\u00c8 una specie di origine nordamericana, in Italia naturalizzata e invasiva, soprattutto nelle regioni del Nord.\nVive nell'acqua dolce completamente sommersa, dal livello del mare a 600 m circa, in acque correnti calde e poco profonde."}
{"id": "1534723", "revid": "486946", "url": "https://it.wikipedia.org/wiki?curid=1534723", "title": "Luciano Guerzoni (senatore)", "text": ""}
{"id": "1534729", "revid": "287204", "url": "https://it.wikipedia.org/wiki?curid=1534729", "title": "Marco Tullio Cicerone il Vecchio", "text": "Biografia.\nDella sua vita non si hanno molte notizie certe, ma si pu\u00f2 affermare con certezza che fu, come poi suo figlio Marco Tullio Cicerone, un \"eques\" della citt\u00e0 di Arpino. Non partecip\u00f2 mai alla vita politica romana, e dunque il figlio ebbe poi la qualit\u00e0 di \"homo novus\". Bench\u00e9 la sua ascendenza risulti tuttora sconosciuta (secondo alcuni era discendente del re dei Volsci Tito Attio, che aveva valorosamente combattuto contro i Romani), era un uomo di grande cultura, e fu lui, infatti, ad avvicinare il figlio agli studi."}
{"id": "1534741", "revid": "122954021", "url": "https://it.wikipedia.org/wiki?curid=1534741", "title": "Coniglio lunare", "text": "Il coniglio lunare (in cinese ) \u00e8 una creatura presente nella mitologia e nel folklore di molti paesi dell'Estremo Oriente, e in particolare di Cina, Corea e Giappone. Si tratta per l'appunto di un coniglio che vivrebbe sulla Luna. Deve la sua origine a una pareidolia comune in Asia (ma non in Occidente) per la quale \u00e8 possibile vedere, negli avvallamenti della faccia illuminata della Luna piena, la figura di un coniglio seduto sulle zampe posteriori a fianco di un pestello da cucina.\n\u00c8 una figura leggendaria molto presente nell'immaginario mitologico dell'Estremo Oriente, sebbene con alcune varianti: in Cina viene solitamente considerato un compagno della divinit\u00e0 lunare Chang'e, per la quale \u00e8 incaricato di produrre l'elisir di lunga vita pestandone i componenti nel suo mortaio; nel folklore coreano e giapponese si limita invece a pestare il dolce di riso (in coreano tteok, in giapponese mochi) nel mortaio (in coreano , in giapponese ). In tutti i casi, il suo mito si ricollega a un'antica fiaba buddhista, la \"\u015aa\u015baj\u00e2taka\".\nIn Cina viene anche chiamato coniglio di giada () o coniglio d'oro (), e la sua figura viene celebrata nella festivit\u00e0 dedicata alla Luna e alla dea Chang'e, appunto la Festa della Luna (o Festa di met\u00e0 autunno; ).\nStoria.\nLa pi\u00f9 antica testimonianza del mito del coniglio lunare risale al Periodo dei regni combattenti, nell'antica Cina, ed \u00e8 presente nel \"Chu Ci\" (), una raccolta di poesie cinesi composta durante la dinastia Han. In essa, viene menzionata la credenza per la quale sulla Luna, insieme a un rospo, si troverebbe un coniglio occupato a sminuzzare nel suo pestello le erbe per l'immortalit\u00e0. Una successiva menzione \u00e8 riscontrabile nel \"Taiping yulan\" () della dinastia Song.\nLeggenda.\nNella mitologia, la ragione per cui un coniglio dovrebbe trovarsi sulla Luna \u00e8 descritta nel \"\u015aa\u015baj\u00e2taka\", un'antica storia buddista, con intenti moralistici. \nIn essa si narra di quattro amici animali, una scimmia, una lontra, uno sciacallo e un coniglio che, nel giorno sacro buddista di Uposatha (dedicato alla carit\u00e0 e alla meditazione) decisero di cimentarsi in opere di bene. Avendo incontrato un anziano viandante, sfinito dalla fame, i quattro si diedero da fare per procacciargli del cibo; la scimmia, grazie alla sua agilit\u00e0, riusc\u00ec ad arrampicarsi sugli alberi per cogliere della frutta; la lontra pesc\u00f2 del pesce e lo sciacallo, sbagliando, giunse a rubare cibo da una casa incustodita. Il coniglio invece, privo di particolari abilit\u00e0, non riusc\u00ec a procurare altro che dell'erba. Triste ma determinato a offrire comunque qualcosa al vecchio, il piccolo animale si gett\u00f2 allora nel fuoco, donando le sue stesse carni al povero mendicante. Questi, tuttavia, si rivel\u00f2 essere la divinit\u00e0 induista \u015aakra, e commosso dall'eroica virt\u00f9 del coniglio disegn\u00f2 la sua immagine sulla superficie della Luna, perch\u00e9 fosse ricordata da tutti.\nLa leggenda, il cui intento \u00e8 celebrare le qualit\u00e0 buddiste del sacrificio e della carit\u00e0 portata avanti a ogni costo, \u00e8 ben nota in Cina e in Giappone, ed \u00e8 conosciuta anche in versioni diverse: una di esse, popolare in Cina, vuole che sia stata la divinit\u00e0 Ch'ang \u00d4 a salvare la coraggiosa bestiola dalle fiamme e a portarla con s\u00e9 sulla Luna. In altre varianti cambia il numero e la specie dei compagni del coniglio, che vengono riferiti come una scimmia e una volpe nella raccolta giapponese \"Konjaku Monogatarish\u016b\", scritta durante il Periodo Heian e che colleziona antiche storie indiane, cinesi o giapponesi, o una volpe e un orso in altre versioni.\nIl nome stesso del racconto, inoltre, ricorda una delle parole sanscrite per indicare la Luna, \u0936\u0936\u093e\u0919\u094d\u0915 (\u0283a\u0283a\u014bka-), che letteralmente significa \"(ci\u00f2) il cui segno (\u0905\u0919\u094d\u0915-, a\u014bka-) \u00e8 una lepre (\u0936\u0936-, \u0283a\u0283a-)\u201d.\nImmaginario moderno e contemporaneo.\nCreatura folkloristica molto popolare in Giappone, dove il racconto della sua leggenda cos\u00ec come la sua identificazione sulla superficie lunare sono popolari fra i bambini, il coniglio della Luna \u00e8 spesso citato in numerose opere di finzione provenienti dal Sol Levante.\nSono numerosissimi i riferimenti alla sua figura presenti nella vasta produzione nipponica di anime e manga. Fra di essi possono essere ricordate citazioni presenti in \"Dragon Ball\", nel quale, in una delle prime storie, il protagonista Goku affronta un malvivente dall'aspetto di un coniglio antropomorfo, spedendolo infine sulla Luna; in \"Lam\u00f9\", dove in alcuni degli ultimi episodi del manga \u00e8 presente un curioso \"coniglio spaziale\", Inaba, il cui compito \u00e8 forgiare le chiavi del destino; nelle mini-avventure di Ener nel manga \"One Piece\", quando questi atterra sulla Luna, vi trova degli esseri simili a roditori che poi sottometter\u00e0 al suo volere; ne \"I Cavalieri dello Zodiaco\", durante la corsa lungo le 12 case dei \"Gold Saints\" viene narrata in breve la favola del coniglio lunare e viene paragonato a Shun (Andromeda) per via del suo profondo senso del sacrificio, inoltre nel sequel \"Saint Seiya - Next Dimension - Myth of Hades\" le guerriere della dea Artemide (chiamate Satelliti) portano sugli elmi delle orecchie da coniglio. La citazione pi\u00f9 nota si trova per\u00f2 nel popolarissimo anime e manga \"Sailor Moon\", nel quale il nome originale della protagonista \u00e8 Usagi Tsukino, la cui pronuncia \u00e8 identica al termine giapponese per \"coniglio della Luna\", sebbene scritto in modo diverso . \u00c8 presente anche nel manga \"Crazy Zoo\", dove uno dei protagonisti \u00e8 trasformato in un coniglio che \u00e8 appunto il coniglio lunare.\nRiferimenti a questa leggenda vi sono anche nei videogiochi \"Dark Cloud\" e \"Dark Chronicle\" (tutti i conigli in entrambi i giochi vengono dalla Luna e uno dei livelli di Dark Cloud \u00e8 ambientato su di essa). Inoltre, il sesto livello del gioco \"Gokujy\u014d Parodius\" \u00e8 ambientato sulla Luna, la quale ospita una fabbrica con martelloni che pestano il \"mochi\", numerosi conigli e il boss finale \u00e8 una sagoma di una ragazza in kimono con orecchie da coniglio che potrebbe essere una rappresentazione di Chang'e.\nAl di fuori dell'animazione giapponese, il coniglio lunare viene menzionato anche in una scherzosa conversazione tra l'equipaggio dell'Apollo 11 e lo staff della base statunitense di Houston, poco prima dello storico allunaggio: in essa, un addetto NASA ricordava agli astronauti del modulo la leggenda di Chang'e e del coniglio che avrebbero dovuto vivere sulla Luna; al che Michael Collins rispose: \"Okay, we'll keep a close eye for the bunny girl\" (\"Ok, terremo gli occhi aperti per la coniglietta\").\nL'Agenzia Spaziale Cinese ha scelto il nome \u7389\u5154 (Yutu, \"coniglio di giada\") per il rover lunare trasportato sulla Luna nel corso della missione spaziale Chang'e 3. Yutu ha esplorato il cratere \"Sinus Iridum\" per oltre un anno, dal dicembre 2013 al marzo 2015.\nIl cantautore italiano Angelo Branduardi ha composto una canzone ispirata alla leggenda orientale, intitolata \"La lepre nella luna\" e contenuta nel suo album del 1977 \"La pulce d'acqua\"."}
{"id": "1534746", "revid": "119537668", "url": "https://it.wikipedia.org/wiki?curid=1534746", "title": "Costume da bagno", "text": "Il costume da bagno \u00e8 un particolare capo d'abbigliamento, solitamente indossato per nuotare o per praticare degli sport acquatici come il surf, pallanuoto, nuoto sincronizzato, sci d'acqua, kitesurfing. In commercio ne esistono numerosi modelli che differiscono anche in base al sesso e all'et\u00e0 della persona che li indossa.\nTipi e stili.\nPer gli uomini si contano fra i costumi da bagno gli slip, i parigamba e i boxer, simili al capo d'abbigliamento intimo.\nPer le donne esistono numerose varianti, ad \"uno\" (il cosiddetto costume intero) o \"due\" pezzi, tra cui il celebre bikini, ma vi sono anche quelli detti topless (dall'inglese, cio\u00e8 mancante della parte superiore).\nI principali reggiseni nel costume femminile a due pezzi possono essere: a fascia, a corsetto e a triangolo, mentre per la parte di sotto esistono i modelli a coda di rondine, a tanga e a calzoncini.\nAnche per il costume intero, nonostante sia costituito da un'unica parte, esistono diversi tipi: con spalline, senza spalline e con diversi tipi di scollature.\nNegli ultimi anni si \u00e8 diffuso anche il trikini, un particolare tipo di bikini in cui i due pezzi (slip e reggiseno) sono uniti sul lato anteriore da un lembo di stoffa pi\u00f9 o meno grande, mentre un altro costume femminile recente \u00e8 il tankini, formato da una maglietta con coppe interne e un pantaloncino (o slip). Un particolare costume da bagno intero \u00e8 stato disegnato per le donne musulmane e prende il nome di \"burqini\": esso copre tutto il corpo, ad eccezione del viso, delle mani e dei piedi.\nSpeciali esemplari sono stati progettati per gli atleti, al fine di migliorare il pi\u00f9 possibile le loro prestazioni. Solitamente quello atletico \u00e8 una variante del costume intero normale, viene definito \"monopezzo olimpionico\" ed \u00e8 realizzato in lycra speciale che fa scivolare via l'acqua dal corpo e ha una costruzione tale da non essere d'intralcio per nessun tipo di movimento compiuto dalla persona che lo indossa.\nIn alternativa al costume da bagno per alcuni sport, come ad esempio lo scuba diving, \u00e8 obbligatoria la muta subacquea, un indumento impermeabile e termoisolante.\nStoria.\nNelle tradizioni culturali delle varie civilt\u00e0, laddove il bagno non era consentito in completa nudit\u00e0, il costume da bagno di solito era l'equivalente di un vestito indossato normalmente nella vita di tutti i giorni. Per esempio gli uomini giapponesi indossavano per fare il bagno il tradizionale fundoshi. Addirittura, nel XVIII secolo le donne indossavano delle particolari \"gonne da bagno\", fatte di un materiale che non diventava trasparente, e appesantito sui bordi affinch\u00e9 non si alzasse in acqua.\nNel XIX secolo le donne si immergevano in mare avvolte in abbondanti mantelli chiusi fin sopra il collo. Le bagnanti che giungevano nelle diverse spiagge, arrivavano dentro a delle cabine con ruote e tende nelle quali si cambiavano i vestiti.\nA partire dal 1850 l'abbigliamento femminile era ancora molto castigato e i costumi da bagno erano caratterizzati da gonfi pantaloni al polpaccio, completati da un abito lungo fino al ginocchio, con delle scarpine allacciate. In Europa, infatti, i primi costumi da bagno che permettevano di mostrarsi in pubblico al mare fecero la loro comparsa verso la met\u00e0 del XIX secolo. Il costume femminile era costituito da due pezzi: un vestito che copriva dalle spalle alle ginocchia ed un pantalone che scendeva fino alle caviglie. Ovviamente era solo per le persone abbienti che potevano permettersi il confezionamento di tale capo. Il giornale \"La Mode\" fu tra quelli che iniziarono a descrivere i capi da spiaggia delle mogli dei ricchi industriali. Tuttavia tale abito balneare era indossato ancora sul busto, che resistette nell'uso comune fino al primo decennio del Novecento, con accessori indispensabili come le scarpette e un cappello a visiera. Si riteneva allora che per una signora l'abbronzatura fosse volgare e che la pelle dovesse rimanere candida.\nIn Italia il culto della villeggiatura sulla spiaggia arriver\u00e0 solo nel 1880, a differenza della Francia e degli altri Stati europei in cui avvenne nella prima met\u00e0 del XIX secolo. Le prime personalit\u00e0 di spicco a mostrarsi in costume sulla spiaggia furono la regina Margherita e la famiglia Agnelli. La prima vera spiaggia italiana fu il Lido di Venezia che divent\u00f2, negli anni 1910-1920, la pi\u00f9 elegante stazione balneare d'Europa, dove tutti esibivano i loro costumi all'ultimo grido.\nNell'Inghilterra vittoriana invece gli stabilimenti balneari erano attrezzati in modo che le persone di sesso opposto non avessero contatti.\nNel 1907, la nuotatrice australiana Annette Kellerman si esib\u00ec in uno dei suoi spettacoli di nuoto sincronizzato negli Stati Uniti. Tuttavia la donna venne arrestata perch\u00e9 il suo costume lasciava scoperte braccia, gambe e collo. Nelle esibizioni successive la Kellerman dovette utilizzare un costume pi\u00f9 coprente. Contemporaneamente gli uomini iniziarono ad indossare un costume ad un unico pezzo con degli obl\u00f2 sotto le ascelle. In seguito a questo evento i costumi andarono progressivamente rimpicciolendosi, dapprima scoprendo le braccia, in seguito le gambe furono denudate fino alle cosce, cos\u00ec come il collo e il d\u00e9collet\u00e9.\nIl soggiorno estivo divenne una consuetudine dagli anni dieci, quando alcuni specifici luoghi cominciano a essere indicati come adatti al soggiorno per le vacanze, partendo dalle coste rocciose di Ischia alle isole Dalmate, dai lussuosi alberghi di Abbazia all'isola di Lussino. Si cap\u00ec allora l'importanza della comodit\u00e0, dell'adattabilit\u00e0 e della praticit\u00e0, tanto che comparirono costumi femminili interi di color blu, rosso, nero e bianco. Per il nuoto fecero la loro comparsa le prime cuffie da bagno.\nDagli anni venti Roma, essendo gi\u00e0 capitale d'Italia, era molto attrattiva anche come localit\u00e0 balneare, tanto da proporre sei spiagge per i vacanzieri: Ladispoli e Fiumicino per i meno abbienti, Porto d'Anzio per i politici e gli industriali, Ostia per i borghesi, Fregene per i pi\u00f9 eleganti snob e Santa Marinella per gli aristocratici. Anche i lidi della Versilia, di Alassio, di Positano e Posillipo erano molto frequentati, ma la massima esibizione balneare arriv\u00f2 a Riccione scelta da un decennio quale residenza estiva della famiglia di Mussolini.\nGli uomini indossavano pigiami di seta sopra al costume, mentre le donne usavano accappatoi ampi, morbidi e dai colori accesi; un accessorio indispensabile per il sesso femminile era la cintura Valaguzza, realizzata in morbida lana, che si chiudeva sul davanti con una fibbia di metallo, al cui interno si poteva inserire una trousse da trucco impermeabile. I costumi da bagno femminili furono sostituiti con corte gonnelline in taffetas con cinturina, oppure con costumi interi sfiancati e senza maniche, in jersey di lana.\nNegli anni trenta l'Italia fu sedotta completamente dai consigli mondani della rivista Lidel, che invitava tutte le lettrici ad andare in vacanza al mare, dando loro indicazioni specifiche sulla tipologia di vestiti da indossare e/o da avere con s\u00e9. Le grandi scollature sul dorso permisero l'abbronzatura, il Spalding propose il \"canadien\" in due pezzi, tunichetta e piccola mutanda. Si usava portare la giacca e la borsa da spiaggia coordinati. I pantaloncini si staccarono dal corpetto, i pigiami furono rimpiazzati con le camicie completate da gonne e giacchine.\nLa novit\u00e0 del 1936 fu la possibilit\u00e0 di realizzare il costume ai ferri, a punti serrati cos\u00ec da formare tante costine verticali, mentre nel 1937 si delinea il completo del costume da bagno costituito da reggiseno e pantaloncini corti in tessuto di seta elasticizzato con fantasie a stampe a fiori. Infine si diffonde l'uso della vestaglia da portare sopra il costume.\nNegli anni quaranta la moda fu fortemente condizionata dalla situazione bellica mondiale che rese difficile il reperimento dei tessuti di qualit\u00e0.\nI primi bikini furono introdotti subito dopo la seconda guerra mondiale, bench\u00e9 i primi modelli non differissero molto da quelli gi\u00e0 visti negli anni venti.\nDagli anni cinquanta la dimensione dei bikini si ridusse progressivamente, fino agli anni sessanta, quando cominci\u00f2 a diffondersi il topless. Lo stilista Rudi Gernreich disegn\u00f2 il monokini, un tipo di costume che lasciava completamente scoperto il seno. Non fu un successo commerciale, ma apr\u00ec la strada ad altre innovazioni.\nGli anni ottanta videro la nascita del tanga, diffuso inizialmente in Brasile, che si diceva fosse ispirato agli indumenti tradizionali degli abitanti dell'Amazzonia.\nI costumi da bagno maschili si diffusero parallelamente a quelli femminili, aumentando pian piano la parte di pelle scoperta, e arrivando alla fine allo slip. Tuttavia i costumi maggiormente diffusi dopo il 2000 sono quelli nati nella seconda met\u00e0 degli anni ottanta come i boxer, che seguirono la tendenza inversa, tendendo a coprire maggiormente il corpo.\nProcessi di produzione.\nLa fabbricazione dei costumi di bagno \u00e8, dopo la seconda guerra mondiale, per lo pi\u00f9 un processo meccanico e automatizzato in cui raramente \u00e8 presente l'intervento manuale:\nTessuti.\nI principali tessuti impiegati per la confezione dei costumi da bagno sono il lycra, il lastex e gli altri tessuti elasticizzati che aderiscono bene alle forme del corpo. Occasionalmente viene impiegato il cotone.\nNel 1920 si usava il rayon, una fibra che si ottiene dalla cellulosa, ma la sua scarsa durata, soprattutto una volta bagnato, ne ha interrotto l'utilizzo. Stessa cosa per il jersey e per la seta, talvolta utilizzata.\nNegli anni trenta si inizia a utilizzare i tessuti elasticizzati che permettono al costume di essere aderente sul corpo."}
{"id": "1534750", "revid": "94902", "url": "https://it.wikipedia.org/wiki?curid=1534750", "title": "Coniglio della Luna", "text": ""}
{"id": "1534751", "revid": "94902", "url": "https://it.wikipedia.org/wiki?curid=1534751", "title": "Coniglio della luna", "text": ""}
{"id": "1534752", "revid": "198277", "url": "https://it.wikipedia.org/wiki?curid=1534752", "title": "Teoria dell'etichettamento", "text": "La teoria dell'etichettamento (o della reazione sociale),elaborata dalla scuola di Chicago, \u00e8 una teoria sociologica della devianza che focalizza l'attenzione sul processo di costruzione del criminale non occasionale che sarebbe favorito, in maniera involontaria e paradossale, proprio dalla reazione della collettivit\u00e0 e delle istituzioni; il termine deriva dall'inglese Labeling Theory.\nAttraverso l'assegnazione dell'etichetta di criminale all'autore di un reato, secondo la teoria, si innescherebbe un processo in grado di trasformare l'autore vero (o presunto) di un singolo reato in un delinquente cronico. Influirebbero su questo processo sia le conseguenze della diffidenza, della disistima e della stigmatizzazione della collettivit\u00e0, in grado di ristrutturare la percezione di s\u00e9 da parte del \"criminale\" (\"convincendolo\"), sia l'isolamento e l'esclusione sociale che materialmente le istituzioni totali (ad esempio le strutture carcerarie) provocano. L'etichettamento produrrebbe quindi conseguenze deleterie sia a livello di rappresentazione sociale e di auto-percezione che di opportunit\u00e0 e di frequentazioni.\nQuesto processo, soprattutto nel caso di soggetti deboli, pu\u00f2 dare il via alla carriera criminale rendendo possibile anche il passaggio dal reato originario a forme di devianza anche pi\u00f9 gravi, ed a un'ostilit\u00e0 o a un distacco dal corpo sociale. La carriera criminale \u00e8 stata analizzata in questa chiave da molti studiosi, ad esempio dal sociologo Howard S. Becker in \"Outsiders\" .\nSecondo la teoria dell'etichettamento sarebbero vittime dell'etichettamento soprattutto coloro che compiono alcuni tipi di reati che suscitano \"allarme sociale\" e che non dispongono di mezzi materiali n\u00e9 di una reputazione o di uno status consolidato in grado di contrastare la penetrazione dell'etichetta di criminale. Inoltre la definizione stessa dei comportamenti da stigmatizzare (reati, o anche atti non penalmente rilevanti come il consumo di droghe), sarebbe influenzata dal diverso potere di influire sull'opinione pubblica e sulle leggi detenuto dagli strati pi\u00f9 agiati. Di conseguenza la reazione sociale non \u00e8 attivata in maniera uguale per tutti i tipi di reato, ma \u00e8 pi\u00f9 severa e dannosa nei confronti della microcriminalit\u00e0 e dei reati associati alle minoranze, ai poveri, ai presunti recidivi o a chi ha un determinato aspetto. Al contrario i protagonisti di altri comportamenti criminali, ad esempio i crimini dei colletti bianchi, non subirebbero lo stesso processo di condanna sociale grazie alla tolleranza concessa per i tipi di reati tipici della classe media, spesso socialmente pi\u00f9 dannosi, e grazie allo status e ai mezzi detenuti che permetterebbero una serie di strategie in grado di \"salvare la faccia\" in modo efficace.\nSecondo questa teoria la reazione sociale, come oggi configurata, sarebbe quindi un fattore criminogeno soprattutto nel caso dei soggetti deboli e marginali. Per contrastare questo processo dannoso la teoria dell'etichettamento suggerisce parsimonia nella somministrazione della sanzione penale, da riservarsi ai fenomeni pi\u00f9 gravi, e l'ampia adozione di misure alternative al carcere finalizzate al reinserimento del detenuto ed alla cancellazione dell'etichetta (de-istituzionalizzazione).\nLa teoria dell'etichettamento \u00e8 utilizzata anche da coloro che contestano, ad esempio, la \"medicalizzazione facile\" di certi tipi di disagio mentale ed in generale in tutti gli ambiti nei quali si potrebbe indurre l'effetto profezia che si auto avvera. Secondo questa corrente, che trova le sue radici nel libro del sociologo Thomas Scheff \"Being Mentally Ill. A Sociological Theory\" (1966) la \"malattia mentale\", ad esempio, avrebbe in molti casi un'origine sociale o, in ogni caso, la medicalizzazione avrebbe in molti casi effetti deleteri.\nFilosofia.\nNon pochi problemi vengono posti dai sostenitori di tale teoria: se intesa in senso stretto infatti porrebbe in essere oltre alla responsabilit\u00e0 individuale nella commissione del reato, una responsabilit\u00e0 anche, se non della collettivit\u00e0, almeno di chiamata in correo del gruppo sociale di riferimento.\nSi pone quindi il problema di come conciliarla con il paradigma epistemologico del diritto in base al quale 'ogni cittadino \u00e8 uguale davanti alla legge': ci sono forse individui pi\u00f9 facilitati da un gruppo collettivo a delinquere con l'etichetta di 'delinquente abituale'? Il dibattito in filosofia del diritto rimane ancora aperto e cogente."}
{"id": "1534754", "revid": "94902", "url": "https://it.wikipedia.org/wiki?curid=1534754", "title": "Coniglio sulla luna", "text": ""}
{"id": "1534755", "revid": "228587", "url": "https://it.wikipedia.org/wiki?curid=1534755", "title": "Sini", "text": ""}
{"id": "1534757", "revid": "94902", "url": "https://it.wikipedia.org/wiki?curid=1534757", "title": "Coniglio sulla Luna", "text": ""}
{"id": "1534759", "revid": "1305772", "url": "https://it.wikipedia.org/wiki?curid=1534759", "title": "Trusted Network Connect", "text": "Il Trusted Network Connect \u00e8 un'architettura di rete aperta e non proprietaria basata sul protocollo AAA definita secondo le specifiche pubblicate dal Trusted Computing Group. Il Trusted Network Connect \u00e8 compatibile con diversi protocolli di rete, tra cui 802.1x per le reti wireless, VPN per le reti private, RADIUS e DIAMETER per la sicurezza. Per garantire l'anonimit\u00e0 del processo, \u00e8 possibile utilizzare il protocollo di Direct Anonymous Attestation implementato attraverso Trusted Platform Module. L'esercito americano user\u00e0 il protocollo Trusted Network Connect per implementarlo nelle proprie reti informatiche; la National Security Agency stessa ha partecipato alla definizione delle sue specifiche."}
{"id": "1534760", "revid": "94902", "url": "https://it.wikipedia.org/wiki?curid=1534760", "title": "Coniglio di giada", "text": ""}
{"id": "1534761", "revid": "94902", "url": "https://it.wikipedia.org/wiki?curid=1534761", "title": "Coniglio di Giada", "text": ""}
{"id": "1534762", "revid": "94902", "url": "https://it.wikipedia.org/wiki?curid=1534762", "title": "Coniglio d'oro", "text": ""}
{"id": "1534763", "revid": "94902", "url": "https://it.wikipedia.org/wiki?curid=1534763", "title": "Coniglio d'Oro", "text": ""}
{"id": "1534764", "revid": "94902", "url": "https://it.wikipedia.org/wiki?curid=1534764", "title": "Yu\u00e8t\u00f9", "text": ""}
{"id": "1534765", "revid": "94902", "url": "https://it.wikipedia.org/wiki?curid=1534765", "title": "Yuetu", "text": ""}
{"id": "1534768", "revid": "94902", "url": "https://it.wikipedia.org/wiki?curid=1534768", "title": "Tsuki no usagi", "text": ""}
{"id": "1534769", "revid": "628767", "url": "https://it.wikipedia.org/wiki?curid=1534769", "title": "Beira (mitologia)", "text": "Beira nella mitologia scozzese \u00e8 considerata una dea dell'inverno e la madre degli dei e delle dee.\nLa dea \u00e8 protagonista di una delle geogonie celtiche e occupa il ruolo che nella mitologia greca \u00e8 della divinit\u00e0 Gea e nella mitologia nordica della dea J\u01ebr\u00f0."}
{"id": "1534774", "revid": "92723", "url": "https://it.wikipedia.org/wiki?curid=1534774", "title": "Underflow aritmetico", "text": "Un elaboratore presenta un underflow aritmetico nel caso in cui un'operazione aritmetica che utilizza variabili floating point generi un risultato pi\u00f9 piccolo della sensibilit\u00e0 dell'elaboratore stesso. Ad esempio dividendo un numero \"a\" (diverso da zero) per un valore \"b\" molto grande si ottiene un valore \"c\" molto piccolo; se \"c\" \u00e8 troppo piccolo la macchina non riesce a memorizzarlo correttamente e confonde il suo valore con zero.\nAnalisi del problema.\nDato che le variabili floating point hanno una dimensione predefinita della mantissa, non \u00e8 possibile memorizzarvi pi\u00f9 di un determinato numero di cifre e in caso di \"sfondamento\" viene incrementato l'esponente. Ipotizzando una mantissa con 5 cifre significative. Il numero 3,1415 verrebbe rappresentato nel seguente modo:\n MANTISSA ESPONENTE\n a b c d e \n 3 1 4 1 5 - 4\nOvvero come 31415 \u00d7 10\u22124\nIl numero 125.250 verrebbe invece rappresentato come:\n MANTISSA ESPONENTE\n a b c d e \n 1 2 5 2 5 1\nSommando i due numeri, a causa della ridotta dimensione della mantissa (e portando i numeri allo stesso esponente) otteniamo il seguente allineamento:\n MANTISSA \n a b c d e x x x x x\n 1 2 5 2 5 \n 3 1 4 1 5\n 1 2 5 2 5 - - - - -\nOvviamente, disponendo solo di 5 cifre sulla mantissa l'intero numero 3,1415 andrebbe perduto nella somma, causando un errore numerico che pu\u00f2 propagarsi sensibilmente in caso di successive moltiplicazioni.\nContromisure e possibili soluzioni.\nNei programmi si pu\u00f2, in certi casi, ovviare all'underflow aumentando la precisione di calcolo, passando da singola precisione (32 bit) a doppia (64 bit) o quadrupla (128 bit).\nDurante l'analisi funzionale del programma \u00e8, inoltre, appropriato evitare di effettuare moltiplicazioni dopo la somma di numeri grandi con piccoli. I numeri grandi andrebbero divisi e i piccoli moltiplicati, tenendo ovviamente conto del processo numerico che si intende applicare."}
{"id": "1534775", "revid": "767487", "url": "https://it.wikipedia.org/wiki?curid=1534775", "title": "Nessuno torna indietro", "text": "Nessuno torna indietro \u00e8 un film del 1943, diretto da Alessandro Blasetti, tratto dall'omonimo romanzo di Alba de C\u00e9spedes.\nTrama.\nLa storia d'amore di Vinca con un esule spagnolo \u00e8 interrotta dallo scoppio della guerra di Spagna. Silvia \u00e8 l'intellettuale del gruppo, ambiziosa e volitiva, diviene assistente di un professore universitario, ma finisce per innamorarsene e quasi a rinunciare alla carriera.\nL'affascinante Xenia, dopo essere stata bocciata ad un esame, decide di fuggire dal collegio, incontrando lo scanzonato Maurizio sul treno per andare a Milano: l\u00ec conosce un industriale milanese e ne diviene l'amante. Emanuela \u00e8 la mamma ricca e cinica di una bambina avuta da un aviatore morto; la bimba \u00e8 lasciata dalle suore, mentre la mamma conosce un uomo affascinante.\nMilly, introversa e romantica, ama la musica e si innamora di un cieco ma muore improvvisamente. L'ambiziosa Valentina passa il tempo ad invidiare le sue amiche pi\u00f9 grandi ed a contenderne i corteggiatori. Sar\u00e0 la sola a rimanere al collegio.\nAnna rimpiange la vita in campagna, ma quando ci torna tutto \u00e8 cambiato: decide di sposarsi con Mario.\nProduzione.\nIl film venne girato nei primi mesi del 1943 negli stabilimenti della Scalera Film di Roma.\nIl titolo provvisorio del film durante la lavorazione era \"Istituto Grimaldi\" ma poi si scelse di mantenere quello del romanzo da cui era tratto.\nDistribuzione.\nA causa delle contingenti difficolt\u00e0 dovute alla guerra, il film riusc\u00ec ad essere distribuito nel circuito cinematografico italiano solo a partire dal 5 gennaio del 1945."}
{"id": "1534776", "revid": "287204", "url": "https://it.wikipedia.org/wiki?curid=1534776", "title": "Beta Lacertae", "text": "Beta Lacertae (\u03b2 Lacertae, \u03b2 Lac) \u00e8 una stella della costellazione della Lucertola, situata nella parte settentrionale della costellazione, proprio all'apice nord del \"disegno\" serpentino di stelle che designa la parte visibile della costellazione.\n\u00c8 anche stella doppia, designata come CHR 108, la cui compagna \u00e8 separata da soli 0,2 secondi d'arco e angolo di posizione pari a 168\u00b0.\nCaratteristiche fisiche.\nLa stella \u00e8 una gigante gialla di tipo spettrale G8,5 III, con una massa 1,85 volte quella del Sole ed un raggio quasi 11 volte superiore, mentre la sua metallicit\u00e0 \u00e8 molto inferiore a quella del Sole, con valori stimati che arrivano al massimo a [Fe/H]= -0,33."}
{"id": "1534779", "revid": "200568", "url": "https://it.wikipedia.org/wiki?curid=1534779", "title": "Gladewater", "text": "Gladewater \u00e8 un comune degli Stati Uniti che si trova parte nella contea di Gregg e parte nella contea di Upshur, nello Stato del Texas."}
{"id": "1534787", "revid": "94902", "url": "https://it.wikipedia.org/wiki?curid=1534787", "title": "Sasajataka", "text": ""}
{"id": "1534788", "revid": "123394025", "url": "https://it.wikipedia.org/wiki?curid=1534788", "title": "Vchutemas", "text": "Il Vchutemas (, acronimo di \u0412\u044b\u0441\u0448\u0438\u0435 \u0445\u0443\u0434\u043e\u0436\u0435\u0441\u0442\u0432\u0435\u043d\u043d\u043e-\u0442\u0435\u0445\u043d\u0438\u0447\u0435\u0441\u043a\u0438\u0435 \u043c\u0430\u0441\u0442\u0435\u0440\u0441\u043a\u0438\u0435, \"Vys\u0161ie CHUdo\u017eestvenno-TEchni\u010deskie MASterskie\" \"Laboratori artistico-tecnici superiori\") fu un istituto superiore d'arte di Stato russo che fior\u00ec a Mosca tra il 1920 e il 1927.\nI movimenti artistici che caratterizzarono il Vchutemas furono improntati al suprematismo e al costruttivismo. Per scopi, organizzazione e ambiti di studio il Vchutemas costituiva un'istituzione assai affine al Bauhaus, attivo nello stesso periodo in Germania: entrambi gli istituti, infatti, furono i primi a formare artisti-designer in senso moderno.\nCuriosit\u00e0.\nGrigorij Mihajlovi\u010d Bobrovskij insegn\u00f2 al Vchutemas fra il 1921 e il 1923."}
{"id": "1534789", "revid": "94902", "url": "https://it.wikipedia.org/wiki?curid=1534789", "title": "\u015aa\u015baj\u00e2taka", "text": ""}
{"id": "1534790", "revid": "132266", "url": "https://it.wikipedia.org/wiki?curid=1534790", "title": "Hyacinthe Sigismond Gerdil", "text": ""}
{"id": "1534791", "revid": "12582", "url": "https://it.wikipedia.org/wiki?curid=1534791", "title": "Fain\u00e8", "text": ""}
{"id": "1534799", "revid": "12582", "url": "https://it.wikipedia.org/wiki?curid=1534799", "title": "Ceciata", "text": ""}
{"id": "1534803", "revid": "106908", "url": "https://it.wikipedia.org/wiki?curid=1534803", "title": "Stromberg (disambigua)", "text": "Il termine Stromberg pu\u00f2 riferirsi a:"}
{"id": "1534805", "revid": "106908", "url": "https://it.wikipedia.org/wiki?curid=1534805", "title": "Str\u00f6mberg", "text": ""}
{"id": "1534809", "revid": "123193937", "url": "https://it.wikipedia.org/wiki?curid=1534809", "title": "Peter Hyams", "text": "Biografia.\nNato a New York, secondogenito di Barry Hyams, produttore e promotore teatrale a Broadway, e Ruth Hurok (figlia di Sol Hurok), ha una sorella maggiore di nome Nessa, direttrice di casting. Studia arte e musica all'Hunter College. Inizia la sua carriera lavorando come giornalista televisivo per una emittente di Chicago. Dal 1964 al 1970 lavora per la CBS, realizzando alcuni documentari.\nSuccessivamente si trasferisce a Los Angeles, dove realizza la sua prima sceneggiatura per la Paramount Pictures, \"Appuntamento con una ragazza che si sente sola\" (1971), di Herbert Ross.\nDebutta alla regia nel 1974 con \"Mani sporche sulla citt\u00e0\", dando il via a una lunga carriera che lo vede specializzarsi nel genere fantascienza. Realizza film come \"Atmosfera zero\" (1981), \"Condannato a morte per mancanza di indizi\" (1983), \"2010 - L'anno del contatto\" (1984), \"Rischio totale\" (1990), \"Timecop - Indagine dal futuro\" (1994), \"A rischio della vita\" (1995), e i meno fortunati \"Giorni contati\" (1999), \"D'Artagnan\" (2001) e \"Il risveglio del tuono\" (2005); inoltre \u00e8 produttore esecutivo del piccolo \"cult\" \"Scuola di mostri\" (1987)."}
{"id": "1534827", "revid": "729019", "url": "https://it.wikipedia.org/wiki?curid=1534827", "title": "Stazione di San Zeno-Folzano", "text": "La stazione di San Zeno-Folzano \u00e8 una stazione ferroviaria posizionata alla diramazione tra le linee Brescia-Cremona e Brescia-Parma.\nLa doppia denominazione della stazione ( S. Zeno - Folzano ) fa riferimento al fatto che la stazione serve il Comune di San Zeno Naviglio e la frazione di Folzano, posta nel Comune di Brescia.\nStoria.\nLa stazione fu concepita agli inizi degli anni Sessanta del XIX secolo come fermata della costruenda Pavia-Cremona-Brescia. Fu situata a met\u00e0 strada fra i comuni di San Zeno Naviglio e Folzano (ora frazione di Brescia) che le diedero il nome.\nAlla fine degli anni ottanta, durante la fase di progettazione della linea ferroviaria Parma-Brescia-Iseo, la stazione fu scelta come scalo di testa per la tratta che avrebbe collegato il capoluogo bresciano alla cittadina di Piadena, dove si assestava a quel tempo la ferrovia in direzione Parma.\nDopo la seconda guerra mondiale, il piazzale binari della stazione fu allargato per far fronte alle esigenze delle industrie metallurgiche che sono sorte nelle vicinanze.\nNegli anni novanta del XX secolo, la posizione geografica della stazione, tra due linee dotate di traffico considerevole e circondata da industrie allacciate a queste ultime, ha permesso che le Ferrovie dello Stato mantenessero del personale nel fabbricato viaggiatori.\nStrutture ed impianti.\nL'impianto, gestito da Rete Ferroviaria Italiana, \u00e8 presenziato da un Dirigente Locale, che gestisce il traffico ferroviario sulla stessa in coordinamento con quanto stabilito dal Dirigente Centrale avente sede presso Milano Lambrate.\nIl fabbricato viaggiatori.\nL'edificio \u00e8 composto di tre corpi in muratura. Quello centrale si tratta della costruzione originaria, mentre i due corpi laterali sono stati aggiunti successivamente.\nL'impianto originario \u00e8 stato costruito sulla base della tipica impostazione risalente alla fine XIX secolo: \u00e8 dotato di due livelli, di cui il primo riservato ai viaggiatori e alla gestione della linea, mentre il secondo \u00e8 riservato all'abitazione del capo stazione, a pianta rettangolare e tetto a due spioventi. I due corpi laterali sono ad un unico livello e sono riservati al magazzino, all'Ufficio Movimento, che si occupa di gestire la circolazione della linea nei pressi dell'impianto, e ai gabinetti.\n\u00c8 presente, in tutta la lunghezza dell'edificio, una pensilina in muratura per la protezione dei viaggiatori del primo binario.\nFascio binari.\nIl piazzale \u00e8 composto da quattro binari. Tre di questi sono dedicati anche al servizio passeggeri e sono dotati di banchina accessibile agli utenti.\nIl primo binario \u00e8 la parte terminale del tronco Piadena-San Zeno della ferrovia Parma-Brescia ed \u00e8 contrassegnato dalla progressiva chilometrica di quest'ultima. Il secondo binario, invece, appartiene alla Brescia-Olmeneta della ferrovia Brescia-Cremona, sebbene sia utilizzato anche per gli incroci dei convogli diretti o provenienti da Parma. Il terzo binario \u00e8 utilizzato per permettere l'incrocio dei treni in direzione Cremona, anche se \u00e8 raro il suo impiego dal punto di vista del servizio passeggeri. L'impiego del quarto binario \u00e8 rivolto al transito dei treni merci in casi eccezionali; pi\u00f9 spesso su di esso sono svolte manovre per la composizione dei convogli destinati al trasporto di merci o per le manovre di ingresso dei vicini stabilimenti.\nIl piazzale \u00e8 raccordato infine a due stabilimenti siderurgici, la Franchini Lamiere e la Duferdofin, e ad un deposito di rottami metallici, un tempo stabilimento della SiderAL.\nMovimento.\nLa stazione \u00e8 servita da treni regionali delle linee Brescia-Cremona e Brescia-Parma, operati da Trenord nell'ambito del contratto di servizio stipulato con le regioni coinvolte.\nL'impianto \u00e8 inoltre interessato da traffico merci originato dalle imprese siderurgiche raccordate.\nServizi.\nLa stazione dispone di:"}
{"id": "1534831", "revid": "124084948", "url": "https://it.wikipedia.org/wiki?curid=1534831", "title": "Cailleach", "text": "La Cailleach (pronuncia irlandese: o , pronuncia scozzese gaelica: ), traducibile come \"Vecchia Donna\" od anche come \"megera, befana\", chiamata Cailleach Bheur, \u00e8 una strega divina, una specie di divinit\u00e0 creatrice, un'antica divinit\u00e0 o anche un antenato divino delle mitologie irlandese e scozzese. La sua figura \u00e8 stata ripresa in numerosi personaggi e figure mitologiche dell'Irlanda (le \"Cailleacha\"), della Scozia (le \"Cailleachan\") e dell'Isola di Man (la \"Cailleagh\").\nLeggende.\nIn Scozia la \"Cailleach\" \u00e8 anche nota come \"Beira\", regina dell'inverno. Sarebbe stata lei a creare molte montagne e colline camminando a grandi passi e facendo cadere accidentalmente rocce dal suo grembiule. In altre leggende avrebbe creato le montagne intenzionalmente per usarle come passi da giardino. Ha creato colline e vallate col suo maglio. Viene definita come la madre di tutte le dee e di tutti gli d\u00e8i.\nIn Scozia le \"Cailleachan\" sono note anche come le \"Streghe delle Tempeste\" e sono viste come la personificazione degli elementi della natura specialmente nel loro aspetto distruttivo. Si dice che siano particolarmente attive nell'alzare le tempeste di vento primaverili durante il periodo detto \"A' Chailleach\".\nSulla costa ovest della Scozia la \"Cailleach\" esce d'inverno per lavare il suo grande plaid nel Gorgo di Corryvreckan (scozzese: \"Coire bhreacain\", \"Calderone del plaid\"). Il lavaggio durerebbe tre giorni, durante i quali il rumore della tempesta imminente viene sentito fino a 32\u00a0km nell'entroterra. Quando finisce, il plaid \u00e8 bianco e la terra \u00e8 coperta di neve.\nSecondo una leggenda la \"Cailleach\", stanca per aver pascolato tutto il giorno i suoi cervi, si addorment\u00f2 sul Ben Cruachan. Il pozzo che stava sorvegliando strarip\u00f2 e le acque che allagarono le valli formarono il fiume Awe e poi il Loch Awe. Una storia simile alla nascita del fiume Boyne per opera della dea irlandese Boann. \nIn Scozia e in Irlanda il primo coltivatore che termina il raccolto del grano ricava dall'ultimo covone un pupazzo detto \"Carlin\" o \"Carline\" che rappresenta la \"Cailleach\". La figura viene poi gettata di volta in volta nel campo del vicino che non ha ancora finito il raccolto. L'ultimo coltivatore che finisce il raccolto si prende la figura che deve conservare con cura per un anno e sfamare ed ospitare la strega per tutto l'inverno. I coltivatori fanno a gara per evitare di mantenere la \"Cailleach\".\nNell'antico poema irlandese \"Il Lamento della Cailleach di Beare\" ha cinquanta figli adottivi e sette periodi di giovinezza consecutivi, cos\u00ec ogni uomo che ha vissuto con lei \u00e8 morto di vecchiaia. I suoi nipoti e pronipoti sono trib\u00f9 e razze.\nAntica divinit\u00e0 invernale.\nLa Cailleach ha molti tratti di una personificazone dell'inverno: pascola cervi, combatte la primavera e il suo bastone gela il suolo.\nAssieme alla dea Br\u00ecghde la Cailleach \u00e8 vista come una divinit\u00e0 o uno spirito delle stagioni: Cailleach governa la stagione invernale, tra \"Samhain\" (1\u00ba novembre) e \"Beltane\" (1\u00ba maggio), mentre Br\u00ecghde governa la stagione estiva, tra \"Beltane\" e \"Samhain\". Alcune versioni mostrano entrambe come due aspetti della stessa dea. In alcune leggende la Cailleach si trasforma in roccia a Beltane e riacquista forma umana a Samhain. A seconda delle condizioni climatiche locali, l'avvicendamento tra la dea dell'inverno e la dea dell'estate \u00e8 festeggiato tra \"L\u00e0 Fh\u00e8ill Br\u00ecghde\" (\"Santa Brigida d'Irlanda\", 1\u00ba febbraio), \"Latha na Cailliche\" (25 marzo) o \"Beltane\". Le feste locali prendono nome o dalla Cailleach o da Br\u00ecghde.\n\"L\u00e0 Fh\u00e8ill Br\u00ecghde\" \u00e8 anche il giorno in cui la \"Cailleach\" raccoglie la legna per il resto dell'inverno. Secondo la leggenda se vuole far durare ancora a lungo l'inverno, render\u00e0 il 1\u00ba febbraio una giornata soleggiata per poter raccogliere legna sufficiente per i freddi mesi successivi. Quindi se il 1\u00ba febbraio il tempo \u00e8 pessimo, significa che la \"Cailleach\" dorme e quindi l'inverno sta per finire. Nell'Isola di Man, dove \u00e8 nota come \"Caillagh ny Groamagh\", si dice che appaia nel giorno di Santa Brigida sotto forma di un uccello gigantesco che trasporta bastoni nel suo becco.\nEtimologia.\nLa parola \"cailleach\" deriva dall'antico irlandese \"caillech\" (\"[colei che] si cela con un velo\", \"la velata\"). Il termine ricorre in parole composte gaeliche come \"cailleach-dhubh\" (\"vecchia nutrice\") o \"cailleach-oidhche\" (\"vecchia civetta\") e nell'irlandese \"cailleach feasa\" (\"veggenti\") e \"cailleach phiseogach\" (\"maghe\").\nUna parola collegata \u00e8 il gaelico caileag (\"giovane donna\"). Oscura invece la relazione con l'irlandese \"s\u00edle\" che ha portato alcuni a collegare la Cailleach con i bassorilievi di Sheela na Gig.\nLocalit\u00e0 associate.\nIn Scozia la \"Cailleach\" \u00e8 associata con la regione di Argyll e Bute. Nelle versioni posteriori \u00e8 nota come \"Cailleach nan Cruachan\" (\"la Strega di Ben Cruachan\"), dal nome della pi\u00f9 alta montagna della regione. Beinn na Cailleach sull'isola di Skye \u00e8 un suo luogo di ritrovo, come altre vette elevate della regione da cui tremende tempeste di neve e pioggia discendono, portando distruzione sulle basse terre.\nIn Irlanda \"Cailleach\" \u00e8 associata anche con alte montagne rocciose e affioramenti come \"Hag's Head\" (irlandese: \"Ceann na Cailleach\", \"la Testa della Strega\"), la punta pi\u00f9 meridionale dei \"Cliffs of Moher\" nella Contea di Clare. Le tombe megalitiche a Loughcrew, precedenti all'arrivo della lingua gaelica, si trovano in cima alle \"Slieve na Calliagh\" (\"Colline della Strega\").\nGalizia (Spagna).\nSecondo alcuni storici il nome della trib\u00f9 celtica dei Galleci (greco: \"Kallaikoi\"; latino: \"Callaeci\", poi \"Gallaeci\"), che diedero nome alla regione spagnola oggi nota come Galizia (latino: \"Callaecia\", poi \"Gallaecia\"; spagnolo: \"Galicia\"; galiziano e portoghese: \"Galeza\"), significherebbe \"adoratori di \"Cailleach\"\", sostenendo che anticamente fosse una dea. Il nome della trib\u00f9 sarebbe stato dato dai mercanti greci che giunsero nella regione prima dei Romani che lo estesero a tutti i popoli della regione."}
{"id": "1534835", "revid": "88740", "url": "https://it.wikipedia.org/wiki?curid=1534835", "title": "Gon\u00e7alves", "text": ""}
{"id": "1534840", "revid": "1566286", "url": "https://it.wikipedia.org/wiki?curid=1534840", "title": "Armando Bandini", "text": "Biografia.\nInterprete caratterista assai versatile, dotato di un'ottima pronuncia, ha fatto parte della compagnia teatrale di Gilberto Govi, curando poi uno speciale a puntate sull'attore genovese andato in onda sulla Rai. Lo si ricorda nel ruolo del preside nel film di Renato Pozzetto \"\u00c8 arrivato mio fratello\" e in quello di don Carlino in \"Don Camillo monsignore... ma non troppo\".\nHa doppiato vari cartoni animati, sia americani che giapponesi (\u00e8 rimasto famoso il doppiaggio di Rigel nella serie Atlas Ufo Robot); ha inoltre prestato la voce a parecchie stelle di Hollywood. Nel film d'animazione \"Mulan\" ha interpretato il ruolo di Chi Fu, il funzionario dell'Imperatore.\nEra la voce che introduceva gli episodi dello sceneggiato di avventure di Saturnino Farandola, in onda nel 1977 sulla Rai 2. Ha doppiato il personaggio Tattoo nel telefilm anni '80 \"Fantasilandia\" (Canale 5). Sposato con l'attrice Emma Fedeli, rimasto vedovo nel 1980, spos\u00f2 l'attrice e doppiatrice Daniela Igliozzi. Mor\u00ec il 27 maggio 2011, appena 9 giorni prima di compiere 85 anni."}
{"id": "1534843", "revid": "12420", "url": "https://it.wikipedia.org/wiki?curid=1534843", "title": "Valle del Carlone (Bobbio)", "text": ""}
{"id": "1534847", "revid": "729019", "url": "https://it.wikipedia.org/wiki?curid=1534847", "title": "Rezia (provincia romana)", "text": "Rezia (\"Raetia\" in latino) era il nome di una provincia dell'Impero romano, comprendente i territori alpini e subalpini compresi fra l'odierno Alto Adige, la Baviera meridionale, parte della Svizzera, dell'Austria occidentale e del versante alpino italiano, corrispondenti all'omonima regione storica che deve il suo nome all'antico popolo dei Reti.\nStatuto.\nI Romani, che diedero il nome all'area e ai suoi abitanti (Reti), conquistarono la Rezia e la Vindelicia nel 15 a.C., a seguito delle campagne militari condotte da Druso e Tiberio. Augusto affid\u00f2 il territorio acquisito ad un prefetto (\"praefectus Raetis, Vindelicis et Vallis Poeninae\"), che era sottoposto all'autorit\u00e0 del legato, comandante dell'esercito della futura provincia di Germania Superior.\nCreata provincia da Claudio, con il nome di \"Raetia, Vindelicia et Vallis Poenina\", la provincia venne affidata ad un \"procurator Augusti\" di rango ducenario.\nDopo le guerre marcomanniche del II secolo, la provincia di \"Raetia\" fu assegnata ad un \"legatus Augusti pro praetore\" (dal 179 circa) di rango senatorio e vi fu definitivamente stanziata una legione, la legio III Italica.\nA partire dalla riforma dioclezianea, la provincia venne annessa alla Diocesi d'Italia, e divisa fra le due nuove province di Raetia prima (\"Curiensis\") e Raetia secunda (\"Vindelica\"). In entrambe vennero dislocati un \"dux\" per il comando militare e un \"Praeses\" per quello civile, rispettivamente a \"Curia Raetorum\" (Coira) e ad \"Augusta Vindelicorum\" (Augusta).\nStoria.\nConquista sotto Augusto.\nIl trofeo di La Turbie attesta che esistevano quattro popolazioni afferenti ai Vindelici (\"Vindelicorum gentes quattuor\"): \"Cosuanetes\", \"Rucinates\", \"Licares\" e \"Catenates\". Strabone scrive invece che i Vindelici erano divisi, fra \"Licatii\", \"Clautinatii\", \"Vennones\", \"Estiones\" e \"Brigantii\", mentre, secondo il geografo d'et\u00e0 augustea, le trib\u00f9 alpine di ceppo retico erano i \"Cotuantii\" e i \"Rucantii\".\nLa definitiva conquista del settore strategico di Rezia e Vindelicia fu fondamentale per il successivo consolidamento e potenziamento del sistema difensivo renano e danubiano. Le armate romane negli anni successivi poterono cos\u00ec portare a compimento la sottomissione dei territori dell'Illirico e l'occupazione romana della Germania, anche se questi ultimi furono perduti nel 9, in seguito alla disfatta di Teutoburgo. L'obbiettivo finale era stato, infatti, raggiunto solo per pochi anni. La frontiera dell'impero romano era stata avanzata a settentrione e ad oriente, dal fiume Reno e la barriera della Alpi, ai fiumi Elba-Danubio, nella speranza di poter ridurre i confini imperiali dell'Europa continentale.\nDa Claudio a Antonino Pio.\nIl distretto militare venne elevato a provincia solo da Claudio, con il nome di \"Raetia, Vindelicia e Vallis Poenina\" (comprendendo quindi anche il distretto delle Alpi centro-occidentali). La provincia stessa fu ampliata in seguito all'occupazione del territorio dei cosiddetti \"Agri decumates\" cominciata da Vespasiano e Domiziano e proseguita poi dagli imperatori adottivi (da Traiano ad Antonino Pio).\nL'occupazione degli \"Agri decumates\", inizi\u00f2 sotto Vespasiano, con le campagne del legato della Germania Superiore, Gneo Pinario Cornelio Clemente nel 73/74 per le quali ottenne gli \"ornamenta triumphalia\", permettendo cos\u00ec la creazione di una prima linea di fortificazioni artificiali nel Taunus-Wetterau, a cui se ne sarebbero aggiunte altre fino ad Antonino Pio, per un totale di 550\u00a0km.\nNegli anni, infatti, 84 ed 85 Domiziano li dedic\u00f2 alla costruzione di tutta una serie di fortini e strade militari nel Wetterau e Taunus, cominciando a creare il primo tratto fortificato del limes germanico-retico e congiungendo il fiume Lahn al fiume Meno. Contemporaneamente si procedette all'avanzata nei territori di Nemeti e Triboci, percorrendo il corso del fiume Neckar da ovest ad est, e costruendo i nuovi forti a Ladenburg e a Neuenheim; a sud la penetrazione avveniva portando la linea di confine verso settentrione, costruendo una serie di nuovi forti ausiliari a Sulz, Geislingen, Rottenburg an der Laaber, Burladingen, Gomadingen, Donnstetten, Urspring e G\u00fcnzburg, unendo cos\u00ec la fortezza militare di \"Argentoratae\" con la capitale della Rezia, Augusta Vindelicum.\nTraiano continu\u00f2 la penetrazione romana nell'area sia come governatore della Germania superiore (attorno agli anni 92-96), sia come imperatore (tra il 98 ed il 100) con l'avanzamento oltre il fiume Reno verso est, fino al cosiddetto \"limes\" di Odenwald, tratto di frontiera che collegava il fiume Meno presso W\u00f6rth, con il medio Neckar a Bad Wimpfen. Il successore Adriano, contribu\u00ec all'avanzamento lungo il cosiddetto \"limes\" dell'Alb.\n\u00c8 sotto Antonino Pio (nel 145-146) che molte delle torri e dei forti in legno, furono ricostruiti interamente in pietra, ma soprattutto si ebbe il definitivo avanzamento del \"limes\" di oltre 30\u00a0km ad est della precedente linea dell'Odenwald-Neckar.\nDalle guerre marcomanniche alle invasioni del III secolo.\nLa Rezia sub\u00ec pesanti devastazioni durante le guerre marcomanniche, attorno al 170, tanto che le fu assegnata una legione a difesa di questo tratto di \"limes\" danubiano. La provincia, di conseguenza, pass\u00f2 da provincia procuratoria (sotto un \"procurator Augusti\"), a provincia legataria, e venne assegnata ad un \"legatus Augusti pro praetore\" al comando della \"Legio III Italica\", acquartierata nella vicina \"Castra Regina\" (l'odierna Ratisbona).\nSotto Caracalla, potrebbero essere stati aggiunti ulteriori sbarramenti, fossati, palizzate e terrapieni, in seguito alle prime invasioni degli Alemanni del 213, i quali continuarono a guerreggiare con i successori, da Alessandro Severo a Massimino il Trace, fino a Gallieno come mostrato pi\u00f9 dettagliatamente qui di seguito.\nA partire dal 260, e fino al 274 circa, l'Impero romano sub\u00ec la secessione di due vaste aree territoriali, che per\u00f2 ne permisero la sopravvivenza. Ad ovest gli usurpatori dell'Impero delle Gallie, come Postumo (260-268), Leliano (268), Marco Aurelio Mario (268-269), Vittorino (269-271), Domiziano II (271) e Tetrico (271-274), riuscirono a difenderne i confini delle province di Britannia, Gallia e Spagna. Scrive Eutropio:\nPostumo era riuscito, infatti, a costituire un impero in Occidente, centrato sulle provincie della Germania inferiore e della Gallia Belgica e al quale si unirono poco dopo tutte le altre province galliche, della britanniche, ispaniche e, per un breve periodo, anche quella di Rezia.\nDa Diocleziano ai Costantinidi.\nVi fu una nuova fase sotto Costantino I, il quale divenuto monarca unico (\"Restitutor orbis\") ed assoluto dell'Impero romano (\"Dominus et Deus\"), non solo riusc\u00ec a consolidare l'intero sistema difensivo lungo i tratti renano e danubiano, ma ottenne importanti successi militari e torn\u00f2 a \"controllare\" buona parte di quei territori ex-romani, che erano stati abbandonati da Gallieno ed Aureliano, tra questi l'\"Alamannia\" (\"Agri decumates\").\nEsercito e difesa.\nLegioni romane.\nAll'esercito di Rezia, conosciuto semplicemente come EX.RAE. (\"Exercitus Raetiae\"), venne aggiunta una prima legione a partire dalle guerre marcomanniche: la \"legio III Italica\" che venne posizionata a \"Castra Regina\" (Ratisbona). A partire dalla riforma tetrarchica di Diocleziano, la guarnigione legionaria fu aumentata a due unit\u00e0, e la seconda legione, la \"Legio III Herculea\" fu posizionata a \"Caelius Mons\" (oggi Kellm\u00fcnz an der Iller).\n\"Auxilia\".\nLa guarnigione provinciale era composta da truppe ausiliarie, sia coorti, sia ali di cavalleria. Abbiamo conoscenza di queste unit\u00e0 essenzialmente in virt\u00f9 delle informazioni contenute nei diplomi militari. La composizione della guarnigione mut\u00f2 nel tempo, aumentando progressivamente i numeri degli effettivi: nel 69 d.C. erano dislocate in Rezia 11 coorti e 3 ali. Nel 117 erano presenti 10 coorti e sempre 3 ali, per poi passare nell'ultimo periodo di amministrazione equestre a 13/14 coorti di ausiliari e 4 ali (\"miliariae\") di cavalleria. Sappiamo da tutta una serie di iscrizioni epigrafiche che nella provincia c'erano:\nFortezze, forti e fortini del \"limes raeticus\".\nLungo il Danubio: da Mengen-Ennetach a \"Castra Batava\".\nSe ad Augusto dobbiamo l'inizio della conquista dei territori di \"Raetia et Vindelicia\", a Claudio (41-54) la progettazione di un miglior sistema difensivo lungo il Danubio. Egli, infatti, divenuto imperatore, complet\u00f2 le conquiste dei territori rimasti liberi fino al Danubio, annettendo le parti rimaste libere fino a quale momento di Rezia e Norico (attorno al 50).\nIn seguito con Vespasiano si ebbe l'avanzata romana nei territori dei cosiddetti \"agri decumates\" che portarono la frontiera oltre il Danubio (vedi paragrafo successivo). La prima linea di fortificazioni venne costruita lungo il fiume Alb, la seconda ed ultima fase prosegu\u00ec l'avanzata verso nord al tempo di Antonino Pio. Tale avanzata comport\u00f2, durante la seconda fase delle guerre marcomanniche (nel 179), il posizionamento di una legione nel luogo di congiunzione tra il \"limes germanico-retico\" e il tratto fluviale danubiano, a \"Castra Regina\" (oggi Ratisbona).\nNonostante il continuo rafforzamento di unit\u00e0 ausiliarie lungo il confine danubiano, durante il principato di Marco Aurelio i Marcomanni e i Sarmati ebbero buon gioco nel penetrare il \"limes\", giungendo sino ad Aquileia. In seguito a questi eventi, la provincia venne riorganizzata: l'amministrazione fu affidata ad un legato di rango senatorio e nel 179 vi fu definitivamente stanziata la una legione.\nLe continue invasioni barbariche, in particolare degli Alemanni, oltre alla contemporanea secessione della parte occidentale dell'impero (Impero delle Gallie), guidata dal governatore di Germania superiore ed inferiore, Postumo, costrinsero l'allora imperatore Gallieno ad abbandonare il territorio degli \"agri decumates\", riportando il \"limes\" ai grandi fiumi: ad ovest del Reno (cfr. \"limes\" alto germanico) ed a sud del Danubio. Era il 259-260.\nIn seguito alla riforma tetrarchica di Diocleziano la provincia di Rezia venne divisa in due province, affidate ciascuna ad una legione, dove la \"Legio III Italica\" continuava la sua permanenza a \"Castra Regina\", mentre la nuova \"Legio III Herculea\" era posizionata a \"Caelius Mons\" (oggi Kellm\u00fcnz an der Iller).\nQui sotto troverete una tabella riassuntiva delle fortificazioni di questo tratto di \"limes\", con relativa legenda:\nA nord del Danubio: lungo il fiume Alb.\nQui sotto troverete una tabella riassuntiva delle fortificazioni di questo tratto di \"limes\", con relativa legenda:\nA nord del Danubio: \"limes\" antonino.\nL'opera cominci\u00f2 sotto Vespasiano, il quale diede inizio alla penetrazione dell'area, grazie alle campagne del legato della Germania Superiore, un certo Gneo Pinario Cornelio Clemente nel 74. Furono creati, infatti, i forti di Schleitheim, H\u00fcfingen, Rottweil, Waldmossingen, Offenburg e Riegel am Kaiserstuhl.\nDieci anni pi\u00f9 tardi, al termine delle campagne militari condotte dal figlio, Domiziano (dell'83-84), furono costruiti tutta una serie di fortini e strade militari nel Wetterau e Taunus (ad Hofheim am Taunus, Francoforte, Bergen, Hanau-Kesselstadt, Okarben, Altenstadt, Friedberg e Bad Nauheim), iniziando a creare il primo tratto fortificato del limes germanico-retico che congiungesse il fiume Lahn al fiume Meno.\nContemporaneamente pi\u00f9 a sud si procedette all'occupazione dei territori di Nemeti e Triboci, percorrendo il corso del fiume Neckar da ovest ad est, e anche qui costruendo i nuovi forti a Ladenburg e a Heidelberg-Neuenheim, oltre al forte di Baden lungo la sponda destra del Reno, quasi di fronte ad Argentoratae.\nNella parte meridionale la penetrazione avveniva portando la linea di confine verso settentrione, con la costruzione di tutta una serie di nuovi forti ausiliari a Sulz, Geislingen, Rottenburg an der Laaber, Burladingen, Gomadingen, Donnstetten, Urspring e G\u00fcnzburg, ed unendo cos\u00ec la fortezza militare di \"Argentoratae\" con la capitale della Rezia, Augusta Vindelicum.\nLa frontiera continu\u00f2 a svilupparsi anche negli anni successivi, durante gli anni novanta, con la costruzione di nuovi forti a: Butzbach, Arnsberg, a Echzell (un forte tra i pi\u00f9 grandi di ben 5,2 ettari), pi\u00f9 a sud a Heidenheim (dove risiedette l\"'Ala II Flavia milliaria\") ed a Degerfeld.\nTraiano potenzi\u00f2 un nuovo tratto di frontiera pi\u00f9 ad est, o quando fu imperatore (98-100) oppure ai tempi in cui era ancora governatore della Germania superiore sotto Domiziano (attorno agli anni 92-96). Questo nuovo tratto collegava il fiume Meno con il Neckar, il cosiddetto limes di Odenwald, che dal Meno presso W\u00f6rth raggiunge il medio Neckar a Wimpfen.\nIl successore Adriano, recatosi lungo la frontiera germano-retica, contribu\u00ec alla costruzione della linea dell'Alb, fatta di torri di guardia paragonabili al limes del Taunus-Wetterau-Odenwald, alla ricostruzione di numerosi forti in pietra ed al consolidamento di quanto fatto dai suoi predecessori. Il nuovo spostamento degli auxilia sulla nuova linea di frontiera, port\u00f2 all'abbandono dei forti del retroterra come Wiesbaden ed Heddernheim.\n\u00c8 sotto Antonino Pio che molte delle torri e dei forti costruiti in precedenza in legno, furono ricostruiti interamente in pietra (a volte in siti differenti) e soprattutto si ebbe la definitiva evoluzione di questo tratto di limes tra Germania superiore e Rezia. Egli, infatti, gi\u00e0 a partire dal 145-146 promosse l'abbandono della precedente linea di difesa dell'Odenwald-Neckar a favore di una posizione pi\u00f9 avanzata di 30\u00a0km, ma non sappiamo se ci\u00f2 comport\u00f2 notevoli operazioni di guerra nell'area.\nLe continue invasioni barbariche, in particolare degli Alemanni, oltre alla contemporanea secessione della parte occidentale dell'impero (Impero delle Gallie), costrinsero l'allora imperatore Gallieno ad abbandonare il territorio degli \"agri decumates\". Era il 259-260.\nQui sotto troverete una tabella riassuntiva delle fortificazioni di questo tratto di \"limes\", con relativa legenda:\nTratto di \"limes\" tra Danubio ed Iller.\nQui sotto troverete una tabella riassuntiva delle fortificazioni di questo tratto di \"limes\", con relativa legenda:\nGeografia politica ed economica.\nLa provincia confinava a nord con il Danubio ed i territori liberi della Germania Magna; ad est con la provincia del Norico; a sud con l'Italia romana (delle regioni augustee di \"Venetia et Histria\" e \"Transpadana\"); ad ovest con la Germania superiore.\nMaggiori centri provinciali.\nGli indizi che permettono di identificare il \"caput provinciae\" nel municipio di \"Aelium Augusta Vendelicum\" (municipio con Adriano) risalgono alla fine del II secolo, ovvero dopo il cambio di status avvenuto sotto Marco Aurelio, sebbene nulla vieti di credere che la localit\u00e0 fosse gi\u00e0 in precedenza il capoluogo provinciale. La citt\u00e0 era messa in comunicazione con l'Italia tramite la via Claudia Augusta, tracciata da Druso e sistemata definitivamente da Claudio. I maggiori centri della provincia furono:\nRisorse economiche provinciali.\nIl territorio era particolarmente montuoso nella parte meridionale, degradando verso ampi altopiani, dove gli abitanti si occupavano soprattutto di allevamento del bestiame e del taglio del legno, poca attenzione era invece dedicata all'agricoltura. Alcune delle valli, tuttavia, erano ricche e fertili. Qui veniva prodotto anche il vino, considerato non inferiore ai vini italici. Augusto, ad esempio, si racconta che preferisse vino retico a qualunque altro. Vi era poi un discreto livello di commercio nelle principali piazze cittadine di beni come miele, cera e il formaggi.\nPrincipali vie di comunicazione.\nLe principali vie di comunicazioni erano:"}
{"id": "1534850", "revid": "922800", "url": "https://it.wikipedia.org/wiki?curid=1534850", "title": "Borussia M\u00f6nchengladbach 1962-1963", "text": "Il Borussia M\u00f6nchengladbach nella stagione 1962/63 si classific\u00f2 all'11\u00ba posto in \"Oberliga ovest\" con un totale di 8 vittorie, 8 pareggi e 14 sconfitte. In Coppa di Germania non riusc\u00ec a qualificarsi per gli ottavi di finale.\nIl capocannoniere della squadra fu Franz Brungs con 12 gol.\nRosa calciatori.\nLa rosa del Borussia M\u00f6nchengladbach nella stagione 1962/63. Per ogni giocatore sono elencate le presenze e i gol in \"Oberliga Ovest\"."}
{"id": "1534861", "revid": "661526", "url": "https://it.wikipedia.org/wiki?curid=1534861", "title": "Bad Manners", "text": "I Bad Manners (in italiano \"cattive maniere\"), sono un gruppo musicale londinese in attivit\u00e0 dal 1976.\nStoria.\nVengono considerati a pieno titolo una delle band pi\u00f9 importanti del genere 2 tone ska, di cui il leader Buster Bloodvessel ne \u00e8 cantante e fondatore. Egli era famoso per la corporatura \"extra large\" (nel 2004 \u00e8 dimagrito da quasi 200\u00a0kg a 85\u00a0kg), il cranio pelato, l'enorme lingua e soprattutto le provocazioni durante gli show.\nIl loro sound \u00e8 indubbiamente sulla scia dei loro contemporanei Madness e The Specials, ma questo non gli ha impedito di divenire col tempo una delle band pi\u00f9 di culto di questo genere nella scena internazionale.\nLe esibizioni live dei Bad Manners sono di forte intensit\u00e0 e coinvolgenti. Nel 1981 parteciparono al festival di Sanremo dove durante l'esibizione Bloodvessel rimase prima in calzoncini e poi tent\u00f2 addirittura di scoprire il sedere di fronte a un pubblico allibito."}
{"id": "1534863", "revid": "287204", "url": "https://it.wikipedia.org/wiki?curid=1534863", "title": "Adilio", "text": ""}
{"id": "1534873", "revid": "15756", "url": "https://it.wikipedia.org/wiki?curid=1534873", "title": "Anemonia sulcata", "text": "Anemonia sulcata (), volgarmente nota come capelli di Venere, \u00e8 un celenterato antozoo della famiglia Actiniidae. Originariamente era chiamata \"Actinia sulcata\" .\nDescrizione.\nQuesto anemone di mare ha un corpo cilindrico, di colore variabile dal giallo-bruno al verde, da cui si diparte una corona di tentacoli lunghi, poco retrattili, con estremit\u00e0 di colore violetto. Raggiunge grandezze fino a circa 20\u00a0cm di diametro.\nBiologia.\nQuesta specie esprime una proteina fluorescente, denominata Kindling Fluorescent Protein (KFP), utilizzata come marker nel campo della biologia molecolare.\nDistribuzione e habitat.\nDiffusa nel Mar Mediterraneo e lungo le coste orientali dell'oceano Atlantico.\nCommestibilit\u00e0.\nLe attinie di questa specie sono molto ricercate in Sardegna ove vengono preparate impanate e fritte col nome di \"orziadas\". \u00c8 considerato un piatto prelibato e sono quindi molto ricercate, raggiungendo quotazioni mediamente elevate, anche per il costante depauperamento della specie a causa di un prelievo sconsiderato.\nAnche in Sicilia, dove sono noti come \"ogghiu a mari\", vengono fritte in pastella e sono una specialit\u00e0 del catanese, nonch\u00e9 dell'isola di Ustica e delle isole Egadi.\nIl suo utilizzo gastronomico \u00e8 noto anche all'isola d'Elba (dove \u00e8 chiamata \"\u00f2gliera\") e in Corsica (\"\u00f2gliula\").\nIn Spagna, nella regione di Cadice, in Andalusia sono molto apprezzate e vengono preparate fritte sotto il nome di \"ortiguillas\"."}
{"id": "1534882", "revid": "68105", "url": "https://it.wikipedia.org/wiki?curid=1534882", "title": "Sky City Tokyo", "text": ""}
{"id": "1534883", "revid": "49304394", "url": "https://it.wikipedia.org/wiki?curid=1534883", "title": "Palazzo Corigliano", "text": ""}
{"id": "1534884", "revid": "628767", "url": "https://it.wikipedia.org/wiki?curid=1534884", "title": "Aleksandr Nevskij (Prokof'ev)", "text": "Aleksandr Nevskij \u00e8 il tema musicale composto dal musicista e compositore Sergej Prokof'ev nel 1938 per l'omonimo film del regista sovietico Sergej \u0116jzen\u0161tejn. Da una rielaborazione del tema, lo stesso compositore trasse successivamente una cantata per mezzosoprano, coro e orchestra. \u00c8 rimasta una delle pi\u00f9 celebri cantate del XX secolo.\nLa storia di Aleksandr Nevskij si svolge in Russia nel XIII secolo quando, in seguito alla morte di Gengis Khan, il popolo dell'Orda d'Oro di stirpe mongolica, spingendosi verso Occidente travolse le citt\u00e0 e i principati della Russia antica e Aleksandr, sovrano di Novgorod, fu il condottiero eletto dal popolo come simbolo d'indipendenza che riusc\u00ec a frenare l'espansione di alcuni gruppi di origine germanica.\nSergej \u0116jzen\u0161tejn prese come soggetto del film la Battaglia del lago ghiacciato, durante la quale Aleksandr, capo dell'esercito russo, sconfigge l'esercito teutonico nel 1242 presso il Lago dei Ciudi ai confini dell'odierna Estonia. Secondo la leggenda Aleksandr diede ordine ai propri cavalieri di combattere privi di armature e di condurre i nemici sulla sottile superficie ghiacciata del lago, nel quale i cavalieri teutonici sprofondarono sotto il peso delle proprie bardature metalliche.\nAleksandr Nevskij (colonna sonora).\nAleksandr Nevskij fu il terzo lavoro di Prokof'ev per il cinema. La colonna sonora era composta da 21 sezioni e Prokof'ev si occup\u00f2 attivamente non solo della composizione, ma anche della fase di registrazione. Fece numerosi esperimenti posizionando il microfono a distanze diverse per ottenere il suono desiderato. I corni, ad esempio, usati per rappresentare i Cavalieri Teutonici furono fatti suonare vicini ai microfoni per produrre un suono crepitante e distorto. Le parti degli ottoni e del coro furono registrate in studi diversi e successivamente mixate insieme.\nProkof'ev utilizz\u00f2 diverse sezioni dell'orchestra, cos\u00ec come diversi stili compositivi, al fine di evocare negli ascoltatori le immagini che desiderava. Ad esempio, i Cavalieri Teutonici (visti come il nemico) sono affidati agli ottoni pesanti, che eseguono note dissonanti con un ritmo marziale. Al contrario, l'esercito russo, che rappresenta il bene e con cui il pubblico deve identificarsi, viene evocato con un materiale pi\u00f9 popolareggiante e armonioso.\nAleksandr Nevskij (cantata).\nLa \"\"Cantata op. 78\", nata anche come opera di propaganda stalinista, vuole rappresentare i differenti momenti della vicenda narrata nel film. Composta per mezzosoprano, coro ed orchestra, venne eseguita per la prima volta a Mosca dalla \"Filarmonica di Mosca\"\" il 17 maggio 1939 sotto la direzione di Prokof'ev e con Valentina Gagarina come voce solista. Come era avvenuto per la colonna sonora venne anch'essa ben accolta dal pubblico. Inizialmente dedicata al sessantesimo anniversario di Stalin, si caric\u00f2 di letture sempre pi\u00f9 spiccatamente patriottiche dopo l'invasione dell'Unione Sovietica da parte di Hitler.\nLa prima esecuzione negli Stati Uniti venne diretta da Leopold Stokowski e venne eseguita dividendola in sette movimenti, della durata di circa 40 minuti.\n\u00c8 stata cantata in russo, ma Prokof'ev ha utilizzato per il terzo e il quinto movimento il latino.\nAd un primo quadro storico che fa da prologo intitolato \"La Russia sotto il giogo dei Mongoli,\" introdotto da un brano orchestrale che nel film accompagna le sequenze di immagini che rappresentano la patria sotto il giogo mongolo, segue una melodia corale dagli accenti nostalgici dal titolo \"Il canto di Aleksandr Nevskij\" che rammenta le imprese compiute da Aleksandr contro gli svedesi.\nIl terzo brano, \"I Crociati in Pskov\", dall'aggressivo canto isoritmico latino \"Peregrinus expectavi, pedes meos in cymbalis\", \u00e8 dedicato all'invasione dei Cavalieri Teutonici.\nQuesto pezzo, a parte un breve passo dolente che sottolinea il dolore degli invasi, \u00e8 pervaso da una tematica musicale di carattere barbarico reso in modo perfetto dal suono cupo dei tromboni.\nSenza alcuna pausa segue il canto che esorta a combattere, \"Soll\u00e8vati, popolo russo!\", che gioca su temi assai semplici resi per\u00f2 corposi da un'orchestrazione altisonante.\nIl pezzo maggiormente spettacolare \u00e8 \"La battaglia sul ghiaccio\" dove viene vissuto il clima dello scontro con profonde sonorit\u00e0, accordi dissonanti, passaggi politonali tutti accompagnati dai numerosi strumenti a percussione.\nIl penultimo quadro, ricco di umanit\u00e0, intitolato \"Il campo dei caduti\" \u00e8 lasciato alla voce di mezzosoprano di una giovane donna russa che cerca tra i morti e i feriti il suo fidanzato dicendo di voler sposare un uomo coraggioso.\nLa \"Cantata\" si conclude con il brano dal tono grandioso \"L'entrata di Aleksandr in Pskov\" che riporta il tema musicale del condottiero gi\u00e0 affrontata nel secondo brano, dove la veloce trasposizione da una tonalit\u00e0 all'altra crea un notevole effetto."}
{"id": "1534889", "revid": "1305772", "url": "https://it.wikipedia.org/wiki?curid=1534889", "title": "Pellegrino Strobel", "text": "\u00c8 considerato fra i capiscuola della malacologia italiana e, con Gaetano Chierici e Luigi Pigorini, il padre della paletnologia italiana.\nBiografia.\nQuarto degli otto figli del nobile tirolese Michael Str\u00f6bel, funzionario del governo asburgico del regno Lombardo-Veneto, nacque a Milano, in Palazzo Marino: nel 1857 si trasfer\u00ec a Piacenza poi nel 1859 a Parma, dove il padre aveva ottenuto l'incarico di consigliere amministrativo della duchessa Maria Luigia.\nLo zio Leonard Liebener, noto naturalista, e Alexander von Humboldt, amico di famiglia, lo iniziarono sin dalla giovinezza allo studio delle scienze naturali. Frequent\u00f2 il ginnasio a Merano e si laure\u00f2 in giurisprudenza a Innsbruck (1842) e poi non si laure\u00f2 in scienze naturali a Pavia, ma fu proclamato dottore in scienze naturali il 10 marzo 1872 mentre insegnava a Parma (da Giuseppe Pelosio 1994). Fu socio di numerose istituzioni scientifiche di rilevanza internazionale: nel 1857 venne nominato professore di storia naturale a Piacenza nelle scuole \"facoltative\", venne poi nominato il 6 dicembre 1859 professore di storia naturale presso l'universit\u00e0 di Parma, dove poi fu anche docente di mineralogia, geologia e zoologia.\nNel 1864 venne chiamato a fondare la facolt\u00e0 di Scienze naturali di Buenos Aires, partecip\u00f2 a numerosi viaggi di esplorazione della Patagonia e nelle Ande, a proposito delle quali pubblic\u00f2 numerosi studi di carattere antropologico ed etnologico e di cui avrebbe organizzato una delle pi\u00f9 importanti collezioni di molluschi.\nTorn\u00f2 in Europa alla morte del padre e riprese a insegnare all'Universit\u00e0 di Parma, di cui venne eletto rettore nel 1891. A lui si devono soprattutto notevoli studi sulla cultura dei terramare e sulle civilt\u00e0 dell'et\u00e0 del bronzo d'Italia.\nMor\u00ec per malattia cardiaca nel 1895 nella sua villa di Vignale, frazione di Traversetolo.\nDaniele de Strobel, uno dei suoi due figli, fu un celebre pittore."}
{"id": "1534891", "revid": "709565", "url": "https://it.wikipedia.org/wiki?curid=1534891", "title": "Bloody Mary (fumetto)", "text": "Bloody Mary \u00e8 una miniserie di fumetti di fantascienza di quattro numeri scritta da Garth Ennis e disegnata da Carlos Ezquerra. \u00c8 stata pubblicata nel 1996 dalla divisione Helix della DC Comics. \nIn Italia \u00e8 stata pubblicata dalla Play Press in un volume unico da libreria e successivamente ristampata dalla Planeta DeAgostini, in un volume comprendente anche la seconda miniserie \"Bloody Mary: Lady Liberty\"."}
{"id": "1534895", "revid": "287204", "url": "https://it.wikipedia.org/wiki?curid=1534895", "title": "4 Lacertae", "text": "4 Lacertae \u00e8 una stella della costellazione della Lucertola, situata nella parte centrale della costellazione. Di magnitudine +4,55, dista 2117 anni luce dal sistema solare.\nHa una massa oltre 10 volte quella del Sole, ed una luminosit\u00e0, considerata la radiazione ultravioletta emessa per una stella di tipo spettrale B9, dunque pi\u00f9 calda del Sole, 38000 volte superiore."}
{"id": "1534899", "revid": "13351025", "url": "https://it.wikipedia.org/wiki?curid=1534899", "title": "Carlos Leonel Trucco", "text": ""}
{"id": "1534909", "revid": "73843", "url": "https://it.wikipedia.org/wiki?curid=1534909", "title": "Magica", "text": ""}
{"id": "1534912", "revid": "1305772", "url": "https://it.wikipedia.org/wiki?curid=1534912", "title": "Magico", "text": ""}
{"id": "1534921", "revid": "287204", "url": "https://it.wikipedia.org/wiki?curid=1534921", "title": "Anextiomaro", "text": "Anextiomaro \u00e8 un epiteto celtico del dio del sole Apollo che si trova in un'iscrizione romano-britannica a South Shields, Inghilterra. La forma \u00e8 una variante di Anextlomaro \"Gran Protettore\", un modello divino o un nome attestato in un frammento gallico-romano originario di Le Mans, Francia. \"Anextlomaro\" compare inoltre come patronimico maschile a Langres, e il genere femminile Anextlomara appare in altre due dediche gallico-romane ad Avenches, Svizzera."}
