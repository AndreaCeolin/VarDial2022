{"id": "1489004", "revid": "547034", "url": "https://it.wikipedia.org/wiki?curid=1489004", "title": "Maximilian Friedrich von K\u00f6nigsegg-Rothenfels", "text": "Biografia.\nLa famiglia e i primi anni.\nMaximilian Friedrich proveniva da una famiglia di antica nobilt\u00e0 sveva proveniente da K\u00f6nigsegg. I suoi genitori furono il conte Albert Eusebius Franz von K\u00f6nigsegg-Rothenfels (che aveva intrapreso la carriera ecclesiastica per poi abbandonarla al fine di sposarsi) e la contessa Maria Clara Felicita von Manderscheid-Blankenheim. Tra i suoi fratelli, Christian Moritz von K\u00f6nigsegg-Rothenfels fu feldmaresciallo imperiale, mentre Joseph Maria Sigismund fu decano della cattedrale di Colonia; un altro suo fratello, Albert Eusebius Franz, fu canonico a Strasburgo finch\u00e9 non decise di abbandonare la carriera ecclesiastica per sposarsi, mentre tra le sue sorelle unafu canonica del monastero imperiale di Thorn e un'altra, Anna Wilhelmina Maria, fu badessa del monastero di Sant'Orsola a Colonia.\nDopo aver studiato ai collegi dei Gesuiti di Alt\u00f6tting, Colonia e Strasburgo, si laure\u00f2 in filosofia.\nIl 3 gennaio 1725, venne nominato canonico e arciprete della cattedrale di Colonia. Dal 1731 divenne anche arciprete e tesoriere della cattedrale di Strasburgo nonch\u00e9 di canonico della Chiesa di San Gereone (Colonia), della quale nel 1763 divenne prevosto, passando quindi al ruolo di presidente del capitolo della cattedrale di Colonia il 22 aprile 1756.\nL'episcopato.\nIl 6 aprile 1761 venne eletto all'unanimit\u00e0 arcivescovo di Colonia dal capitolo dei canonici locali, consacrato dal nunzio apostolico della regione, il cardinale Cesare Alberico Lucini il 16 agosto 1761 nella Hofkapelle del duomo di Bonn. I contemporanei lo descrissero come una persona pia e affabile, ma senza particolari talenti n\u00e9 aspirazioni.\nSotto il suo arcivescovato l'arcidiocesi di Colonia conobbe un periodo di prosperit\u00e0 che, grazie anche alla saggia guida del suo primo ministro Caspar Anton von Belderbusch e al consigliere Franz Friedrich Wilhelm von F\u00fcrstenberg, nel 1762 gli assicur\u00f2 anche la diocesi di M\u00fcnster, riuscendo a scalzare il suo rivale Caspar Ferdinand Droste zu F\u00fcchten con l'appoggio di Giorgio III di Gran Bretagna e di Federico II di Prussia. Nei 22 anni del suo episcopato a M\u00fcnster non visit\u00f2 mai la sua diocesi, preferendo anche in questo caso servirsi di amministratori capaci. Ad ogni modo non manc\u00f2 di interessarsi ad esempio all'operato del canonico e compositore Maximilian Friedrich von Droste zu H\u00fclshoff, zio della poetessa Annette von Droste-H\u00fclshoff, di cui fu protettore e promotore. Il suo tentativo di acquisire anche la carica di principe-vescovo a Paderborn fall\u00ec a causa della resistenza della Francia. Da papa Clemente XIII ottenne nel 1765 l'amministrazione spirituale della diocesi di Osnabr\u00fcck.\nPolitica ecclesiastica ed interna.\nSi interess\u00f2 alla corrente del febronianesimo aderendovi nel 1771, con un episcopalismo moderato. Fu tra i partecipanti al cosiddetto \"Congresso di Coblenza\" del 1769 dove si riunirono i principi-arcivescovi ed elettori di Colonia, Treviri e Magonza con l'intento di accordarsi per tenere una politica comune nel voler limitare l'ingerenza del papato nelle proprie attivit\u00e0 ed in particolare l'abolizione delle nunziature nei loro territori, ma la mossa fall\u00ec per il mancato appoggio imperiale all'operazione.\nDopo gli interventi gi\u00e0 eseguiti dal predecessore, l'arcivescovo Clemente Augusto di Baviera, il nuovo vescovo termin\u00f2 il \"Max-Clemens-Kanal\" di Clemenshafen (da Neuenkirchen) a Maxhafen (Wettringen). Proprio nell'abito della politica interna, il governo di Maximilian Friedrich si concentr\u00f2 sul mercantilismo e sulla fondazione di nuove manifatture a scapito dell'attivit\u00e0 di estrazione mineraria, il che port\u00f2 ad una revisione globale dell'economia locale.\nSi attiv\u00f2 particolarmente anche a favore dell'istruzione nei suoi stati, aprendo ad esempio il liceo Laurentianum di Arnsberg e giungendo nel 1781 alla creazione di una vera e propria commissione scolastica con il compito di sovrintendere alla corretta istruzione del popolo affidatogli. A Bonn patrocin\u00f2 la nascita del giornale \"Arnsberger Intellektivenblatt\" nel 1766, nel 1778 vi fond\u00f2 il teatro nazionale in lingua tedesca e nel 1777 l'universit\u00e0.\nMaximilian Friedrich \u00e8 considerato il vero iniziatore del Palazzo del principe elettore di Bonn.\nPolitica estera.\nIn politica estera, l'elettore cerc\u00f2 di evitare di prendere decisioni a favore della Prussia o dell'Austria, avvicinandosi invece ai Paesi Bassi, in particolare per quanto riguarda il territorio del vescovato di M\u00fcnster che era posto geograficamente vicino a quei territori. L'elettore mantenne le distanze anche dalla Francia dopo che questa aveva opposto resistenza alla sua elezione a vescovo di Paderborn. Le relazioni inizialmente piuttosto deboli con l'Austria, migliorarono notevolmente quando l'arciduca Massimiliano Francesco d'Austria venne prescelto quale coadiutore a Colonia. Questo riavvicinamento fu la prima svolta significativa rispetto alla politica di neutralit\u00e0 adottata sino a quel momento.\nGli ultimi anni.\nAnziano e sempre pi\u00f9 disinteressato al governo delle sue diocesi, ebbe una relazione con la ballerina italiana Isabella Barbieri in tarda et\u00e0.\nMaximilian Friedrich mor\u00ec a Bonn il 15 aprile 1784 e venne sepolto nella \"Chiesa dei Trenta Re (Dreik\u00f6nigenkapelle)\" del Duomo di Colonia.\nGenealogia episcopale.\nLa genealogia episcopale \u00e8:\nLa successione apostolica \u00e8:"}
{"id": "1489005", "revid": "1543377", "url": "https://it.wikipedia.org/wiki?curid=1489005", "title": "Astronomical Journal", "text": "L'Astronomical Journal (abbreviato in AJ) \u00e8 una rivista scientifica mensile e una delle pi\u00f9 importanti del mondo nell'ambito dell'astronomia. \u00c8 pubblicata dalla University of Chicago Press in collaborazione con l'American Astronomical Society (AAS); tuttavia dal gennaio 2008 la University of Chicago verr\u00e0 sostituita in qualit\u00e0 di editore dall'Institute of Physics Publishing.\nLe motivazioni di questo avvicendamento sono state fornite dalla societ\u00e0 come il desiderio da parte della Press di rivedere i propri accordi finanziari e di cambiare il software precedentemente sviluppato. \u00c8 previsto che le altre due pubblicazioni della societ\u00e0, l'Astrophysical Journal e la sua serie supplementare, seguiranno il suo destino nel gennaio 2009.\nLa rivista fu fondata nel 1849 da Benjamin Apthorp Gould; dovette per\u00f2 interromperne le pubblicazioni a causa della guerra di secessione americana, per poi riprenderle cessato il conflitto, nel 1865. Tra il 1909 e il 1941 il giornale fu pubblicato ad Albany, New York; nel 1941 l'editore Benjamin Boss si adoper\u00f2 per trasferire la responsabilit\u00e0 del giornale all'AAS.\nLa prima edizione elettronica dell'Astronomical Journal \u00e8 stata pubblicata nel gennaio 1998. A partire dal luglio 2006 all'edizione cartacea si affianc\u00f2 un'edizione \"e-first\", vale a dire una versione elettronica del giornale pubblicata in maniera indipendente dalla tiratura cartacea."}
{"id": "1489007", "revid": "599013", "url": "https://it.wikipedia.org/wiki?curid=1489007", "title": "Amos Adani", "text": "Carriera.\nDopo tre campionati nel , in Serie B, approd\u00f2 in Serie A grazie al nella stagione 1968-1969. Dopo un primo anno da riserva, divent\u00f2 titolare a partire dal torneo 1969-1970 contribuendo poi, nella prima met\u00e0 del decennio, alla conquista di due Coppe Italia.\nDal campionato 1975-1976, con l'arrivo di Franco Mancini, fin\u00ec stabilmente tra le riserve fino all'estate 1978 quando la societ\u00e0 petroniana decise di metterlo in lista di svincolo.\nAbbandonato il calcio, divenne imprenditore nel campo dell'abbigliamento nella citt\u00e0 che lo ha visto nascere."}
{"id": "1489012", "revid": "287204", "url": "https://it.wikipedia.org/wiki?curid=1489012", "title": "Cosso Cornelio Lentulo (console 1 a.C.)", "text": "Ebbe due figli maschi: Cosso Cornelio Lentulo console del 25 e Gneo Cornelio Lentulo Getulico, console del 26, oltre ad una figlia femmina di nome Cornelia, andata in sposa al console del 26, Gaio Calvisio Sabino. Due suoi nipoti furono anch'essi consoli: Gneo Cornelio Lentulo Getulico nel 55 e Cosso Cornelio Lentulo nel 60.\nBiografia.\nFu console nell'1 a.C. Pochi anni pi\u00f9 tardi, nel 5-6, divenne governatore d'Africa proconsolare e batt\u00e9 prima i Musulami e poi i Getuli (nel 6), ottenendo gli \"ornamenta triumphalia\" ed il cognomen trasmissibile anche ai figli di \"Gaetulicus\" (Getulico). Potrebbe aver svolto qualche compito importante durante la rivolta dalmato-pannonica del 6-9 anche se non ci \u00e8 dato sapere con certezza. Divenne, inoltre, \"quindecemvir sacris faciundis\" prima della fine del principato di Augusto (entro il 14).\nFu intimo amico dell'imperatore Tiberio e nel 31 riusc\u00ec a bloccare un processo contro l'amico Lucio Arrunzio, promosso dall'allora prefetto del Pretorio, Elio Seiano. Dal 33 al 36 ricopr\u00ec la carica di Prefetto dell'Urbe."}
{"id": "1489019", "revid": "485846", "url": "https://it.wikipedia.org/wiki?curid=1489019", "title": "West End", "text": "Il West End (\"Estremit\u00e0 Occidentale\") \u00e8 una vasta area situata nel centro di Londra, ad ovest del centro storico e finanziario (la City) e a Nord del Tamigi. Nel corso degli ultimi due secoli la vita cittadina di Londra si \u00e8 spostata in questa zona, prevalentemente elegante, che \u00e8 oggi il vero centro sociale, morale e culturale della citt\u00e0. \nNel gergo comune, il West End \u00e8 considerato una delle tre principali aree di Londra,\ninsieme alla City, centro storico pi\u00f9 antico ma anche sede della finanza e degli affari, alla zona di Westminster, dedicata agli uffici governativi e all'amministrazione. \nIl West End risulta importante per l'intrattenimento e il turismo. Famosi sono i numerosi teatri presenti in questa zona. Amministrativamente il West End fa parte quasi interamente del distretto di Westminster, sebbene i londinesi tendano a pensare in termini inversi, considerando la localit\u00e0 di Westminster (con il Parlamento, il Big Ben e la sede della Monarchia) come parte del West End.\nIl West End si contrappone tradizionalmente all'East End, vasta area povera e poco elegante, che tuttavia negli ultimi anni ha visto qualche segno di miglioramento.\nStoria.\nSituato a ovest della City, l'antica Londra romana e medievale e oggi importante centro finanziario, il West End \u00e8 stato a lungo scelto dalla ricca \u00e9lite come luogo di residenza, perch\u00e9 era solitamente controvento rispetto al fumo che proveniva dalla sovraffollata City.\nIl West End si \u00e8 sviluppato tra il XVII e il XIX secolo, per ospitare una serie di palazzi, case di citt\u00e0 onerose, negozi alla moda e luoghi di intrattenimento.\nNello stesso periodo, tutte le aree intorno alla City gi\u00e0 abitate precedentemente come Holborn, Seven Dials e Covent Garden (che erano povere e sporche), sono state trasformate e riqualificate.\nAd oggi, il West End contiene molte delle principali attrazioni turistiche della citt\u00e0, negozi, aziende, edifici governativi e luoghi di intrattenimento (compresi i teatri del West End).\nGeografia.\nIl West End, che comprende Green Park e St. James's Park, \u00e8 delimitata ad est dalla City, a sud-est dal Tamigi, a sud da Victoria Street, ad Ovest da Grosvenor Place, ed infine a nord da Piccadilly. \nLa zona che viene indicata con West End, non \u00e8 tuttavia sempre uguale perch\u00e9 varia in base al contesto. Ci si pu\u00f2 riferire alla zona intorno a Covent Garden e Leicester Square, famosa per i teatri e altre attrazioni di intrattenimento; alla zona di Oxford Street, Regent Street e Bond Street, note strade commerciali; a tutta la zona centrale di Londra, la quale si trova a est della City (ma non ha dei confini prestabiliti).\nQuartieri.\nUtilizzando la definizione pi\u00f9 in senso lato del West End, i quartieri che formano l'area del West End fanno parte del borgo londinese di Camden e della citt\u00e0 di Westminster; questi quartieri sono:\nI quartieri che si trovano a sud, a nord e a est di Hyde Park e di Kensington Gardens si svilupparono tra la fine delle guerre napoleoniche nel 1815 e la fine del XIX secolo, in alcuni casi, sostituendo villaggi preesistenti.\nAttivit\u00e0.\nGli edifici e le attivit\u00e0 presenti nel West End sono:\nLa \"New Year's Day Parade\", una sfilata cittadina per festeggiare il nuovo anno si svolge proprio lungo le strade del West End.\nCuriosit\u00e0.\nI Pet Shop Boys, nei primissimi mesi dalla loro nascita, adottarono il nome di West End come tributo alla zona londinese, zona della quale sono sempre stati innamorati. Successivamente composero \"West End Girls\", brano che ottenne un successo planetario."}
{"id": "1489021", "revid": "121723359", "url": "https://it.wikipedia.org/wiki?curid=1489021", "title": "ARFU Asian Rugby Championship 1974", "text": "L'Asian Rugby Championship 1974 () fu il 4\u00ba campionato asiatico di rugby a 15 organizzato dall'ARFU, organismo continentale di governo della disciplina.\nRispetto alle due edizioni precedenti si arricch\u00ec di una squadra e si tenne tra otto nazionali; fu ospitato dallo Sri Lanka e tutti gli incontri si svolsero nell'allora capitale Colombo tra il 17 e il .\nLa formula adottata fu quella, ormai consolidata, dei due gironi: entrambi furono composti da quattro squadre che si affrontarono all'italiana; alla fine della fase a gironi la prima classificata di un girone avrebbe affrontato la vincitrice dell'altro per la finale per il titolo, mentre le seconde si sarebbero disputate il terzo posto.\nI due gruppi furono dominati rispettivamente dai campioni uscenti del e dalla squadra di casa dello Sri Lanka, che cos\u00ec si incontrarono nella gara per il titolo; seconde furono e , alla finale di consolazione.\nNell'ultimo atto i giapponesi vinsero 44-6 confermandosi campioni per la quarta volta consecutiva.\nLa batt\u00e9 43-0 il e giunse terza."}
{"id": "1489022", "revid": "15756", "url": "https://it.wikipedia.org/wiki?curid=1489022", "title": "Kouros", "text": "I kouroi, singolare kouros (\u03ba\u03bf\u1fe6\u03c1\u03bf\u03c2 - \"ragazzo\", plur. \u03ba\u03bf\u1fe6\u03c1\u03bf\u03b9), sono sculture greche del periodo arcaico, la cui origine si colloca intorno alla met\u00e0 del VII secolo a.C. e la cui impostazione risente inizialmente degli influssi provenienti dalla statuaria egizia. Il kouros \u00e8 una figura umana maschile nuda e stante, idealmente priva di azioni e di attributi simbolici. Il considerevole numero di esemplari pervenuti permette di seguirne lo sviluppo sino all'inizio dell'et\u00e0 severa.\nIl termine \"kouros\", impiegato in epoca moderna, ha sostituito il precedente \"apollino\", che faceva riferimento ad una funzione specifica come statua di culto e, come si \u00e8 compreso in seguito, rivestita da queste sculture solo parzialmente. Solo alcuni dei kouroi giunti sino a noi sono stati ritrovati in santuari dedicati ad Apollo, altri sono stati dedicati ad altre divinit\u00e0 e altri ancora sono stati eretti come segnacoli tombali.\nOrigine ed evoluzione.\nAl problema dell'origine dei kouroi \u00e8 connesso quello dello sviluppo della scultura monumentale greca arcaica. Da una parte l'origine del kouros risiede negli xoana, statue di culto che materializzano la presenza della divinit\u00e0 alla quale \u00e8 dedicato il santuario in cui si trovano, dall'altra essa \u00e8 stata incentivata dall'intensificarsi dei rapporti commerciali con l'Egitto a partire dalla fondazione di Naucrati nella prima met\u00e0 del VII secolo a.C. A questo proposito occorre ricordare quella concentrazione sulla figura umana che si riscontra nella decorazione vascolare greca a partire dalla prima met\u00e0 dell'VIII secolo a.C. (Medio geometrico II), a sua volta da mettere in relazione con aspetti politici e sociali legati all'autoconsapevolezza e all'autocelebrazione dell'aristocrazia greca e al formarsi della polis. Da questo punto di vista il confronto con le civilt\u00e0 orientali non sembra doversi leggere in chiave imitativa, quanto come stimolo alla creazione di modelli culturali propri.\nIl sistema delle proporzioni e la tecnica scultorea utilizzata dai greci deriva dalla statuaria egizia, nella quale sono presenti tutti i caratteri dei kouroi con alcune eccezioni: le mani serrate delle statue egiziane stringono un cilindro che era per gli egizi simbolo di regalit\u00e0, ma che non avrebbe avuto alcun significato nella cultura greca. Le fattezze anatomiche sono rese dagli scultori greci in modo idealizzato, mentre gli scultori egizi ricercano una rappresentazione pi\u00f9 aderente alla realt\u00e0, in generale le loro sculture appaiono pi\u00f9 rotonde e precise, mentre le indicazioni anatomiche nelle sculture greche appaiono come motivi ornamentali. La posizione della gamba sinistra avanzata era gi\u00e0 presente in Grecia nelle figurine in bronzo del tardo geometrico, e dal punto di vista strutturale appare evidente come, malgrado la gamba avanzata, le sculture egizie siano essenzialmente statiche e piuttosto appoggiate sul blocco di pietra che le regge posteriormente e che \u00e8 totalmente assente nella statuaria greca.\nSeguendo le tecniche egiziane lo scultore greco tracciava le griglie su un blocco di pietra, la quale veniva sbozzata sui quattro piani verticali togliendo gradualmente strati di materia. Questa tecnica rimase sostanzialmente la stessa lungo tutto il periodo arcaico. La fine di questa produzione scultorea corrispose ad una perdita di funzione della stessa, da mettere in relazione con cambiamenti sociali e politici e con la nascita di un nuovo modello di figura umana che \u00e8 possibile indicare nell'\"Efebo di Crizio\" dell'Acropoli, databile al 480 a.C.\nJ. M. Hurwit nota come attraverso le dediche incise sulle basi del VI secolo a.C. le statue si rivolgano al lettore in prima persona, oppure tramite una terza persona che parla per loro. Questa convenzione smette di essere frequentemente impiegata verso la fine del secolo, quando i nomi iniziano ad essere scritti al genitivo, e ci\u00f2 contemporaneamente al maggiore sviluppo naturalistico delle figure, come se l'evoluzione tecnica degli scultori greci avesse in qualche modo influenzato il loro stesso modo di concepire la funzione propria e la funzione degli oggetti che realizzavano, passando quindi dal concetto di statua come incarnazione e magico sostituto, al nuovo concetto di \"mimesis\". Ovviamente trattandosi di una produzione originariamente legata alla parte aristocratica e conservatrice della societ\u00e0 greca, il cambiamento avvenne in forma di inevitabile evoluzione strenuamente osteggiata, e pass\u00f2 attraverso fasi contraddittorie presenti in una stessa opera come nel Kouros di Aristodikos, ad esempio, o nella simultanea produzione di opere come quella appena citata e l\"'Apollo Strangford\".\nFinalit\u00e0 e funzioni.\nUna fondamentale differenza tra la statuaria egiziana e il kouros greco consiste nella finalit\u00e0; la statuaria religiosa egizia \u00e8 sempre connessa ai riti della sepoltura, mentre quella greca aveva destinazioni non necessariamente funerarie. I kouroi e le korai posizionati sopra le tombe, come il \"Kouros di New York\" che era stato il segnacolo per una tomba in una zona rurale dell'Attica, non avevano alcuna relazione con il concetto dell'immortalit\u00e0 dell'anima quale aveva una statua funeraria egizia; il kouros aveva prevalentemente funzione commemorativa, come ne avevano i vasi monumentali del periodo geometrico, dei quali costituisce la forma evoluta del periodo arcaico. In generale, alla vita ultraterrena i Greci non guardavano come ad un futuro, quello che il kouros funerario prometteva era piuttosto l'eroizzazione eterna tra i vivi e l'aristocratico veniva commemorato al culmine della sua bellezza e virt\u00f9.\nIl fondamentale significato del kouros e della kore era indistinguibile dalla loro apparenza qualunque fosse il tipo di bellezza a cui si conformavano, legato alla regione di produzione; si trattava di un monumento alla kalokagathia, ma anche di una negazione del tempo e del cambiamento. \"Kleobis e Biton\", scoperti a Delfi nel 1893 e 1894, sono statue commemorative, sostituti di persone reali (o ritenute tali) che nella schematizzazione trovavano rifugio dall'incertezza e mutevolezza della vita. Essi vennero offerti o consacrati nel santuario di Apollo (non Hera, come ci si sarebbe potuti attendere conoscendo la narrazione) da una collettivit\u00e0. Questo rito sacrificale collettivo in parte aiuta a comprendere anche quel legame particolare, che sembrava evidenziarsi all'origine, tra il kouros e il dio Apollo, una divinit\u00e0 fortemente legata alla societ\u00e0 greca strutturatasi nella polis e garante di tale ordine e struttura.\nTrattandosi di un archetipo, di un'idea di uomo, il kouros si prestava a svolgere diverse funzioni, ma ad eccezione di un gruppo di kouroi colossali provenienti dal Sounion e un paio di figure provenienti dall'Acropoli, gli ateniesi hanno usato il kouros solamente per le tombe, mentre in Beozia \u00e8 stato impiegato per le offerte votive nei santuari. Kouroi e korai dedicati in recinti sacri erano anche agalmata: statue destinate a piacere e servire gli dei. A Samo il kouros veniva usato per entrambe le funzioni, mentre alcune zone non ne hanno fatto alcun uso: gli esempi provenienti dal Peloponneso ad esempio sono scarsi, e nessuno proviene da Olimpia.\nKouros.\nLa statua, in nudit\u00e0 eroica, \u00e8 in posizione stante, bench\u00e9 presenti la gamba sinistra avanzata, ad accennare un passo, unico segno, anche se tenue, di movimento. Ulteriore fatto caratterizzante i kouroi sono le braccia addossate al corpo, che terminano con pugni chiusi. Risalta sul volto il cosiddetto \u201csorriso arcaico\u201d, appena accennato; i primi studi dedicati all'argomento mettevano in relazione il sorriso con la pace interiore del soggetto della statua facendo prevalere interpretazioni di tipo psicologico, in seguito l'impiego del sorriso venne ricondotto principalmente all'incapacit\u00e0 degli scultori di rendere realmente curve le superfici e quindi a problematiche di tipo tecnico: la curvatura delle labbra portava ad arrotondare tutte le fattezze facciali e particolarmente quelle della bocca stessa e degli occhi. Inoltre la figura del kouros greco \u00e8 idealizzata non proponendosi alcun intento naturalistico di tipo imitativo, anche se vi si nota nelle articolazioni inferiori una maggiore attenzione alla muscolatura, questa viene del tutto trascurata nella parte superiore della statua che \u00e8 resa in modo notevolmente stilizzato. Le statue, infine, venivano create con l'intento di rendere la parte frontale predominante sugli altri lati. Le caratteristiche formali dei kouroi possono essere sintetizzate quindi nel modo seguente: staticit\u00e0, nudit\u00e0, gamba sinistra avanzata, braccia stese lungo i fianchi, pugni serrati, sorriso arcaico, visione frontale, testa eretta, busto a forma di trapezio.\nIl cammino dei \"kouroi\" greci incrocia all'origine l'apparire dello stile dedalico (VII secolo a.C.), che \u00e8 il nome dato, seguendo la tradizione, alla comparsa delle prime statue e dei primi rilievi a grandezza naturale, o di dimensioni colossali, come i kouroi provenienti da Capo Sounion e dall'Heraion di Samo. Il popolo ellenico aveva fino a quel momento soddisfatto le proprie esigenze artistiche e di culto con una produzione di piccole dimensioni, ma il contatto e gli scambi commerciali con le popolazioni orientali spinsero i greci verso questa nuova possibilit\u00e0 espressiva e verso la sperimentazione con un materiale come il marmo, largamente disponibile in alcune zone della Grecia.\nGisela Richter nel volume \"Kouroi\" del 1960 analizzava l'evoluzione tipologica dei kouroi e tentava una classificazione basata sul luogo di rinvenimento, metodo che \u00e8 stato considerato valido soprattutto per le opere di pi\u00f9 grandi dimensioni per le quali aumentano le probabilit\u00e0 che fossero effettivamente eseguite sul posto. Le analisi della Richter si basano sull'evoluzione anatomica, sulla tecnica di lavorazione e sugli strumenti adoperati. Il metodo della comparazione anatomica porta la Richter a stabilire gruppi di opere non sempre interamente accettabili: il gruppo del Sunio (615-590), il gruppo Orchomenos-Thera (590-570), Tenea-Volomandra (575-550) il gruppo di Melos (555-540), quello di Anavyssos-Ptoion (540-520) e dello Ptoion isolato (520-485). Ogni gruppo \u00e8 accompagnato da una breve analisi storica, da un tentativo di definizione della cronologia assoluta, e da una minuta descrizione anatomica. Tra le opere che Gisela Richter riunisce in un unico gruppo appartenente al primo periodo della produzione di kouroi greci, tentativamente posto tra il 615 e il 590 a.C., vi sono le statue provenienti dal santuario di Poseidone a Capo Sounion, la testa proveniente dal Dipylon (NAMA 3372) il kouros di New York (Met 32.11.1) e i gemelli di Delfi, Kleobis e Biton.\nI Di\u00f2scuri: C\u00e0store e Poll\u00f9ce.\nQuesti due \"ko\u00f9roi\" furono dedicati al dio Apollo, pi\u00f9 precisamente nel santuario di Delfi. Un'iscrizione collocata in una delle basi ha consentito di attribuire con ogni probabilit\u00e0 l'opera a Polimede di Argo e di riconoscere nei due giovani i Dioscuri, Castore e Polluce, figli di Zeus, facendo cos\u00ec abbandonare l'identificazione tradizionale con Cleobi e Bitone, due eroici fratelli argivi ricordati dallo storico Erodoto.\nEssi sono ritenuti tra i capolavori della scuola peloponnesiaca, riconoscibile grazie all'impressione di solidit\u00e0 suggerita dall'adozione di proporzioni massicce (spalle e toraci possenti). I visi sono pieni e quasi quadrati, animati da occhi globulari; l'acconciatura \u00e8 resa con la tecnica della perlinatura e ricade sulle spalle, distinguendosi simmetricamente in un unico numero di trecce per lato.\nSi \u00e8 preferito in queste due statue l'accostamento dei volumi imponenti della muscolatura anzich\u00e9 il naturalismo della rappresentazione. La forza e la potenza sono infatti i principali ideali dorici, dei quali i Dioscuri sono un perfetto esempio. Entrambe le sculture differiscono quindi da quelle di area attica, pi\u00f9 longilinee, e ionica, caratterizzata da una corporatura pi\u00f9 morbida e slanciata.\nTipologie regionali.\nCome si \u00e8 soliti suddividere i tre stili dei templi greci in ordine dorico, ionico e corinzio, \u00e8 possibile convenzionalmente dividere la scultura greca arcaica in dorica, attica e ionica.\nUno sguardo ai reperti evidenzia come nella scuola dorica prevalga una struttura a blocchi sovrapposti netti e definiti (\"Cleobi e Bitone\" di Polimede, ma anche la Dama di Auxerre), mentre nelle scuole ioniche prevale invece una struttura pi\u00f9 compatta, cilindrica, racchiusa entro una linea di contorno elegante e sinuosa (vedi \"Hera di Samo\", ma anche la \"Kore di Nikandre\"). Per quanto riguarda l'attica, questa sembra mostrare la propria qualit\u00e0 espressiva, pi\u00f9 che nel \"Kouros del Sounion\", nella \"Testa di kouros 3372\", dotata di sorprendente morbidezza e uniformit\u00e0."}
{"id": "1489026", "revid": "287204", "url": "https://it.wikipedia.org/wiki?curid=1489026", "title": "Martynas Mazeika", "text": ""}
{"id": "1489029", "revid": "1543377", "url": "https://it.wikipedia.org/wiki?curid=1489029", "title": "Acido gliossilico", "text": "L'acido gliossilico (o acido ossoacetico) \u00e8 un composto organico caratterizzato da formula chimica C2H2O3.\nIl composto \u00e8 una aldeide ed un acido carbossilico. Il composto \u00e8 formato dall'ossidazione organica dell'acido glicolico o dalla ozonolisi dell'acido maleico. L'acido gliossilico \u00e8 disponibile in commercio come un monoidrato o in soluzione acquosa.\nQuando il carbossile dell'acido gliossilico perde un protone, si converte in gliossilato. Questo composto \u00e8 un intermedio del ciclo del gliossilato, che permette ad organismi come batteri, funghi e piante di convertire gli acidi grassi in carboidrati. Il gliossilato \u00e8 il prodotto di scarto del processo di amidazione nella biosintesi di diversi peptidi amidati."}
{"id": "1489030", "revid": "4175", "url": "https://it.wikipedia.org/wiki?curid=1489030", "title": "ARFU Asian Rugby Championship 1976", "text": "L'Asian Rugby Championship 1976 () fu il 5\u00ba campionato asiatico di rugby a 15 organizzato dall'ARFU, organismo continentale di governo della disciplina.\nPer la prima volta dal 1969 si disput\u00f2 a cinque squadre con la formula del girone unico all'italiana tra il campione uscente, la Paese organizzatore (tutte le gare si giocarono a Seul), , e ; rispetto all'edizione precedente non si presentarono , e .\nAnche tale edizione di torneo sanc\u00ec la supremazia giapponese nel rugby continentale: la formazione del Sol Levante vinse tutte le partite della competizione e si aggiudic\u00f2 il titolo a punteggio pieno.\nSolo la rimase in gara fino all'ultima giornata, che inizi\u00f2 a pari punti dei nipponici anche se questi ultimi, vincendo 11-3, mantennero il titolo per la quinta volta consecutiva.\nI sud-coreani dovettero accontentarsi della piazza d'onore e in fondo alla classifica , e furono affiancate a pari punti con una vittoria e tre sconfitte ciascuna, con la discriminante della differenza punti a dare ai cinesi di Formosa la terza piazza."}
{"id": "1489031", "revid": "73843", "url": "https://it.wikipedia.org/wiki?curid=1489031", "title": "Handball Salerno", "text": "L'Handball Salerno \u00e8 stata una societ\u00e0 di pallamano femminile di Salerno che militava nel campionato di Serie A1. Nata da un gruppo di amici -studenti del Liceo Classico De Santis, nel 2002 pass\u00f2 sotto la guida del Presidente Mario Pisapia conquistando per la prima volta la finale scudetto, poi persa in gara 3 contro il Sassari. L'anno successivo (2004) conquist\u00f2 lo storico primo Scudetto della citt\u00e0 di Salerno e della pallamano salernitana. Nel 2005, complice anche una rivoluzione organizzativa, il gruppo dirigente vincitore del titolo lasci\u00f2 in blocco la societ\u00e0 affidandola all'imprenditore Rosario Pellegrino, gi\u00e0 sponsor nell'anno dello scudetto. Gli anni a seguire segnarono il declino fino alla retrocessione in serie A2 nella stagione 2007-2008. Successivamente il presidente, Rosario Pellegrino, decise di non iscrivere la squadra ad alcun campionato. Il testimone della pallamano salernitana viene preso da quel momento dalla PDO Salerno nata proprio da quel gruppo di dirigenti vincenti."}
{"id": "1489035", "revid": "986213", "url": "https://it.wikipedia.org/wiki?curid=1489035", "title": "Maurizio Adolfo Carlo di Sassonia-Zeitz-Neustadt", "text": "Era figlio del duca Federico Enrico di Sassonia-Zeitz-Pegau-Neustadt (1668-1713) e di Anna Federica Filippina, figlia del duca Filippo Luigi di Schleswig-Holstein-Sonderburg-Wiesenburg.\nBiografia.\nSi convert\u00ec al cattolicesimo nel 1716 ed inizi\u00f2 la propria carriera ecclesiastica sotto la protezione dello zio, il cardinale Cristiano Augusto di Sassonia-Zeitz. Per amicizia con Clemente Augusto di Baviera ottenne la prebenda del Duomo di Colonia nel 1719 e nel 1722 fu nominato prevosto di Alt\u00f6tting. Nel 1725 ricevette l'ordinazione sacerdotale. L'8 febbraio 1730 fu nominato vescovo titolare di Farsalo. Nel 1731, su proposta della casata d'Asburgo, fu nominato vescovo di Hradec Kr\u00e1lov\u00e9 (K\u00f6niggr\u00e4tz), passando poi nel 1733 alla diocesi di Litom\u011b\u0159ice (Leitmeritz).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1489036", "revid": "692467", "url": "https://it.wikipedia.org/wiki?curid=1489036", "title": "Korai", "text": ""}
{"id": "1489037", "revid": "1714743", "url": "https://it.wikipedia.org/wiki?curid=1489037", "title": "Isabella Maria d'Este", "text": "Biografia.\nLa bambina fu chiamata Isabella in onore della zia paterna Isabella d'Este, sposata a Francesco II Gonzaga. Nacque, il 14 giugno 1519, debolissima e, temendo potesse morire senza battesimo, il padre Alfonso la fece subito battezzare: padrini furono Eleonora della Mirandola e il conte Alexandro Serafino.\nLa madre Lucrezia, gi\u00e0 molto debole per tutto il periodo della gravidanza, nel darla alla luce si ammal\u00f2 gravemente. Dopo un paio di giorni in cui sembr\u00f2 riprendere le forze, peggior\u00f2 di nuovo e il 24 dello stesso mese mor\u00ec.\nIsabella Maria visse, a Ferrara, altri due anni e fu sepolta presso il Monastero del Corpus Domini accanto alla madre e al fratello Alessandro d'Este. I fratelli maggiori Ercole, Ippolito, Eleonora e Francesco raggiunsero invece l'et\u00e0 adulta e sopravvissero al padre. Ercole eredit\u00f2 il titolo dal padre divenendo duca di Ferrara con il nome di Ercole II."}
{"id": "1489039", "revid": "214753", "url": "https://it.wikipedia.org/wiki?curid=1489039", "title": "Rally di Finlandia", "text": "Il Rally Neste di Finlandia (conosciuto una volta come Rally dei Mille Laghi e rinominato nel 1994 Neste Oil a causa del maggior sponsor del rally) \u00e8 un evento del campionato del mondo rally che si corre nella zona di Jyv\u00e4skyl\u00e4, una cittadina della Finlandia Centrale. \u00c8 il pi\u00f9 grande evento sportivo annuale che si svolge nei paesi nordici, dato che garantisce un'affluenza di spettatori media di 500.000 persone.\nStoria.\nIl rally di Finlandia \u00e8 nato nel 1951, prima come gara a livello nazionale e poi internazionale, dal 1973 con la nascita del World Rally Championship. \u00c8 caratterizzato dalle alte velocit\u00e0 medie dei veicoli (le pi\u00f9 alte di tutto il campionato), nonch\u00e9 dai lunghi salti che le vetture compiono, ci\u00f2 \u00e8 dovuto alla conformazione del percorso con tratti veloci e continui sali-scendi (soprattutto nella prova di Ouninpohja). Proprio la prova speciale di Ouninpohja fu divisa in due frazioni quando, nel 2004, Petter Solberg super\u00f2 la velocit\u00e0 media massima ammessa dalla Fia di 130\u00a0km/h, per poi ritornare unita nel 2007 grazie al cambiamento di regole del WRC.\nMarcus Gr\u00f6nholm e Hannu Mikkola detengono il record di vittorie nel rally nordico, sette a testa.\nPer quanto riguarda le vittorie in questo rally, dal punto di vista statistico, vi \u00e8 una netta prevalenza dei piloti scandinavi, mentre fino ad ora sono stati 6 i piloti non nordici a riuscire a vincere questo rally: Markko M\u00e4rtin, Carlos Sainz, Didier Auriol, S\u00e9bastien Loeb (che si aggiudic\u00f2 ben tre edizioni), S\u00e9bastien Ogier e Kris Meeke.\nIl rally di Finlandia \u00e8 stato votato \"Rally dell'anno\" per 4 anni: 1998, 2002, 2003 e 2004."}
{"id": "1489043", "revid": "119684566", "url": "https://it.wikipedia.org/wiki?curid=1489043", "title": "Procacciatore d'affari", "text": "Il procacciatore d'affari in Italia \u00e8 una figura atipica, non disciplinata da specifiche norme di legge; il procacciatore segnala clienti o favorisce la conclusione di affari, limitandosi ad esercitare l'attivit\u00e0 in modo saltuario e occasionale.\nIl procacciatore occasionale pu\u00f2 operare, con dei limiti per rimanere nell'ambito dell'occasionalit\u00e0, aprendo solo la partita iva. In Italia tale definizione trova conferma nella normativa fiscale, mentre viene considerato come un \"contratto innominato\" o contratto atipico in quanto non menzionato dal codice civile. \nDifferenze tra procacciatore d'affari e agente di commercio.\nA differenza dell'agente di commercio che agisce su specifico incarico (contratto di mandato) di \"promuovere affari\" e pu\u00f2 anche agire in rappresentanza del cliente (mandante), agendo su zone determinate, il procacciatore non pu\u00f2 operare su mandato, ma si deve limitare a segnalare potenziali clienti, con libert\u00e0 d'azione e senza particolari vincoli. L'agente di commercio \u00e8 tenuto ad iscriversi all'Enasarco, a fini previdenziali.\nInoltre mentre le segnalazioni da parte dell'agente fanno sorgere per ci\u00f2 solo il diritto alla provvigione, se senza un fondato motivo il preponente non conclude l'affare, ci\u00f2 pu\u00f2 non accadere per il procacciatore, che \u00e8 meno tutelato perch\u00e9 non esiste una specifica normativa che disciplini questa figura. \nIl procacciatore resta una figura \"atipica\", che opera in modo occasionale e non sistematico, senza un vero e proprio contratto, con una semplice lettera d'incarico dell'impresa che gli chiede l'opera.\nProcacciatore d'affari merceologico.\nI procacciatori, se non sono occasionali, si possono iscrivere come imprese al Registro imprese, se l'attivit\u00e0 non presenta le caratteristiche dell'agente di commercio o del mediatore merceologico. Sono previsti vari codici Ateco, a seconda del settore di beni che il procacciatore deve trattare. Sono previsti comunque solo beni mobili o settori specifici come per es. procacciatore di materiali per l'edilizia, ma non vi sono codici per l'attivit\u00e0 immobiliare, intesa come intermediazione nella compravendita di immobili, che \u00e8 riservata agli agenti immobiliari abilitati con specifico corso ed esame."}
{"id": "1489044", "revid": "118802774", "url": "https://it.wikipedia.org/wiki?curid=1489044", "title": "Kore (scultura)", "text": "Le korai, singolare kore (\u03ba\u03cc\u03c1\u03b7 - \"ragazza\", plur. \u03ba\u03cc\u03c1\u03b1\u03b9), sono il corrispondente femminile dei \"kouroi\", spesso rappresentate come giovani donne che hanno appena superato la fase della fanciullezza. Il termine \"kore\" venne utilizzato in seguito al ritrovamento di numerose statue votive femminili sull'acropoli di Atene, negli scavi della colmata persiana, e da questa accezione frequentemente allargato a designare altre statue femminili stanti di epoca arcaica, soprattutto nei casi di esemplari il cui soggetto resta, originariamente o in seguito alla perdita di attributi, indeterminato e astratto.\nGeneralit\u00e0.\nLa prevalente funzione votiva delle korai, quale sembra essere testimoniata dalle fonti monumentali, rispetto alla frequente funzione funeraria del kouros, \u00e8 da attribuirsi ad una differente condizione sociale, pi\u00f9 che ad una differente concezione inerente alla funzione della tipologia scultorea.\nDelle korai dell'acropoli di Atene, il cui nucleo centrale \u00e8 datato alla seconda met\u00e0 del VI secolo a.C., la \"Kore col peplo\" n. 679 rappresenta un esempio tipico, bench\u00e9 dotato di una certa individualit\u00e0. In essa la ricercata semplicit\u00e0 della struttura \u00e8 ottenuta attraverso la forma del peplo dorico che accentua quasi per contrasto la vivacit\u00e0 del volto. Giunta sino a noi ancora dotata di alcune tracce di colore nelle pupille e nei capelli, questa kore \u00e8 stata paragonata da Humfry Payne al maestro del \"Cavaliere Rampin\". Per avere nuovamente una figura femminile dotata della stessa \"presenza\" dell'\"Hera di Samo\" occorre attendere la \"Kore di Antenore\", ormai vicina allo stile severo.\nRiguardo all'aspetto tecnico-artistico, esse presentano:\nL'Hera di Samo.\nL'Hera di Samo \u00e8 una kore che riassume lo stile scultoreo ionico. Essa \u00e8 stata creata intorno al 570 a.C. e raffigura o la dea Era o una fanciulla che porta offerte al tempio. Sulla base \u00e8 presente il nome Cher\u00e0myes, probabilmente il nome di colui che offr\u00ec la statua alla dea. Sfortunatamente ci \u00e8 pervenuta ac\u00e8fala.\nLa statua \u00e8 sostanzialmente cilindrica, partendo dai piedi fino a circa l'ombelico. Presenta tutte le varie caratteristiche delle korai, cio\u00e8:\nNel caso proposto, il braccio che sta lungo il fianco \u00e8 quello destro, mentre il sinistro \u00e8 parzialmente perduto. Ad ogni modo se ne deduce, dai tratti rimasti, che doveva essere indirizzato verso l'alto e il petto nell'atto di porgere un'offerta, probabilmente una melagrana, per il suo significato di abbondanza e prosperit\u00e0.\nIl soggetto \u00e8 vestito di chitone e himation, con un'alternanza di pieghettature verticali (del chitone) a pieghettature oblique (dell'himation), a riprodurre cos\u00ec le scanalature a spigoli smussati del fusto delle colonne dell'ordine ionico."}
{"id": "1489045", "revid": "44939", "url": "https://it.wikipedia.org/wiki?curid=1489045", "title": "Acido ossoacetico", "text": ""}
{"id": "1489046", "revid": "4175", "url": "https://it.wikipedia.org/wiki?curid=1489046", "title": "ARFU Asian Rugby Championship 1978", "text": "L'Asian Rugby Championship 1978 () fu il 6\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il 18 e il a Kuala Lumpur, in Malaysia, tra sette squadre divise in due gironi, uno da quattro squadre e l'altro da tre.\nCome nelle precedenti edizioni a gironi, la finale per il primo posto si tenne tra le due squadre prime classificate di ogni raggruppamento, mentre invece le seconde classificate disputarono la gara di consolazione per il terzo posto.\nLa preparazione al torneo fu elaborata perch\u00e9, dopo cinque vittorie consecutive del , le concorrenti pi\u00f9 agguerrite ( e in particolare) stavano spendendo molte energie per cercare di colmare la differenza con la loro avversaria: negli ultimi giorni prima dell'avvio del torneo, la federcalcio singaporeana prest\u00f2 a quella rugbistica il proprio centro d'allenamento affinch\u00e9 la nazionale potesse giungere pronta all'appuntamento; i nipponici erano inseriti in un girone ampiamente alla loro portata con la , battuta per 23 a 16 e, a seguire, , regolato con il punteggio di 36-8 che, se pur garantiva l'ennesima finale, fu visto come un risultato frutto di una prestazione non convincente e possibile segnale che, per la prima volta in dieci anni, la formazione del Sol Levante fosse battibile.\nNell'altro girone la fece il vuoto dietro di s\u00e9, virtualmente aggiudicandosi il posto in finale dopo due partite vinte contro e e chiudendo a punteggio pieno con un 62-0 alla padrona di casa; tuttavia nell'ultimo atto, allo Stadio Merdeka di Kuala Lumpur, furono di nuovo i giapponesi a vincere 16-4 dopo che i coreani erano andati in vantaggio nei primi minuti con una meta che rimase la loro unica segnatura in tutta la partita e a confermarsi campioni d'Asia per la sesta volta a seguire; il giorno prima, allo stadio delle Forze Armate, aveva raggiunto altres\u00ec il suo fino ad allora miglior risultato nella competizione, vincendo la gara per il terzo posto con un calcio piazzato nel tempo di recupero che gli permise di ribaltare il risultato e battere 16-15 la ."}
{"id": "1489047", "revid": "44939", "url": "https://it.wikipedia.org/wiki?curid=1489047", "title": "Ossoacetato", "text": ""}
{"id": "1489048", "revid": "44939", "url": "https://it.wikipedia.org/wiki?curid=1489048", "title": "Gliossilato", "text": ""}
{"id": "1489049", "revid": "838137", "url": "https://it.wikipedia.org/wiki?curid=1489049", "title": "Mauro Venegoni", "text": "Biografia.\nA 12 anni, dopo gli studi elementari, inizi\u00f2 a lavorare in fabbrica. Nel 1917, ad appena 15 anni, fu accolto con il fratello Carlo nella giovent\u00f9 socialista e nel 1921 nel PCI. In prima fila nella battaglia contro i fascisti, fu pi\u00f9 volte preso di mira dagli stessi. Nel 1924, a Milano, operaio alla Caproni, incominci\u00f2 ad avere confidenza con Antonio Gramsci e a collaborare per l'Unit\u00e0. Fu anche membro del Comitato sindacale nazionale comunista.\nIn questi anni fu pi\u00f9 volte aggredito dagli squadristi, catturato e incarcerato. Alla fine del 1926 i Carabinieri di Legnano lo indicano per il confino. Nel 1927 fu imprigionato per 15 mesi. Il suo nome fu proposto all'esame del Tribunale Speciale, ma fu prosciolto per mancanza di prove.\nNel 1929 si trasfer\u00ec in Francia, dove fu assunto come operaio alla Citro\u00ebn. Nel 1930 fu inviato alla scuola leninista di Mosca, dove entr\u00f2 in collisione con la politica stalinista. Ritornato in Francia rientr\u00f2 poi in Italia. Nel 1932 fu catturato in Sicilia per attivit\u00e0 sovversive. Condannato a 5 anni e mezzo di prigione dal Tribunale Speciale fascista, fu rinchiuso per 5 anni nel carcere di Civitavecchia.\nL'11 giugno 1940 fu nuovamente arrestato e rinchiuso nel campo fascista di Istonio (Vasto fino al 1941). Qui organizz\u00f2 un gruppo clandestino di resistenza. Scoperto, fu trasferito nel campo allestito nelle Tremiti, dove per le sue idee anti-staliniste fu espulso dal partito. La detenzione alle Tremiti termin\u00f2 solo nell'agosto 1943.\nRitornato nella citt\u00e0 natale, Legnano, si diede alla organizzazione dei lavoratori nelle fabbriche dell'Alto Milanese. Dopo l'armistizio dell'8 settembre 1943 pianific\u00f2 e guid\u00f2 le SAP prima nel legnanese e successivamente nel vimercatese. A Legnano fu uno dei promotori della Brigata Garibaldi (una delle squadre partigiane costituite da soldati, operai e studenti dopo l'armistizio dell'8 settembre), e fu protagonista di numerose azioni armate, oltre a collaborare con il fratello Carlo alla redazione del giornale \"Il Lavoratore\".\nFatto prigioniero dalle squadre fasciste a Busto Arsizio, nell'interrogatorio gli fu imposto di svelare i nomi dei partigiani del suo raggruppamento, e al suo sprezzante rifiuto fu seviziato, mutilato, accecato e assassinato il 31 ottobre 1944.\nLa sua salma fu abbandonata in un campo nei dintorni di Cassano Magnago (nel luogo del ritrovamento \u00e8 stato eretto un cippo commemorativo) e quindi seppellito con il falso nome di Raimondi (le generalit\u00e0 riportate sui documenti falsi in suo possesso al momento dell'arresto). La salma di Mauro Venegoni sar\u00e0 esumata nell'ottobre 1945 e trasferita tra due ali di folla al cimitero monumentale di Legnano per essere seppellito nel campo dei caduti partigiani.\nNel dopoguerra gli \u00e8 stata attribuita la Medaglia d'oro al valore militare alla Memoria e gli sono state dedicate diverse vie a Legnano e nei Comuni della zona."}
{"id": "1489050", "revid": "1632387", "url": "https://it.wikipedia.org/wiki?curid=1489050", "title": "T\u00e2rgu Jiu", "text": "T\u00e2rgu Jiu \u00e8 un municipio della Romania di 82.504 abitanti, capoluogo del distretto di Gorj, nella regione storica dell'Oltenia.\nFanno parte dell'area amministrativa anche le localit\u00e0 di B\u00e2rse\u0219ti, Dr\u0103goeni, Iezureni, Polata, Preajba Mare, Rom\u00e2ne\u0219ti, Slobozia, Ursa\u021bi.\nStoria.\nLa citt\u00e0 prende nome dal fiume Jiu, accanto al quale si trova e che vi forma un lago; viene citata per la prima volta in un documento di Mircea cel B\u0103tr\u00e2n del 1406 e gi\u00e0 nella seconda met\u00e0 del XV secolo risulta avere il privilegio di tenere un mercato (\"t\u00e2rg\").\nNel 1716 la citt\u00e0 fu teatro delle lotte tra le truppe del boiardi Matei Basarab e quelle di Leon Vod\u0103 Tom\u0219a.\nNel periodo tra le due guerre mondiali, nei pressi della citt\u00e0 era ubicato un campo di concentramento in cui furono imprigionati numerosi membri del Partito comunista rumeno, tra cui anche il futuro Presidente della Romania Gheorghe Gheorghiu-Dej.\nIl grande sviluppo economico e demografico di T\u00e2rgu Jiu in epoca moderna avvenne a partire dali anni sessanta, quando nella zona si inizi\u00f2 a sfruttare un grande giacimento di carbone, con l'avvio di una grande miniera a cielo aperto tuttora attiva, che costituisce ancora una delle pi\u00f9 importanti risorse occupazionali della citt\u00e0 e dell'area circostante.\nConstantin Br\u00e2ncu\u0219i e T\u00e2rgu Jiu.\nIl grande scultore Constantin Br\u00e2ncu\u0219i, nativo di Pe\u0219ti\u0219ani, localit\u00e0 non lontana da T\u00e2rgu Jiu, ha lasciato alla citt\u00e0 un complesso di sculture che costituiscono le sue opere pi\u00f9 importanti presenti nel suo paese: si tratta della \"Tavolo del silenzio\" (\"Masa t\u0103cerii\"), della \"Porta del bacio\" (\"Poarta s\u0103rutului\") e della \"Colonna dell'infinito\" (\"Coloana infinitului\"). Il complesso di queste opere costituisce oggi la pi\u00f9 importante attrattiva turistica della citt\u00e0.\nA Constantin Br\u00e2ncu\u0219i la citt\u00e0 ha dedicato l'Universit\u00e0 che vi ha sede.\nInfrastrutture e trasporti.\nT\u00e2rgu Jiu \u00e8 collegata sia per via stradale che ferroviaria con le pi\u00f9 importanti citt\u00e0 della Romania, essendo in una posizione strategica per i collegamenti tra il Danubio, la Transilvania e il Banato. In particolare nella citt\u00e0 si incrociano le strade europee E67 ed E79 e la strada nazionale DN67.\nPer quanto riguarda i trasporti urbani, la rete \u00e8 gestita dalla \"S.C. Transloc. S.A.\" e si compone di due linee tramviarie e 8 linee di autobus."}
{"id": "1489051", "revid": "1573940", "url": "https://it.wikipedia.org/wiki?curid=1489051", "title": "Aculepeira", "text": "Aculepeira \u00e8 un genere di ragni appartenente alla famiglia Araneidae.\nEtimologia.\nIl nome deriva dal latino aculeum, cio\u00e8 \"aculeo, pungiglione\", dal greco ', \"ep\u00ec\", cio\u00e8 \"sopra\" e ', \"\u00e8irein\", cio\u00e8 \"intrecciare\", probabilmente perch\u00e9 tesse la ragnatela fra le punte delle foglie.\nDistribuzione.\nLe ventitr\u00e9 specie oggi note di questo genere sono state rinvenute in Eurasia e nelle Americhe.\nTassonomia.\nLa determinazione della specie tipo di questo genere \u00e8 stata effettuata sugli esemplari di \"Araneus aculeatus\" .\nA maggio 2011, si compone di 23 specie e 4 sottospecie:\nNomen dubium.\nLa sottospecie \"Aculepeira carbonaria fulva\" ; esemplare femminile, reperito in Spagna e originariamente ascritto all'ex-genere \"Epeira\", a seguito di un lavoro di Breitling et al., (2016b), \u00e8 da ritenersi \"nomen dubium\". "}
{"id": "1489052", "revid": "287204", "url": "https://it.wikipedia.org/wiki?curid=1489052", "title": "4 Ursae Majoris", "text": " 4 Ursae Majoris, nota anche come pi2 Ursae Majoris (\u03c02 UMa / \u03c02 Ursae Majoris), \u00e8 una stella gigante di classe spettrale K situata nella costellazione dell'Orsa Maggiore a circa 256 anni luce dalla Terra.\nLa stella ha un'et\u00e0 poco inferiore al quella del Sole, superiore ai 4 miliardi di anni, ma essendo del 23% pi\u00f9 massiccia \u00e8 evoluta pi\u00f9 rapidamente, uscendo dalla sequenza principale e aumentando il suo raggio che attualmente \u00e8 oltre 20 volte quello solare, entrando nello stadio di gigante.\nNel 2007 \u00e8 stato scoperto un pianeta in orbita intorno alla stella, denominato 4 Ursae Majoris b.\nIl pianeta.\n4 Ursae Majoris b ha una massa circa sette volte maggiore di quella di Giove. Compie il suo moto di rivoluzione in un'orbita fortemente eccentrica posta a circa l'87% la distanza tra Terra e Sole."}
{"id": "1489054", "revid": "287204", "url": "https://it.wikipedia.org/wiki?curid=1489054", "title": "Targu Jiu", "text": ""}
{"id": "1489056", "revid": "144796", "url": "https://it.wikipedia.org/wiki?curid=1489056", "title": "Diocesi di K\u00f6niggr\u00e4tz", "text": ""}
{"id": "1489061", "revid": "183694", "url": "https://it.wikipedia.org/wiki?curid=1489061", "title": "Arvid Carlsson", "text": "Arvid Carlsoon si laurea nel 1951 all'Universit\u00e0 di Lund (Svezia) dove nel 1956 diviene professore di Farmacologia. Nel 1959 ottiene il ruolo di professore e preside presso il reparto di Farmacologia all'Universit\u00e0 di G\u00f6teborg. Nel 1979 riceve il Premio Wolf per la medicina insieme a Roger Wolcott Sperry e Oleh Hornykiewicz per il suo lavoro sul ruolo della dopamina come neurotrasmettitore e vince il Premio Nobel per la medicina nel 2000 insieme a Eric Kandel e Paul Greengard per le scoperte inerenti ai segnali di trasduzione nel sistema nervoso. \u00c8 uno dei maggiori neuroscienziati del secolo appena trascorso.\nBiografia.\nNato a Uppsala, Svezia, il 25 gennaio 1923, cresce in una famiglia benestante in cui viene data molta importanza allo studio accademico; suo padre Gottfrid Carlsson ottiene la cattedra di storia all'universit\u00e0 di Lund. Sua madre, sebbene si fosse laureata in lettere, rinunci\u00f2 a tutto per la crescita dei figli e l'assistenza al marito nei suoi studi. Dopo la morte del marito si dedica allo stato legale delle donne svedesi nel Medioevo, pubblicando alcuni libri e ricevendo una laurea \"ad honorem\" in Filosofia all'universit\u00e0 di Uppsala.\nArvid, terzo di quattro figli, a differenza dei fratelli che si laureano in Lettere si dedica alla medicina per la convinzione che le scienze possano essere pi\u00f9 utili delle materie umanistiche.\nAll'et\u00e0 di 16 anni, nel giugno del 1939, due mesi e mezzo prima dello scoppio della seconda guerra mondiale, compie un giro da autostoppista per la Germania della durata di due settimane. In questo modo ha l'opportunit\u00e0 di conoscere persone di diverso status e condizioni sociali e le loro idee circa la catastrofe imminente che avrebbe sconvolto il mondo (seconda guerra mondiale). Il 22/10/2005 riceve la laurea Honoris Causa in Medicina e Chirurgia, presso l'Universit\u00e0 degli Studi di Catania, sotto il rettorato di F. Latteri.\nPrimi studi medici.\nIncomincia i suoi studi medici all'Universit\u00e0 di Lund nel 1941, interrotti per alcuni anni dal servizio militare. Lund \u00e8 una cittadina universitaria, piccola reminiscenza di Oxford. La qualit\u00e0 della ricerca e dell'insegnamento era buono come testimoniano la presenza di alcune figure importanti quali: Torsten Thunberg, Ernest Overton, Nils Alwall, e molti altri.\nDurante i suoi primi anni di studi, la seconda guerra mondiale rende la Svezia quasi completamente isolata, ma nonostante ci\u00f2 cinque studenti medici danesi, costretti a lasciare la Danimarca in quel periodo occupata dalla Germania, giungono a Lund per svolgere i loro studi anatomici. In questo modo Arvid conosce Ib Munkvad (racconta anche delle loro partite a scacchi) in seguito diventato uno dei pi\u00f9 importanti psichiatri biologici della Danimarca. Un altro evento importante avvenuto durante la guerra, si verifica nell'ottobre del 1943 quando migliaia di Ebrei riescono a scappare su piccoli pescherecci dalla Danimarca evitando la deportazione nei campi di concentramento tedeschi. Tra questi ebrei c'era un numero di importanti ricercatori che furono immediatamente iscritti alla scuola medica dove divennero importanti insegnanti e studiosi.\nFarmacologia.\nNel 1944, diviene assistente-professore di Farmacologia all'Universit\u00e0 di Lund, dopo aver superato con successo l'esame in quella disciplina. Il capo di questo reparto, e allo stesso tempo unico professore, era Gunnar Ahlgren, il quale commissiona ad Arvid e a Georg Theander un topic sulla durata dell'azione del pentilenetetrazolo (Cardiazol), un convulsiante in seguito frequentemente utilizzato come analettico per risvegliare persone cadute in overdose di ipnotici o sedativi e come precursore della terapia elettroconvulsiva. Scoprono cos\u00ec che l'aumento in pressione parziale di ossido di azoto, pu\u00f2 essere usata per misurare l'azione del pentiletetrazolo. Grazie a questi studi hanno ricevuto un premio modesto, destinato ai giovani medici ricercatori dell'Universit\u00e0 di Lund. Insieme ad un altro farmacologo, Folke Serin, Carlsson studia l'azione di un altro analettico, \"nikethamide\" e scoprono un ritmo circadiano nella sua azione letale. La pubblicazione di queste scoperte (Carlsonn e Serin 1950) sembra sia la prima ad aver descritto un ritmo circadiano nell'azione di un medicinale, secondo recenti articoli di cronobiologia.\nMetabolismo del calcio.\nNel 1948 Gunnar Ahlgren convince Carlsson a provare una nuova area di ricerca insieme al suo collega Georg Theander: il metabolismo del calcio. In quel periodo, tracce radioattive dell'isotopo 45 del carbonio diventano commercialmente disponibili; Arvid e Georg accettano di testare dei sali di calcio per alcuni esami clinici per una casa farmaceutica svedese e anche se questa ricerca non rivela nulla di interessante, decidono di utilizzare questa opportunit\u00e0 per studiare l'assorbimento del calcio e il suo metabolismo nello scheletro. Tra le altre cose, scoprono che la vitamina D in dosi fisiologiche pu\u00f2 stimolare non solo l'assorbimento intestinale e l'accrescimento ma anche il riassorbimento del minerale osseo. Queste prime scoperte provocano l'interesse internazionale ed entrambi vengono invitati alla Gordon Conference nell'estate del 1955.\nNeuropsicofarmacologia: tirocinio al laboratorio di Bernard. B. Brodie.\nNon avendo ricevuto nel 1952 la cattedra universitaria di Farmacologia a Lund, Arvid decide di lasciare la farmacologia e dedicarsi alla medicina interna. Comunque la ricerca di base era troppo interessante per essere abbandonata del tutto e chiede a Sune Bergstr\u00f6m, professore di medicina chimica, se ci fosse possibilit\u00e0 di lavorare in un laboratorio americano, studiando farmacologia chimica. Nell'agosto 1955, dopo aver assistito alla Gordon Conference sul \"Metabolismo dei Minerali\", comincia a lavorare nel laboratorio del Dott. Brodie: il Laboraty of Chemical Pharmacology al National Heart Institute del National Institutes of Health in Bethesda, Maryland. Compie studi con Brodie e Parkhurst A. Shore sugli effetti della reserpina e sul deposito di serotonina nel sangue coltivato in vitro. Dopo un mese di risultati completamente negativi, il sistema \u201cin vitro\u201d comincia a lavorare meglio grazie all'arrivo di un nuovo lotto di reserpina. Cos\u00ec riesce a dimostrare la presenza di un netto e specifico blocco con bassissime concentrazioni di reserpina nel deposito di serotonina in coltivazione. Questa \u00e8 la prima dimostrazione dell'azione diretta della reserpina sul deposito di serotonina. In un periodo davvero straordinario per la ricerca medica e la psicofarmacologia, Carlsson grazie a Brodie e Shore, viene a contatto coi metodi pi\u00f9 moderni di farmacologia biochimica e della psicofarmacologia del tempo.\nRitorno in Svezia: lavoro sulla Reserpina Dopa e Dopamina.\nDopo aver passato 5 fruttuosi mesi nel laboratorio di Brodie, ritorna a Lund, essendo stato nominato professore associato di Farmacologia. Insieme a Nils-Ake Hillarp scopre che la reserpina causa l'esaurimento degli ormoni midollari surrenali (Carlsson e Hillarp, 1956) e poco dopo, insieme agli studenti Ake Bertler e Evald Rosengren, che un simile esaurimento prende posto anche in altri tessuti come il cervello. Queste scoperte offrono una possibile spiegazione all'ipotetica azione della reserpina come sembrano confermare alcuni esperimenti da lui effettuati. L'azione ipotensiva del medicinale, inoltre, \u00e8 dovuta all'effetto sulle catecolamine che a sua volta si basa sull'esaurimento piuttosto che sul rilascio della serotonina.\nPer comprendere meglio l'azione della reserpina, Carlsson e i suoi collaboratori somministrano 3,4-diidrossifenilalanina (DOPA) a conigli e ratti trattati con la reserpina e scoprono la principale azione stimolante di questo amminoacido oltre che la sua abilit\u00e0 di immagazzinare l'azione sedativa e acinesica della reserpina. Suggeriscono anche che l'esaurimento della catecolamina, piuttosto che della serotonina, \u00e8 responsabile di alcuni importanti effetti comportamentali della reserpina. Ulteriori analisi rivelano che l'azione della dopa \u00e8 strettamente correlata all'accumulo nel cervello di dopamina che \u00e8 un suo componente fondamentale. I dati suggeriscono che la dopamina non \u00e8 un precursore della noradrenalina, come si credeva comunemente a quel tempo, ma una variabile. Gli importanti studi sul Parkinson indotto dalla reserpina rivelano l'esaurimento di dopamina, implicata nel controllo delle funzioni motorie extrapiramidali, che pu\u00f2 essere reintegrata dalla L-dopa.\nTuttavia queste scoperte non sono state inizialmente ed univocamente accettate; addirittura sono state considerate inutili e da dimenticare durante il Ciba Symposium che si \u00e8 tenuto nell'estate del 1960.\nTrasmissione chimica nel cervello e Sinapsologia emergente.\nAll'inizio degli anni '60, un gran numero di osservazioni vengono effettuate in Svezia da Carlsson e Hillarp e dai rispettivi collaboratori, basandosi sulla combinazione di istochimica, biochimica e studi funzionali; utilizzano anche un gran numero di nuovi strumenti farmacologici. Queste osservazioni contribuiscono a convincere la comunit\u00e0 scientifica del ruolo delle ammine biogene come neurotrasmettitori e della trasmissione chimica come un importante principio fisiologico del cervello. Il gruppo di Carlsson giunge ad un nuovo modello di sinapsi; sono convinti infatti che i granuli sono essenziali nella trasmissione nervosa, e che i trasmettitori devono essere ricatturati affinch\u00e9 diventino disponibili per il rilascio dell'impulso nervoso. Ulteriori studi portano alla scoperta del modo di agire dei principali agenti antisettici come il clorpromazina e l'aloperiodolo, che hanno un profilo clinico e farmacologico simile alla reserpina, anche se differiscono per l'assenza delle propriet\u00e0 di riduzione delle monoamine; i principali farmaci antipsicotici, invece di ridurre la disponibilit\u00e0 di monoamine, bloccano i recettori coinvolti nella trasmissione della dopamina e della noradrenalina. Arvid effettu\u00f2 anche studi sul Reward System e sulla tossicodipendenza. Che la dopamina gioca un ruolo cruciale in questi due aspetti \u00e8 ora comunemente riconosciuto ma all'epoca non era cos\u00ec semplice e il gruppo di ricerca di Carlsson si interessa di questo problema a met\u00e0 degli anni '60; scoprono che l'anfetamina rilascia dopamina e che la sua azione stimolante pu\u00f2 essere bloccata da un inibitore della sintesi di catecolamine, l'\u03b1-metiltirosina. Continuando su questa linea si giunge all'idea che la dopamina \u00e8 anche coinvolta nei psicostimolanti e l'abuso di molte altre droghe pi\u00f9 pesanti, come gli oppiacei e l'etanolo, provoca dipendenza.\nLa scoperta dei recettori dopaminergici e il loro ruolo potenziale.\nDopo aver sviluppato un metodo per misurare il fattore limitante nella sintesi di catecolamine in vivo, Arvid scopre che la sintesi di dopamina pu\u00f2 essere inibita da un recettore agonista della dopamina e stimolato da uno antagonista. Cos\u00ec giunge alla conclusione che i recettori coinvolti sono presinaptici e per evitare confusione sulla loro natura, decide di chiamarli autorecettori. Scopre anche che basse dosi di recettori dopaminergici agonisti possono avere un'azione preferenziale sugli autorecettori e provocare cos\u00ec una paradossale inibizione comportamentale. Quattro anni pi\u00f9 tardi, la collaborazione con chimici organici ha portato alla scoperta del 3-PPP e delle diverse funzioni dovute al carattere positivo o negativo di questo agente. Nel 1986, riceve una lettera da Carol Tamminga del Maryland Psychiatric Research Center, nella quale si chiede di testare (-)3-PPP su pazienti con schizofrenia. I risultati accertano che una settimana di trattamento con (-)3-PPP causa una significativa risposta psicotica, ma l'effetto terapeutico non dura pi\u00f9 di 2 o 3 settimane. Infatti il (-)3-PPP \u00e8 anticatalettico sui ratti ed \u00e8 stata dimostrata una sua leggera azione anti-Parkinson negli studi clinici.\nCollaborazione con le industrie farmaceutiche.\nArvid Carlsson \u00e8 stato coinvolto in progetti di ricerca insieme a 5 diverse Industrie Farmaceutiche dal 1960 in poi. Di particolare importanza nella fase iniziale \u00e8 stata la collaborazione con H\u00e4ssle, un consociato della Astra Company. L'Astra Group nel suo complesso crebbe tantissimo al punto che i beta-bloccanti come il metroprolol antagonista beta-1, erano quasi tutti commercializzati da essa.\nDa un punto di vista scientifico, il pi\u00f9 importante risultato della collaborazione con H\u00e4ssle e Astra, \u00e8 stato lo sviluppo del primo SSRI, zimelidine. Carlsoon sviluppa cos\u00ec il primo autorecettore della dopamina sia agonista che antagonista, cos\u00ec come il primo recettore selettivo agonista 8-idrossi-DPAT. Nel 1987, inizia una fruttuosa collaborazione con la Upjohn Company, collaborazione che dura sette anni. \u00c8 durante questo periodo che riesce anche a sviluppare il concetto di meccanismo di filtro talamico e di interazione tra i neurotrasmettitori nei circuiti neuronali. Al termine della collaborazione con Upjohn nel 1994, Carlsson riesce a mantenere intatti i suoi due gruppi di ricerca, quello farmacologico e quello chimico, grazie alla collaborazione con altre tre case farmaceutiche. Tra queste ultime quella con Hoechst Marion Roussell (un tempo \"Marion Merrell Dow\") \u00e8 in corso da pi\u00f9 tempo."}
{"id": "1489064", "revid": "12876676", "url": "https://it.wikipedia.org/wiki?curid=1489064", "title": "Tiscali Tv", "text": ""}
{"id": "1489068", "revid": "4506", "url": "https://it.wikipedia.org/wiki?curid=1489068", "title": "Teresa Fattorini", "text": ""}
{"id": "1489071", "revid": "1762097", "url": "https://it.wikipedia.org/wiki?curid=1489071", "title": "Pistone (idraulica)", "text": "Il pistone \u00e8 la parte mobile di un organo idraulico o pneumatico, governata attraverso un fluido.\nIl sistema a cui appartiene il pistone \u00e8 costituito da due parti meccaniche:\nLo stelo scorre all'interno del cilindro per effetto della pressione esercitata da un fluido contenuto all'interno del cilindro.\nUn pistone \u00e8 generalmente munito di attacchi ad occhiello alle 2 estremit\u00e0, nei quali viene infilato un perno adatto a collegarlo, attraverso un apposito sistema (generalmente una forcella ad U) all'organo meccanico da governare (come ad esempio avviene per comandare i movimenti del braccio degli escavatori usati per il movimento-terra).\nIl sistema a pistone permette innumerevoli utilizzi: ad esempio nei sistemi frenanti a disco delle automobili e delle motociclette (ma anche delle biciclette) il pistone (detto in questi casi pistoncino) \u00e8 presente nella pinza incaricata di premere le pastiglie d'attrito contro il disco, che a sua volta \u00e8 collegato alla ruota, frenandola.\nUlteriori utilizzi si possono incontrare in tanti altri organi meccanici.\nSpesso il sistema costituito da pistone e cilindro viene chiamato semplicemente \"pistone\" o \"cilindro\", indicando in questa maniera l'intero sistema con il nome di una sua parte. In particolare si parla di cilindro idraulico (o pistone idraulico) nel caso in cui il fluido all'interno del cilindro sia un liquido (generalmente olio idraulico), mentre si parla di cilindro pneumatico (o pistone pneumatico) nel caso in cui il fluido all'interno del cilindro sia un gas (generalmente aria).\nTipologie.\nI cilindri possono essere:\nPistoni a singolo effetto.\nIl pistone a singolo effetto pu\u00f2 essere governato in una sola direzione (generalmente l'effetto ottenibile \u00e8 solo quello di allungamento); il fluido (che viene immesso da una pompa meccanica o elettrica, governata dall'operatore) entra da una sola estremit\u00e0, spingendo in fuori lo stelo.\nNel caso del pistone pneumatico, lo stelo viene spinto da un gas (aria) immesso da un rubinetto meccanico o elettronico o da una pompa elettrica, comandati dall'operatore o da un computer.\nUna variante di questo sistema si ha nelle sospensioni ad aria compressa, dove l'aria, intrappolata in quantit\u00e0 fissa all'interno del cilindro alla base dello stelo, assume la funzione di molla elastica.\nPer garantirne il ritorno nella posizione originaria, il pistone a semplice effetto viene respinto da una molla integrata nel sistema o si muove sfruttando altri sistemi (come la forza di gravit\u00e0).\nIn alcuni casi (come negli impianti dei freni a disco) il pistone rientra di pochissimo e di conseguenza l'azione frenante cessa, poich\u00e9 si crea un sottilissimo cuscinetto d'aria fra la pastiglia e il disco stesso, a causa della reciproca usura.\nPistoni a doppio effetto.\nIl pistone a doppio effetto, a differenza di quello a singolo effetto, pu\u00f2 essere mosso direttamente dall'operatore (o da altro sistema) nei 2 versi, facendolo scorrere avanti ed indietro, lungo il suo asse; si ha quindi il completo controllo dell'organo meccanico da governare.\nQuesto sistema \u00e8 generalmente il pi\u00f9 utilizzato per il movimento di molte attrezzature, grazie alla possibilit\u00e0 di un pieno controllo delle stesse senza che si sia soggetti ad attendere l'effetto della forza di gravit\u00e0 o l'azione di una molla di ritorno, che possono essere ritardati nel caso d'inclinazione o impossibilitati nel caso di un ribaltamento (ad esempio nei sistemi a bordo di macchinari semoventi).\nMartinetto idraulico e cilindro idraulico.\nLa differenza tra le due locuzioni, ritenute impropriamente indicanti la medesima cosa dai non addetti ai lavori (ma che in realt\u00e0 non sono sinonimi), \u00e8 che il martinetto idraulico \u00e8 un sistema di sollevamento facente uso di un cilindro idraulico per il sollevamento, il cilindro idraulico o motore idraulico lineare \u00e8 invece un sistema attuatore meccanico utilizzato per applicare una forza lungo la direzione della sua estensione. \nIl cilindro idraulico \u00e8 quindi un sottosistema utilizzato in varie applicazioni, tra le quali si cita anche il martinetto idraulico.\nA ci\u00f2 si aggiunga che un martinetto potrebbe anche non essere idraulico (esistono ad esempio martinetti a pantografo e vite)."}
{"id": "1489073", "revid": "125380853", "url": "https://it.wikipedia.org/wiki?curid=1489073", "title": "Richmond Park", "text": "Richmond Park \u00e8 un parco cittadino di Londra. Si trova in prossimit\u00e0 del sobborgo londinese di Richmond upon Thames, nelle vicinanze di Kingston upon Thames e Wimbledon. Con i suoi 955 ettari di superficie, \u00e8 il pi\u00f9 esteso parco londinese nonch\u00e9 il pi\u00f9 esteso parco urbano recintato d'Europa.\nL'ingresso principale, Richmond Gate, si trova circa 10 km a sud-ovest del centro di Londra. Altri ingressi sono Sheen Gate, Robin Hood Gate, Coomb Gate, Roehampton Gate e Ham Gate.\nStoria.\nDurante il regno di Edoardo I (1272-1307) l'area era nota come \"Manor of Sheen\". Il nome fu cambiato in \"Richmond\" durante il regno di Edoardo VII. Nel 1625 re Carlo I trasfer\u00ec la corte a Richmond Palace, per evitare di essere contagiato dalla peste che imperversava a Londra. Nel 1634 l'area che forma anche attualmente il parco fu recintata e divent\u00f2 una riserva reale di caccia al cervo e al daino. Dal 1758 il parco \u00e8 aperto permanentemente al pubblico.\nNel 1847 la Pembroke Lodge divenne la residenza del primo ministro di allora, lord John Russell, mentre, pi\u00f9 tardi, fu l'abitazione dove trascorse l'infanzia il nipote del ministro, il filosofo e matematico Bertrand Russell. Ora \u00e8 un ristorante dal quale si gode di un'ottima vista sulla valle del Tamigi.\nCaratteristiche significative.\nLa \"Isabella Plantation\" (Piantagione di Isabella) \u00e8 un importante ed attraente giardino boscoso.\nIl parco contiene numerosi edifici degni di nota, molti dei quali sono considerati di particolare interesse architettonico.\nDalla \"mound\" (collinetta) del re Enrico VIII, il punto pi\u00f9 elevato all'interno del parco, situato accanto alla Pembroke Lodge, \u00e8 visibile uno scorcio (\"protected view\") della cattedrale di Saint Paul, del London Eye e di altri edifici della City of London.\nVegetazione.\nIl parco \u00e8 un luogo di grande interesse scientifico ed \u00e8 considerato Riserva Naturale. Contiene numerose aree ricoperte da foreste e da boschi cedui, alcune realizzate grazie al contributo pubblico. Alcuni spaziosi prati sono utilizzati per il pascolo. Esempio di zona boschiva \u00e8 la Isabella Plantation, con numerose specie botaniche, che fu creata dopo la seconda Guerra Mondiale da una foresta preesistente. Oggi \u00e8 una delle attrazioni maggiori del parco.\nAltro esempio \u00e8 la Queen Mother's Copse, una piccola area delimitata da due cancelli d'entrata al parco, istituita in onore della regina madre Elizabeth Bowes-Lyon, madre di Elisabetta II, scomparsa nel 2002.\nDegna di nota \u00e8 anche l'area chiamata Bone Copse, chiamata cos\u00ec nel 2005 in onore della famiglia Bone che finanzi\u00f2 la sua realizzazione dal 1988.\nFauna.\nSi possono trovare liberi per il parco numerosi cervi (in particolare il cervo rosso) e daini. \u00c8 rifugio naturale anche di scoiattoli, conigli e altri animali selvatici. Tra i volatili \u00e8 da segnalare la presenza del parrocchetto dal collare.\nVoci correlate.\nAltri parchi di Londra:"}
{"id": "1489074", "revid": "121837", "url": "https://it.wikipedia.org/wiki?curid=1489074", "title": "Pi2 Ursae Majoris", "text": ""}
{"id": "1489077", "revid": "4175", "url": "https://it.wikipedia.org/wiki?curid=1489077", "title": "ARFU Asian Rugby Championship 1982", "text": "L'Asian Rugby Championship 1982 () fu l'8\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il 20 e il a Singapore e per la prima volta fu vinto dalla , che interruppe la serie di sette vittorie consecutive giapponesi nelle altrettante precedenti edizioni del torneo.\nSecondo formula ormai consolidata, il campionato si tenne tra otto squadre (incidentalmente, le stesse otto dell'edizione precedente) divise su due gironi da quattro squadre ciascuno, la prima classificata di ognuno dei quali avrebbe disputato la finale per il titolo, mentre la seconda classificata si sarebbe conteso il terzo posto nella finale di consolazione.\n e si incontrarono allo stadio Jalan Besar per la finale e per la prima volta i coreani ebbero la meglio al termine di una partita condotta fino ai supplementari e terminata 9-9 all'ottantesimo minuto: fu un calcio in drop di Moon Young chan a quattro minuti dalla fine del secondo tempo supplementare a dare la vittoria alla sua squadra e a permetterle di iscrivere il suo nome nel \"palmar\u00e8s\" della competizione.\nA conquistare il terzo posto fu invece , che con una meta nel finale riusc\u00ec a battere 10-4 il ."}
{"id": "1489080", "revid": "712828", "url": "https://it.wikipedia.org/wiki?curid=1489080", "title": "Nave da sbarco classe Sentinel", "text": ""}
{"id": "1489081", "revid": "200120", "url": "https://it.wikipedia.org/wiki?curid=1489081", "title": "Teorema di poynting", "text": ""}
{"id": "1489082", "revid": "149726", "url": "https://it.wikipedia.org/wiki?curid=1489082", "title": "Cavit\u00e0 gastrovascolare", "text": "La cavit\u00e0 gastrovascolare o celenteron (dal greco antico \u03ba\u03bf\u1fd6\u03bb\u03bf\u03c2 \"cavit\u00e0\" e \u1f14\u03bd\u03c4\u03b5\u03c1\u03bf\u03bd \"intestino\") \u00e8 una cavit\u00e0 presente soprattutto nei celenterati (cnidari), ai quali tra l'altro d\u00e0 il nome, la quale funge da stomaco. \nSi trova negli animali relativamente semplici, come l'idra, che possiedono una cavit\u00e0 gastrovascolare, cio\u00e8 un sistema digerente fornito di una sola apertura circondata da tentacoli: la \"bocca\" che serve pertanto anche che da ano.\nNei celenterati di solito si trova sotto la mesoglea, sostanza gelatinosa sottocutanea (abbondante nelle meduse) ed \u00e8 ricoperta dal gastrodermide, tessuto che ricopre la cavit\u00e0 gastrovascolare. In questa sacca, che ha libero sbocco all'esterno dell'animale, vengono digerite le prede mediante la secrezione di enzimi da parte delle cellule del gastroderma. Si ha quindi una digestione extracellulare (disambiguo, dovrebbe essere intracellulare anche se la cavit\u00e0 \u00e8 esterna). Le sostanze idrolizzate diffondono poi in tutte le altre cellule dell'organismo. I residui della digestione vengono trasportati all'esterno grazie all'acqua che ha sempre libero accesso e quindi forma delle correnti continue."}
{"id": "1489086", "revid": "4175", "url": "https://it.wikipedia.org/wiki?curid=1489086", "title": "ARFU Asian Rugby Championship 1984", "text": "L'Asian Rugby Championship 1984 () fu il 9\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il 21 e il a Fukuoka e Tokyo in Giappone e vide il ritorno alla vittoria continentale della squadra di casa, per il suo ottavo titolo assoluto, dopo l'intermezzo della campione nel 1982 che interruppe la serie di sette successi consecutivi nipponici.\nSecondo formula ormai consolidata il campionato si tenne tra otto squadre divise su due gironi da quattro squadre ciascuno, la prima classificata di ognuno dei quali avrebbe disputato la finale per il titolo, mentre la seconda classificata si sarebbe conteso il terzo posto nella finale di consolazione.\n e si incontrarono al Kasuga Park di Fukuoka e la squadra di casa ebbe la meglio con il punteggio di 20 a 13; nonostante il repentino ritorno al vertice, per tutto il resto del decennio quella fu l'unica affermazione del Sol Levante, che torn\u00f2 a laurearsi campione continentale solo nel 1992.\nNella finale di consolazione, batt\u00e9 30-3 la per il terzo posto."}
{"id": "1489087", "revid": "125246207", "url": "https://it.wikipedia.org/wiki?curid=1489087", "title": "Rally di Monte Carlo", "text": "Il Rally di Monte Carlo (ufficialmente: Rallye Automobile Monte Carlo) \u00e8 un evento del Mondiale Rally organizzato ogni anno dall'Automobile Club di Monte Carlo che organizza, fra l'altro, anche il Gran Premio di Monaco. Dal 2009 al 2011, per mancanza di fondi, \u00e8 stato iscritto all'Intercontinental Rally Challenge (IRC). Il rally ha luogo lungo la costa francese tra la riviera monegasca e il sudest francese.\nLa storia.\nFu voluto nel 1911 dal Principe Alberto I e dalla sua nascita \u00e8 un importante test per ogni vettura che si voglia cimentare in condizioni particolarmente avverse e vincere questo rally d\u00e0 notevole popolarit\u00e0 alla vettura, dato che si pu\u00f2 considerare il pi\u00f9 importante rally del mondo a livello di notoriet\u00e0. Dal 1973, anno di istituzione del Rally Championship, \u00e8 la prima gara dell'anno e viene disputata in gennaio, motivo per cui non \u00e8 difficile trovare avverse condizioni meteo.\nDal 1991 i concorrenti hanno la possibilit\u00e0 di scegliere il punto di partenza da 5 luoghi diversi equidistanti da Monaco. \u00c8 un rally che presenta una grande variet\u00e0 di condizioni, come l'asfalto asciutto, bagnato, ghiaccio, neve fresca e spesso tutte queste condizioni sono presenti anche in un'unica tappa. Naturalmente, tutto ci\u00f2 va ad incidere sulla scelta degli pneumatici e del settaggio della vettura, ogni pilota infatti decide per s\u00e9 scegliendo le variazioni che pi\u00f9 ritiene giuste per affrontare la macchina. Da questo punto di vista, si distingueva il finlandese Tommi M\u00e4kinen, vincitore di questo rally per quattro volte e che, ogni volta, stupiva tutti per le scelte (vincenti) degli pneumatici da utilizzare.\nLo stage pi\u00f9 importante parte da La Boll\u00e8ne-V\u00e9subie per concludersi a Sospel, passando per una stretta strada di montagna tutta tornanti. Di qui, si passa sul Col de Turini, che normalmente \u00e8 ghiacciato o innevato in questa fase dell'anno. , condizione che, ad esempio, ha penalizzato, nel 2005, Petter Solberg e Marcus Gr\u00f6nholm, che sbandando su neve fresca, sono andati a sbattere contro un muro. Mentre Marcus riusc\u00ec a ripartire (finendo quinto), i danni subiti dalla Subaru Impreza WRC di Solberg lo costrinsero al ritiro.\nFino a pochi anni fa, la speciale di Turini veniva anche corsa in notturna, nella \"Notte di Turini\", detta anche \"Notte dei Lunghi Coltelli\" a causa dei potenti fasci di luce emessi dalle vetture in passaggio nella notte."}
{"id": "1489088", "revid": "1305772", "url": "https://it.wikipedia.org/wiki?curid=1489088", "title": "Hans Kollhoff", "text": "Biografia.\nNato a Lobenstein, in Turingia, (allora parte della Germania orientale), cresce in una fattoria fino all'et\u00e0 di sei anni. Nel 1953 si trasferisce con la famiglia ad Ovest stabilendosi nella Baviera del Nord, dove trascorre la sua adolescenza, durante la quale emerge la sua naturale predisposizione verso le attivit\u00e0 artigianali e il disegno. Dopo la maturit\u00e0, nel 1968, in pieno movimento studentesco, inizia gli studi in architettura nella citt\u00e0 di Karlsruhe, durante i quali ha la fortuna di conoscere, se pur solo indirettamente, gli insegnamenti di Egon Eiermann, il pi\u00f9 noto docente di architettura della sua generazione in Germania. Dopo soli tre semestri, Kollhoff entra nello studio dell'architetto Gerhard Assem, ex collaboratore di Eiermann, e lavora ad un progetto per la costruzione di un piccolo edificio commerciale per il Volkswohlbund a Friburgo. \nDopo quattro anni si trasferisce presso l'atelier di Hans Hollein a Vienna, in cui progetta lo spazio interno di una gioielleria, approfondendo cos\u00ec il tema del dettaglio. Dopo questa importante esperienza, torna nel 1975 a Karlsruhe per terminare gli studi. Per la tesi elabora un progetto di risanamento di un quartiere della sua citt\u00e0, tema cui si appassiona grazie allo studio di due grandi del post-moderno: Aldo Rossi e Robert Venturi.\nIn seguito, fortemente attirato da un articolo di Oswald Mathias Ungers, lo raggiunge a Colonia. Ottiene una borsa di studio DAAD, per studiare da Ungers alla Cornell University di New York, ambita meta dei giovani architetti di allora, tra i quali Rem Koolhaas. Qui viene a trovarsi in un clima piuttosto stimolante dato dalla rivalit\u00e0 tra i due docenti Ungers e Colin Rowe. Come assistente alla Cornell, Kollhoff ha la possibilit\u00e0 di fare le sue prime esperienze nel campo dell'insegnamento, tra cui i seminari estivi organizzati da Ungers a Berlino (1977-1978). Negli stessi anni, Kollhoff lavora anche ad una serie di progetti di concorso. \nIl periodo di collaborazione con Ungers termina nel 1978, con l'apertura di uno studio privato a Berlino, inizialmente con Arthur Ovaska, altro assistente di Ungers, e a partire dal 1984 con Helga Timmerman, studentessa a Darmstadt, poi collaboratrice negli studi berlinesi di Ungers e Sawade. Lo studio si afferma con il progetto per il complesso residenziale Victoria, presso il Berlin Museum a Kreuzberg, in cui Kollhoff riesce a realizzare un'architettura per una metropoli, in senso tradizionale, rielaborando contemporaneamente anche le esperienze del moderno. \nDal 1978 al 1983 \u00e8 assistente alla Facolt\u00e0 di Architettura e Design presso il Politecnico di Berlino. Dal 1983 al 1985 \u00e8 professore a contratto di architettura e costruzione all'Accademia delle Belle Arti di Berlino. Prosegue la sua carriera all'Universit\u00e0 di Dortmund in cui per due anni (1986-1987) \u00e8 professore di sviluppo urbano e costruzione. \nIn questi anni si susseguono una serie di progetti vigorosi e manifesti disegnati, di esperimenti con forme scolpite, ma anche di un rinnovato interesse per la possibilit\u00e0 di creare nuovamente spazi urbani; il testo scritto a commento del concorso per Fasanenstra\u00dfe a Berlino nel 1983, esemplifica questo sviluppo. Kollhoff preferisce la forma architettonica a grande scala piuttosto che la pianificazione urbana. L'occasione per mettere in questione i consueti modelli urbanistici \u00e8 data dall'esperienza dell'IBA, che Kollhoff continua a criticare fortemente nel saggio \"Architektur contra Stadtebau\" (\"architettura versus urbanistica\"), sostenendo che in una citt\u00e0 \u00e8 importante non la realizzazione di un classico progetto urbanistico, ma il risultato architettonico ottenuto dal singolo architetto che osa andare contro gli schemi urbanistici consueti, ad esempio l'Unit\u00e9 di Le Corbusier e la Neue Nationalgalerie di Mies van der Rohe.\nNel 1987, la sua attivit\u00e0 si trasferisce a Zurigo, presso la ETH, della quale assumer\u00e0 la cattedra di professore di architettura e costruzione solo a partire dal 1990. Nel 1999 fonda insieme ad Helga Timmerman l'Atelier Prof. Hans Kollhoff GmbH a Rotkreuz in Svizzera. Nello stesso anno realizza la Kollhoff-Tower (Torre Kollhoff) all'interno del progetto di riqualificazione della Potsdamer Platz, a Berlino."}
{"id": "1489091", "revid": "188323", "url": "https://it.wikipedia.org/wiki?curid=1489091", "title": "Pistone (Oleodinamica)", "text": ""}
{"id": "1489094", "revid": "889336", "url": "https://it.wikipedia.org/wiki?curid=1489094", "title": "Ir.D.F. Woudagemaal", "text": "L'ir. D.F. Woudagemaal (Stazione di pompaggio a vapore di Wouda) si trova a Lemmer, nei Paesi Bassi, ed \u00e8 la pi\u00f9 grande stazione di pompaggio a vapore del mondo tra quelle ancora funzionanti. Il 7 ottobre 1920 la regina Guglielmina inaugur\u00f2 la stazione che aveva il compito di pompare all'esterno l'acqua in esubero presente nella Frisia.\nNel 1967, dopo aver funzionato a carbone per 47 anni, le cisterne vennero modificate per poter utilizzare il petrolio.\nDal 1998 l'ir. D.F. Woudagemaal fa parte dei Patrimoni dell'umanit\u00e0 dell'UNESCO."}
{"id": "1489097", "revid": "729019", "url": "https://it.wikipedia.org/wiki?curid=1489097", "title": "Aman (IDF)", "text": "Aman (IDF), (\u05d0\u05d2\u05e3 \u05d4\u05de\u05d5\u05d3\u05d9\u05e2\u05d9\u05df, \"Agaf HaModiin\" - letteralmente \"la Sezione Intelligence\", comunemente abbreviato in Aman) - identificata anche come \"direttorato dell\u2019intelligence militare\" \u00e8 il servizio centrale d\u2019intelligence militare delle forze armate israeliane, sovraordinato a ogni altra analoga struttura, nell\u2019ambito delle Israel Defense Forces. Fa parte della comunit\u00e0 d'intelligence israeliana.\nStoria.\nFu fondato nel 1950, come emanazione distaccatasi dallo Stato Maggiore (allora, Agam: \u05d0\u05d2\"\u05dd), sempre all\u2019interno delle Forze di difesa israeliane. Aman \u00e8 un servizio autonomo, totalmente indipendente dalle tradizionali tre forze armate israeliane, e dipende direttamente dal capo di stato maggiore delle Forze di difesa. Ha un organico di 7 000 effettivi (stima del 1996).\nNel 2000 \u00e8 stato creato il \"Combat Intelligence Corps\", per fornire informazioni in tempo reale e gli obiettivi di avvistamento del nemico in combattimento. Inizialmente dipendente dal Direttorato, dal 2008 \u00e8 direttamente dipendente dal capo di stato maggiore dell'esercito israeliano.\nL\u2019attuale direttore dell'Aman \u00e8 il Maggior Generale (in lingua ebraica: \"Aluf\") Herzi HaLevi."}
{"id": "1489099", "revid": "1573940", "url": "https://it.wikipedia.org/wiki?curid=1489099", "title": "Acusilas", "text": "Acusilas \u00e8 un genere di ragni appartenente alla famiglia Araneidae.\nEtimologia.\nNon \u00e8 ben chiara l'origine di questo nome: forse deriva dal greco \"Acus\u00eclaos\", storico e logografo greco del VI secolo a.C., di Argo, da alcuni menzionato fra i Sette Savi e citato da Platone nel Simposio.\nCaratteristiche.\nDimensioni.\nSono ragni di dimensioni medio-grandi: circa da 5,5 a 14 millimetri per le femmine e da 2 a 6,5 per i maschi. La \"formula delle zampe\" nelle femmine \u00e8 1423 (fa eccezione A. callidus con 1243) e nei maschi \u00e8 1243. I cheliceri hanno 4 denti prolaterali e 3 retrolaterali. L'opistosoma delle femmine \u00e8 pi\u00f9 lungo che largo, con ben evidenti le filiere. L'epigino \u00e8 simile a quello del genere Argiope, ma pi\u00f9 sclerotizzato e alquanto trasparente.\nMaschi.\nI maschi del genere Acusilas differiscono dagli altri Araneidae per avere due condili sui cheliceri, sia prolateralmente che retrolateralmente e anche per la presenza di un'unica concavit\u00e0 sugli enditi.\nCheliceri e pedipalpi.\nI cheliceri hanno due condili, uno anteriore e uno posteriore, e solo 4 denti sul margine prolaterale (ad eccezione degli esemplari pi\u00f9 grandi di A. coccineus); le enditi hanno una caratteristica concavit\u00e0 ventrale.\nIl \"tegulum\" dei pedipalpi ha un'apofisi mediana, un conduttore e una divisione sull'embolo: il conduttore \u00e8 fuso con il tegulum e porta un piccolo lobo distale; l'apofisi mediana \u00e8 sottile, di forma triangolare e con un piccolo uncino distale. La divisione dell'embolo \u00e8 dominata da un \"haematodocha\" (piccolo sacco tissutale del pedipalpo) che collega il tegulum alla punta dell'embolo.\nFemmine.\nLe femmine presentano una pars cephalica piuttosto stretta e separata dalla pars thoracica da un solco alquanto cospicuo. I loro occhi mediani anteriori (AME) sono pi\u00f9 vicini agli occhi laterali anteriori (ALE) rispetto agli altri.\nLa pars cephalica marcatamente stretta \u00e8 presente anche nei generi Cyclosa e Witica, ma non con questa configurazione oculare. D'altro canto, nei generi Mecynogea e Manogea troviamo questa configurazione oculare ma la pars cephalica \u00e8 tutt'altro che stretta; questi ultimi due generi, inoltre, hanno la linea oculare degli occhi posteriori marcatamente procurva, mentre in Acusilas \u00e8 ricurva.\nEpigino e filiere.\nLe aperture dei gonopori o dotti copulatori sono situati su ogni lato della piastra posteriore dell'epigino: nell'apertura i dotti sono larghi per poi restringersi verso la spermateca.\nLe filiere delle femmine di Acusilas sono tipiche della famiglia Araneidae: quelle anteriori laterali (ALS) hanno pi\u00f9 fusuli piriformi distribuiti uniformemente e un unico fusulo della ghiandola ampollacea maggiore (mAP); quelle posteriori laterali (PLS) hanno vari fusuli aciniformi, due fusuli del seritterio cilindrico (CY) sul margine mediano e un fusulo flagelliforme (PF); infine anche le filiere posteriori mediane hanno un buon numero di fusuli aciniformi che coprono la superficie anteriore delle filiere con un unico fusulo cilindrico e un unico fusulo della ghiandola ampollacea maggiore (mAP).\nComportamento.\nLe femmine costruiscono tele verticali, di circa 30 x 30 centimetri, molto vicine al livello del suolo (all'incirca 50 centimetri), e con un settore libero dai fili nella parte superiore.\nDistribuzione.\nA parte A. africanus, tutte le altre specie sono asiatiche e note solo in singole o poche localit\u00e0. Ben 6 specie sono diffuse in Indonesia, ma sono distribuite anche in India, Cina, Giappone e Nuova Guinea.\nTassonomia.\nA giugno 2013, si compone di 9 specie:"}
{"id": "1489100", "revid": "1305772", "url": "https://it.wikipedia.org/wiki?curid=1489100", "title": "Cosso Cornelio Lentulo", "text": "Alla voce Cosso Cornelio Lentulo corrispondono:"}
{"id": "1489102", "revid": "4175", "url": "https://it.wikipedia.org/wiki?curid=1489102", "title": "ARFU Asian Rugby Championship 1986", "text": "L'Asian Rugby Championship 1986 () fu il 10\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il 22 e il a Bangkok, capitale della Thailandia, e vide per la seconda volta la vittoria della dopo quella del 1982 che interruppe il dominio giapponese nel torneo: fu la prima di tre vittorie consecutive coreane fino al 1990 che rimisero parzialmente in discussione la supremazia nipponica sul rugby asiatico.\nSecondo formula ormai consolidata il campionato si tenne tra otto squadre divise su due gironi da quattro squadre ciascuno, la prima classificata di ognuno dei quali avrebbe disputato la finale per il titolo, mentre la seconda classificata si sarebbe conteso il terzo posto nella finale di consolazione.\nCome da pronostico, e , sorteggiati in gironi differenti, dominarono ciascuno il proprio raggruppamento.\nLa finale, tenutasi allo stadio universitario di Bangkok, fu decisa solo nei momenti finali di gioco: dopo un avvio promettente del Giappone e un recupero dei coreani, questi ultimi sembravano avere definitivamente chiuso l'incontro a pochi minuti dalla fine con una meta di Jeong, ma una meta a propria volta di Matsuo riport\u00f2 avanti i nipponici all'ultimo minuto.\nNel tempo di recupero Sin calci\u00f2 in drop il pallone del definitivo 24-22 con cui la divenne campione d'Asia per la seconda volta.\nIl terzo posto fu appannaggio dei padroni di casa della , vincitori 32-12 su nella finale di consolazione."}
{"id": "1489105", "revid": "124269981", "url": "https://it.wikipedia.org/wiki?curid=1489105", "title": "Federico Guglielmo di Vestfalia", "text": "Biografia.\nFederico Guglielmo, il 7 febbraio 1763 venne nominato vescovo di Hildesheim e il 23 ottobre dello stesso anno venne consacrato dallo zio, il vescovo di Paderborn Wilhelm Anton von der Asseburg. Il 1\u00ba marzo 1773 venne nominato vescovo coadiutore di Paderborn. Poco dopo, nel 1775 divenne vicario apostolico del Nord. Alla morte dello zio, infine, il 26 dicembre 1782 venne nominato egli stesso vescovo di Paderborn, prendendo possesso della cattedra episcopale nel 1783.\nDa vescovo applic\u00f2 i decreti del Concilio di Trento, incrementando anche l'istruzione.\nEgli ottenne anche la contea di Poppenburg a Burgstemmen come appannaggio personale. Qui fece costruire un palazzo personale con una grandiosa chiesa ancora oggi ammirabile.\nMor\u00ec a Hildesheim e venne sepolto nella cattedrale della citt\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1489112", "revid": "4175", "url": "https://it.wikipedia.org/wiki?curid=1489112", "title": "ARFU Asian Rugby Championship 1988", "text": "L'Asian Rugby Championship 1988 () fu l'11\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il 12 e il a Hong Kong e per la prima volta vide una squadra diversa dal riconfermarsi campione in carica: la , infatti, gi\u00e0 campione due anni prima, batt\u00e9 di nuovo i rivali nipponici in finale e si aggiudic\u00f2 il suo secondo titolo consecutivo e terzo assoluto.\nSecondo una formula ormai in uso da diverse edizioni, il campionato si tenne tra otto squadre divise su due gironi da quattro squadre ciascuno, la prima classificata di ognuno dei quali avrebbe disputato la finale per il titolo, mentre la seconda classificata si sarebbe conteso il terzo posto nella finale di consolazione.\nSi tratt\u00f2 del primo torneo asiatico a essere utilizzato nel sistema di qualificazioni alla Coppa del Mondo di rugby: l'anno prima il era stato invitato alla prima edizione di tale torneo che si tenne in Australasia e, in occasione della successiva edizione del 1991, era stato automaticamente ammesso al turno di qualificazione della zona Asia / Pacifico.\nL'edizione 1988 del campionato asiatico dovette esprimere un'ulteriore squadra (la miglior classificata delle altre sette) da affiancare al Giappone nella sfida a e per due posti al mondiale.\nDal punto di vista dei risultati il torneo non regal\u00f2 sorprese: gi\u00e0 vincendo il proprio girone a punteggio pieno la fu certa di assicurarsi il secondo posto utile al torneo di qualificazione continentale per la Coppa del Mondo, mentre il Giappone domin\u00f2 l'altro girone.\nLa finale allo Stadio del Governo di Hong Kong vide i coreani riconfermarsi campioni grazie a una marcatura realizzata quattro minuti dentro al tempo di recupero, quando il punteggio era ancora fisso sul 13-13 e i supplementari sembravano la logica prosecuzione dell'incontro.\nPer i coreani, al terzo titolo assoluto, si tratt\u00f2 del secondo di tre consecutivi, loro miglior serie nel torneo fino a quel momento.\nI padroni di casa di batterono nella finale di consolazione guadagnando il terzo posto."}
{"id": "1489115", "revid": "287204", "url": "https://it.wikipedia.org/wiki?curid=1489115", "title": "Giuseppe Cancelliere", "text": "Biografia.\nProfessore di matematica, attivo a Palermo (1903; 1906; 1908; 1910-11; 1913-15; 1919-24; 1927; 1932; 1946; 1951), Viareggio (17-29 agosto 1921), Napoli (30 aprile 1923), Trieste (30 agosto-11 settembre 1923). Consegu\u00ec il titolo di Maestro, classificandosi al 3\u00ba posto ex aequo al 1\u00ba campionato italiano di Viareggio (1921). Campione siciliano (1924). Giocatore per corrispondenza (1919). Problemista e solutore di problemi. Socio dell'Unione Scacchistica Italiana (1908; 1910-11). Fu tra i fondatori della \u00abSociet\u00e0 Scacchistica\u00bb palermitana (1912) poi chiamata \u00abAccademia Scacchistica Palermitana\u00bb (1913) di cui fu presidente (1920-21). Redattore della rubrica \"Problemi\" su \"L'Eco degli Scacchi\" (1913) e collaboratore (1916; 1918). Fondatore, direttore responsabile e redattore de \"L'Alfiere di R\"e (1921-26). Socio fondatore e presidente della sezione scacchi del \u00abCircolo della Stampa\u00bb di Palermo (1946) ribattezzata \u00abAccademia Scacchistica Palermitana\u00bb."}
{"id": "1489116", "revid": "767487", "url": "https://it.wikipedia.org/wiki?curid=1489116", "title": "Le prince de Galles", "text": "Le prince de Galles \u00e8 un film pionieristico del 1902 dei Fratelli Lumi\u00e8re che mostra il re Edoardo VII del Regno Unito."}
{"id": "1489117", "revid": "324090", "url": "https://it.wikipedia.org/wiki?curid=1489117", "title": "Aeroporto di Grenoble Is\u00e8re", "text": "L'aeroporto di Grenoble-Is\u00e8re \u00e8 un aeroporto francese situato vicino alla citt\u00e0 di Grenoble, nel dipartimento dell'Is\u00e8re."}
{"id": "1489118", "revid": "31886", "url": "https://it.wikipedia.org/wiki?curid=1489118", "title": "Aerea", "text": ""}
{"id": "1489124", "revid": "31886", "url": "https://it.wikipedia.org/wiki?curid=1489124", "title": "Metodo di Gal\u00ebrkin", "text": "In matematica, ed in particolare in analisi numerica, i metodi di Gal\u00ebrkin, il cui nome \u00e8 dovuto a Boris Gal\u00ebrkin, permettono di passare dalla risoluzione di un problema definito in uno spazio continuo alla risoluzione di tale problema in uno spazio discreto al fine di determinarne una soluzione numerica approssimata.\nIntroduzione.\nDato un problema definito su uno spazio di Hilbert formula_1, data una forma bilineare formula_2 (derivante ad esempio dalla formulazione debole di una equazione differenziale alle derivate parziali) ed una forma lineare formula_3 (derivata ad esempio dal membro destro di una equazione alle derivate parziali), si vuole risolvere l'equazione:\nTale problema \u00e8 definito in uno spazio ad infinite dimensioni formula_1 la cui soluzione analitica \u00e8 indeterminabile in generale. \u00c8 possibile per\u00f2 determinare una approssimazione numerica di tali problemi tramite il metodo di Gal\u00ebrkin, che risulta quindi di enorme importanza per una grande variet\u00e0 di applicazioni.\nDescrizione.\nIl metodo di Gal\u00ebrkin prevede di effettuare la discretizzazione del problema di ricerca della funzione formula_6 su una sequenza di sottospazi formula_7 tali che:\nIn ciascuno di questi sottospazi di dimensione finita il problema iniziale \u00e8 risolvibile in modo esatto. Tale nuovo problema, derivato dalla discretizzazione del dominio, \u00e8 chiamato problema approssimato di Gal\u00ebrkin o problema discreto. Il nuovo problema richiede quindi la determinazione della (unica) soluzione formula_9 tale che (equazione di Galerkin):\nGrazie alla discretizzazione del problema il dominio formula_11 ha dimensione finita, ed \u00e8 quindi possibile determinarne una base formula_12 di dimensione anch'essa finita. Data l'appartenenza di formula_13 a formula_11, \u00e8 possibile scrivere formula_13 come combinazione lineare degli elementi appartenenti alla base di formula_11:\nTale scrittura di formula_13 pu\u00f2 essere sostituita all'interno dell'equazione del problema discreto, che pu\u00f2 essere scritto, tenendo conto della linearit\u00e0 dell'operatore formula_19, come:\nLe medesime osservazioni possono essere fatte anche per la funzione formula_21, anch'essa appartenente a formula_11, e che pu\u00f2 quindi essere scritta come combinazione lineare degli elementi della base. Effettuando la nuova sostituzione si trova l'equazione risultante:\nche pu\u00f2 essere riscritta come:\nTale equazione rende evidente la possibilit\u00e0 di riscrittura in forma matriciale tramite la definizione di tre matrici. Si definiscono quindi la matrice di rigidezza:\nla matrice dei carichi:\ne la matrice dei coefficienti:\nCon queste definizioni \u00e8 possibile riscrivere l'equazione come sistema di equazioni algebriche lineari in forma matriciale:\nOrtogonalit\u00e0 di Galerkin.\nLa differenza formula_29 tra la soluzione del problema originale e la soluzione dell'equazione di Galerkin soddisfa la propriet\u00e0 detta \"ortogonalit\u00e0 di Galerkin\":\nOvvero, utilizzando un vettore di test formula_31 si ottiene che l'errore formula_29 \u00e8 ortogonale al sottospazio considerato.\nConvergenza.\nSia formula_1 uno spazio di Hilbert e sia formula_34 una sequenza di suoi sottospazi di dimensione finita tali per cui:\nSia formula_2 una forma bilineare V-ellittica. Allora si pu\u00f2 dimostrare che:\nquindi il metodo di Gal\u00ebrkin converge.\nProblemi ben posti.\nSi consideri il caso in cui la forma bilineare sia simmetrica:\nCon tale assunzione non si effettua una vera restrizione dei metodi di Galerkin, ma l'applicazione della teoria standard diventa pi\u00f9 semplice. Per mostrare che si tratta di un problema ben posto secondo la definizione di Hadamard, e ammette quindi una soluzione unica, si considerino le propriet\u00e0 della forma bilineare:\nPer il teorema di Lax-Milgram queste condizioni implicano che il problema originale formulato debolmente \u00e8 un problema ben posto.\nLemma di C\u00e9a.\nUn lemma, introdotto e dimostrato nella tesi di dottorato di Jean C\u00e9a, mostra che l'errore formula_29 tra la soluzione originale e quella del metodo di Galerkin \u00e8:\nOvvero, a meno di una costante formula_43 la soluzione di Galerkin formula_13 \u00e8 \"vicina\" alla soluzione originale formula_6 quanto ogni altro vettore in formula_11.\nInfatti, dall'ellitticit\u00e0 e limitatezza della forma bilineare e grazie al fatto che la differenza formula_29 soddisfa l'ortogonalit\u00e0 di Galerkin:\nsi ha per un arbitrario vettore formula_49:\nDividendo per formula_51 e prendendo l'estremo inferiore su tutti i possibili formula_52 si ottiene il lemma."}
{"id": "1489126", "revid": "1543377", "url": "https://it.wikipedia.org/wiki?curid=1489126", "title": "Flex (software)", "text": "flex \u00e8 un generatore automatico di scanner. \nUno scanner \u00e8 un programma che, dato in input uno stream di caratteri, compie delle azioni ogni volta che incontra una determinata combinazione di caratteri (token). Per questa ragione il programma generato viene anche detto tokenizer, o analizzatore lessicale. \nFlex \u00e8 lo standard per la generazione automatica di scanner in linguaggio C. Viene utilizzato insieme a GNU Bison per generare automaticamente programmi in grado di eseguire il parsing di stream di caratteri appartenenti ad un determinato linguaggio formale. Un'applicazione tipica \u00e8 quella della scrittura di compilatori: il programma scritto dall'utente \u00e8 lo stream di caratteri in ingresso. Lo scanner analizza questo file riconoscendo le parole chiave ed i simboli del linguaggio, passando il proprio output al parser, il quale ha il compito di riconoscere le vere e proprie regole grammaticali del linguaggio e produrre il codice macchina corrispondente al programma iniziale, o di segnalare gli errori incontrati.\nflex \u00e8 l'alternativa libera a Lex\nUn semplice esempio.\ncodice di esempio.l:\nTra i segni % iniziali si inserisce il codice che deve essere eseguito prima dello scanner. Tra i segni %% trovano posto le regole per riconoscere i token. Ciascuna regola \u00e8 composta da un'espressione regolare, uno o pi\u00f9 caratteri di tabulazione e da un blocco di codice C tra parentesi graffe. Il codice viene eseguito ogni volta che viene incontrato quanto specificato dall'espressione regolare. \nQuando, come nelle ultime tre regole, non viene specificato il blocco C da eseguire, i caratteri che corrispondono all'espressione regolare della regola vengono ignorati. \nSe una sequenza di caratteri in ingresso non soddisfa alcuna regola, essa viene restituita in output (echo).\nPer compilare, in ambiente unix:\npasso 1) \"flex esempio.l\"\nquesto genera il file \"lex.yy.c\"\npasso 2) \"cc lex.yy.c -o esempio -lfl\"\nquesto compila \"lex.yy.c\" nell'eseguibile \"esempio\"\nora eseguendo il programma con il comando \"./esempio\" e digitando dei caratteri, qualsiasi stringa viene ricopiata a console, ad eccezione delle parole chiave definite nelle due regole dello scanner: ogni volta che si digita ACCENDI o SPEGNI, seguiti da invio, il programma risponde con il corrispondente testo nelle printf.\nQuesto esempio giocattolo illustra lo scopo di flex: un completo programma C per analizzare una sequenza di caratteri (o un file) \u00e8 stato generato a partire da due semplici regole.\nPer visualizzare il programma generato da Flex digitare \"cat lex.yy.c\"\nPer fare analizzare un file di testo al programma digitare \"cat fileditesto.txt | ./esempio\"\nRiconoscimento di pattern complessi e conflitti tra regole.\nFlex non si limita a riconoscere semplici parole, ma ciascuna regola pu\u00f2 consistere in un'espressione regolare, permettendo cos\u00ec di riconoscere classi di parole.\nSe due espressioni regolari si trovano in conflitto, Flex sceglie quella in grado di coprire il maggior numero di caratteri:\nviene utilizzata la regola 2.\nSe due espressioni regolari si trovano in conflitto, ed entrambe coprono lo stesso numero di caratteri nella stringa, viene utilizzata quella definita pi\u00f9 in alto nel file:\nviene scelta la prima regola.\nPassaggio dei token al parser.\nPer passare i token riconosciuti al parser del linguaggio, si utilizza l'istruzione C \"return\" seguita dal nome del token che si vuole passare. Per convenzione e leggibilit\u00e0 vengono utilizzati solo caratteri maiuscoli per i nomi dei token.\nAd esempio una regola potrebbe essere:\nche riconosce gli identificatori validi del linguaggio C."}
{"id": "1489130", "revid": "32698", "url": "https://it.wikipedia.org/wiki?curid=1489130", "title": "Dead Time", "text": ""}
{"id": "1489131", "revid": "32698", "url": "https://it.wikipedia.org/wiki?curid=1489131", "title": "Dead time", "text": ""}
{"id": "1489134", "revid": "709565", "url": "https://it.wikipedia.org/wiki?curid=1489134", "title": "Zombie Powder", "text": " \u00e8 un manga incompiuto e opera prima dell'autore giapponese Tite Kubo.\n\"Zombie Powder\" \u00e8 stato serializzato in Giappone a partire dal 1999, ed \u00e8 composto da 27 capitoli (raccolti in 4 volumi a partire dal febbraio 2000) pubblicati sulla rivista \"Weekly Sh\u014dnen Jump\" prima della sua cancellazione. Secondo la nota nella copertina del terzo tank\u014dbon, l'autore era in uno stato di forte trauma emozionale, che pu\u00f2 essere una causa della sospensione della serie. Un'altra causa possibile fu il basso numero di lettere degli appassionati, che gli editori a volte usano come calibro della popolarit\u00e0 nell'industria dei manga. In Italia, il fumetto \u00e8 stato pubblicato da Panini Comics nella collana Planet Manga tra marzo e giugno 2011 a cadenza mensile.\nStoria e ambientazione.\n\"Zombie Powder\" \u00e8 ambientato in un western futuristico, simile all'ambientazione di \"Trigun\". La storia inizia nel 716 A.E.\nMolti dei personaggi nel manga sono \"Powder Hunters\" (Cacciatori di Polvere), alla ricerca della leggendaria \"Zombie Powder\" (Polvere di Zombie). Essa pu\u00f2 riportare in vita i morti e rendere immortali, allo stesso modo della pietra filosofale. Tuttavia, per ottenere la polvere di zombie bisogna collezionare i dodici Anelli della Morte, che usano l'energia vitale di qualsiasi cosa che vive per generare la Polvere di Zombie. Se un anello viene mangiato da un essere umano, questo cadr\u00e0 in coma. A causa della brusca interruzione del manga, l'aspetto della Polvere di Zombie rimane sconosciuta, anche se probabilmente assomiglia ad una polvere bianca che forma un cranio, i cui occhi blu emettono una luce."}
{"id": "1489139", "revid": "28592", "url": "https://it.wikipedia.org/wiki?curid=1489139", "title": "Vladimir (Russia)", "text": ""}
{"id": "1489143", "revid": "1305772", "url": "https://it.wikipedia.org/wiki?curid=1489143", "title": "Stenital Mosciaro", "text": "La St\u00e8nital M\u00f2sciaro (contrazione di Stenografia Italiana M\u00f2sciaro) \u00e8 un sistema stenografico inventato nella prima met\u00e0 del XX secolo da Abramo M\u00f2sciaro (San Benedetto Ullano, CS, 1901-1979) e riconosciuto dallo Stato nel 1955. In ordine di tempo, la St\u00e8nital fu il quarto e ultimo sistema a ottenere tale riconoscimento, indispensabile per l\u2019ammissione all\u2019insegnamento nelle scuole pubbliche italiane, dopo il sistema del tedesco Franz Xaver Gabelsberger (adattato all\u2019italiano dal boemo Enrico Carlo No\u00eb), la \"Stenografia Nazionale\" di Erminio Meschini e la \"Stenografia Corsiva Italiana\" di Giovanni Vincenzo Cima. \nStoria.\nAbramo M\u00f2sciaro fu appassionato conoscitore di scritture veloci e stenografo gabelsbergeriano professionista; con tale qualifica lavor\u00f2 presso varie istituzioni, prima di dedicarsi a elaborare il sistema che da lui prender\u00e0 il nome. Il compito non era facile: nel panorama didattico italiano, gi\u00e0 dominato da ben tre sistemi ufficiali, parecchi sistemi sperimentali lottavano per ottenere il nulla osta governativo.\nIn \"Lineamenti di Storia della Stenografia\" (Torino, 1940), Giuseppe Aliprandi cita M\u00f2sciaro fra quanti pubblicarono nuovi progetti grafici nel 1934, ma \u00e8 probabile si tratti di un sistema precedente, la \"S.I.M. \u2014 Superstenografia Italiana M\u00f2sciaro\", poi abbandonato in favore della St\u00e8nital. Dopo oltre vent'anni d'esperimenti, perfezionamenti, applicazione a lingue straniere e trafila burocratica, una commissione ministeriale giudic\u00f2 la versione definitiva degna della sanzione ufficiale, conferendo alla Societ\u00e0 Stenografica M\u00f2sciaro l'autorizzazione a formare docenti di stenografia.\nPresupposti teorici.\nAbramo M\u00f2sciaro condivideva la posizione dello stenografo francese Pr\u00e9vost, secondo cui \u00abtanto vale l'uomo, tanto vale la stenografia\u00bb: pi\u00f9 che il metodo in s\u00e9, contano le doti intellettive e fisiche dell'allievo, la motivazione e la quantit\u00e0/qualit\u00e0 dello sforzo profuso nell'esercizio. Tanti insuccessi, pertanto, deriverebbero dall'eccessiva difficolt\u00e0 della teoria: troppe regole, troppe eccezioni (ciascuna delle quali, in s\u00e9, \u00e8 un'altra regola da \u00abdigerire\u00bb), troppe sigle e abbreviazioni fisse di cui tener conto. Per esser efficace, il sistema dev'esser alla portata di quanti pi\u00f9 allievi possibile.\nLe doti fondamentali di una buona stenografia sono dunque:\nMorfologia.\nM\u00f2sciaro fiss\u00f2 una sola regola, elementare e senza eccezioni: \"dove termina il segno precedente, comincia quello successivo\". Nel Gabelsberger e in altri sistemi, invece, l'unione diretta talvolta non \u00e8 possibile: qui, entrano in gioco i \u00abfiletti\u00bb, senza valore fonetico e di lunghezza variabile. Per esempio, la parola \"speciale\" si scrive spc\u2071al: visto che il segno sp \u00e8 una legatura e la vocale in al non \u00e8 scritta, bens\u00ec simbolizzata dal rafforzamento della consonante, vi saranno in tutto solo tre segni, da collegare con due filetti. \nLa St\u00e8nital non abolisce i \u00abfiletti\u00bb, ma li reinterpreta come stenogrammi obbligatori per le vocali. Sulla scorta di quanto aveva fatto Meschini, M\u00f2sciaro fiss\u00f2 segni discendenti per le consonanti; ascendenti od orizzontali, per vocali e approssimanti (che chiama \u00absemivocali\u00bb: ). Cos\u00ec, alternando naturalmente consonanti e vocali, la scrittura stenitaliana non devia troppo dal rigo di base (ci\u00f2 aumenterebbe lo stacco tra una parola e l'altra).\nVocali.\nVi sono cinque segni per le vocali: ascendenti i, e, a; orizzontali o, u. Si noti che e, o non distinguono il fonema chiuso da quello aperto , ma esistono forme distinte per le voci verbali \"\u00e8\", \"ha\", \"ho\" (arrotondando lo stenogramma della vocale semplice, sempre rettilineo). Nel trattare dittonghi e trittonghi, M\u00f2sciaro chiama \u00abdittongo\u00bb la sequenza \"approssimante+vocale\", ovvero e ; perci\u00f2, la combinazione - come in \u00abaiuola\u00bb - diventa un \"trittongo\". \nTutte le altre combinazioni sono classificate \u00abiati\u00bb, anche quando sono \"i veri e propri dittonghi\": ae, ai, ao, au, ea, ei, eo, eu ecc. In italiano, c'\u00e8 iato solo quando due o pi\u00f9 vocali non appartengono alla stessa sillaba, es. \"faina\" , \"faraone\" , \"Esa\u00f9\" .\nIn ogni modo, l'inesattezza teorica non influisce sulla coerenza grafica stenitaliana: le sillabe comincianti per si formano coi rispettivi segni seguiti dalla vocale semplice; le unioni ja, je, jo, ju, inoltre, si fondono in un solo tratto di cicloide. Dittonghi e iati, invece, consistendo di sole vocali, si ottengono scrivendo di s\u00e9guito i rispettivi stenogrammi, curvando leggermente il secondo, per evitare angoli ottusi.\nScelta di campo: geometrismo VS corsivismo.\nIn base a una classificazione invalsa nell'uso, le celeri scritture si dividono in puramente geometriche (es. Taylor e Pitman), puramente corsive (es. Gabelsberger e, in generale, i sistemi tedeschi) e miste geometrico-corsive (es. il Gregg, diffuso in America e, adattato, persino in Cina).\nL'indirizzo misto parte da caratteri in s\u00e9 geometrici, uniti per\u00f2 in un andamento scorrevole, tendente a quello della scrittura ordinaria. A parte il Gabelsberger-No\u00eb, i sistemi ufficiali italiani sono tutti considerati \"misti\". Questa sentenza, per\u00f2, non \u00e8 condivisa da chi pratica il sistema Cima, che si \u00e8 sempre chiamato \"Stenografia Corsiva Italiana\". \u00c8 bene analizzare a fondo quest'obiezione, per inquadrare meglio anche la St\u00e8nital e le critiche cui fu sottoposta.\nL'avvento del corsivismo tedesco, alla fine dell'Ottocento, compromise il monopolio del geometrismo inglese, da cui derivavano parecchi sistemi nazionali europei. Le avvisaglie del cambiamento, in ambito italiano, si fecero sentire persino \"prima\" che la versione Delpino del Taylor-Amanti (sistema geometrico puro) divenisse sistema unico, nel neonato Parlamento Italiano. Antonio Magnaron, infatti, aveva gi\u00e0 pubblicato, a Trieste, un metodo \u00abpost-tayloriano\u00bb, con numerosi espedienti a favore della scorrevolezza e della sintesi grafica. Quasi in contemporanea, e ancora a Trieste, il letterato Giusto Grion elabor\u00f2 una stenografia esplicitamente corsiva, simbolico apripista alla riduzione italiana del Gabelsberger, qualche anno dopo.\nIl successo del Gabelsberger (nella versione italiana elaborata dal boemo No\u00eb) fu eclatante: prima nella scuola, poi nel giornalismo e, infine, anche in ambito parlamentare, il metodo soppiant\u00f2 il Taylor-Delpino e il Pitman-Francini. Nel 1928, con l'avallo di Mussolini, divenne sistema unico di Stato. Poco dopo, per\u00f2, anche il sistema di Erminio Meschini fu riconosciuto a livello ufficiale, dimostrando come una stenografia relativamente \u00absemplice\u00bb potesse servire ai bisogni dell'oratoria, senza ricorrere all'aristocratico Gabelsberger-No\u00eb. Non scomparve per\u00f2 del tutto la marca d'inferiorit\u00e0 associata all'epiteto \u00abstenografia mista\u00bb, quasi che la componente geometrica, in quanto \"non-corsiva\", implicasse i difetti tipici dei vecchi sistemi geometrici ottocenteschi.\nGiovanni Vincenzo Cima dovette penare, prima che il suo sistema misto fosse accettato dallo Stato. Non stupisce, quindi, il desiderio di nobilitare la scrittura cimana, attribuendole un'identit\u00e0 corsiva pura che non possiede.\nAlcuni rilievi.\nSe i flessuosi stenogrammi cimani suggeriscono una forte propensione al corsivismo, lo stesso non pu\u00f2 dirsi della St\u00e8nital, che al contrario richiama spesso la sobriet\u00e0 \u2013un po' statica\u2013 del Taylor. Non si possono non segnalare alcune unioni particolarmente scomode, causate dall'orientamento orizzontale di o, u (\u2192) e da quello \u00abdigradante\u00bb di c\u2071 , g\u2071 ( \u2937 ) e m (\u2935). In tutti i sistemi professionali, si cerca di evitare i tratti rettilinei orizzontali, specie se molto lunghi, perch\u00e9 la mano dell'Uomo, per sua natura, preferisce invece i tratti curvi \u00abavanzanti\u00bb (\u2312 \u2322\u239b ), e i diagonali \u00abritornanti\u00bb (\u2199). In Gabelsberger-No\u00eb, per esempio, si usa un tratto lungo orizzontale (corrispondente a u St\u00e8nital) solo per lo stenogramma ee, valido per \"\u00e8\" (voce del verbo \"essere\") o per la doppia vocale, come in \"idee\": importante, quindi, ma non frequentissimo.\nQuanto all'andamento \u00abdigradante\u00bb di c\u2071, g\u2071, esso \u00e8 usato sobriamente negli altri sistemi, ma quasi solo in forma rettilinea (\u2198) e con stenogrammi piccoli. In Gabelsberger-No\u00eb, un segmento retto con questo orientamento si usa per r (frequentissimo, ma alto appena mezzo spazio medio) e per rr (alto uno spazio medio, ma molto meno frequente). Nel sistema Cima, la medesima coppia di stenogrammi rappresenta, rispettivamente a, ar; rafforzando il segno, si hanno ra, rar. Senza dubbio, lo stenogramma pi\u00f9 impegnativo (lungo e rafforzato) \u00e8 anche molto poco \u00abergonomico\u00bb, per\u00f2 rappresenta sinteticamente ben \"tre\" fonemi: . Sempre nel sistema Cima, esiste uno stenogramma molto simile a c\u2071 St\u00e8nital, ma per rappresentare le utili sequenze com, con (es. compito\", conto\"): ancora una volta, tre fonemi con un solo movimento, laddove la St\u00e8nital ricorre invece a dispendiosissime sequenze di segni-base.\nStenografando in italiano, si ricorre spesso a c\u2071, g\u2071, qualunque sia il sistema adottato; avere scelto stenogrammi cos\u00ec problematici \u00e8 uno dei maggiori limiti grafici della St\u00e8nital, ma l'inventore ci \u00e8 stato praticamente costretto, affinch\u00e9 le altre consonanti possano preceder agevolmente i cerchietti di l, r (stante il fatto che, in italiano, non ricorrono). Per completezza, si noti che anche sc\u2071 \u00e8 \u00abdigradante\u00bb, ma \u2013essendo un segno piccolo\u2013 crea meno problemi. M\u00f2sciaro avrebbe potuto usare stenogrammi retti, ma ci\u00f2 avrebbe poi generato angoli ottusi con le vocali (altro fenomeno rallentante). Comunque, questi stenogrammi retti rimangono a disposizione, per rappresentare , come in inglese thought\" e though\"; ridotti a mezzo spazio medio, si ottengono altri due stenogrammi \u00aballoglotti\u00bb: quello non rafforzato esprime , quello rafforzato invece corrisponde all\u2019\"ach-Laut\" tedesco, cio\u00e8 .\nLa m St\u00e8nital \u00e8, forse, lo stenogramma meno riuscito dell'intero sistema; ancora una volta, l'inventore ha dovuto far i conti con un repertorio grafico estremamente ridotto e con la necessit\u00e0 di garantire unioni scorrevoli fra gli altri segni. Cos\u00ec, ecco un tratto di cicloide alto uno spazio medio, (\u2935), non semplice da realizzare correttamente alle alte velocit\u00e0, specie quando forma le sequenze camp/-b, comp/-b.\nAnaloghe perplessit\u00e0 derivano dall'abbondante impiego di cerchietti grandi, per l, gl\u2071 , e ancora pi\u00f9 grandi, per rl, rgl\u2071, i quali rallentano non poco il tracciamento. D'altro canto, ci\u00f2 permette di distinguer agevolmente rl (stenogramma sintetico) da lr (cerchietto piccolo di r dentro quello grande). A differenza del cerchietti del sistema Cima, sempre rotondi, quelli St\u00e8nital si possono deformare per seguire meglio il \"ductus\" degli stenogrammi vicini: si avr\u00e0 un cerchio quasi perfetto o un'ellissi poco schiacciata, fra due segmenti di uguale pendenza e direzione (come in ala), o all'interno di curve; all'estremo opposto, si former\u00e0 un \u00abcappio\u00bb allungato e schiacciato, fra segmenti di uguale pendenza, ma direzione opposta (come in \"elfo\"). Si tratta di una caratteristica favorevole alla scorrevolezza, che, in parte, rimedia alla notevole estensione di tali segni curvi.\nSecondo M\u00f2sciaro, l'alfabeto St\u00e8nital \u00ab\u00e8 rigorosamente fonetico\u00bb: per ogni suono, un segno; per ogni segno, un solo valore; a suoni tra loro simili corrisponderanno segni simili e viceversa; a nessun suono, infine, non corrisponder\u00e0 alcun segno. Esaminando gli stenogrammi e i suoni corrispondenti, appare chiaro che il fonetismo nella St\u00e8nital \u00e8 predominante \u2013meglio sarebbe dire \"fonemismo\"\u2013 ma non assoluto. Per esempio, per le \"sette\" vocali italiane esistono solo \"cinque\" simboli: quelli incurvati, trascritti come \u00e0, \u00e8, \u00f2, servono per le voci verbali isolate \u2013\"ha\", \"\u00e8\", \"ho\"\u2013 non per il corpo di parola.\nLa coppia p, b (bilabiali) \u00e8 molto simile a f, v (labiodentali); i primi due, per\u00f2, sono \"occlusivi\", mentre gli altri sono \"costrittivi\" (comunemente: \"fricativi\"). Simile incoerenza si ritrova nella coppia s (costrittivo), z (occlu-costrittivo, o \"affricato\"): per giunta, lo stenogramma s vale tanto per di sole\", quanto per il corrispondente fonema sonoro di \"rosa\"; ugualmente, z rappresenta sia di \"razza\" (suddivisione di una specie), sia di \"razza\" (pesce raiforme), ma non \u00e8 la risultante grafica di t\u203fs o d\u203fz\".\nA.L.I..\nM\u00f2sciaro affronta il problema velocistico generalizzando alcuni princip\u00ee da cui part\u00ec lo stesso Gabelsberger: le parole italiane, come quelle tedesche, sono formate da una radice stabile e da componenti variabili (prefissi e suffissi). Le desinenze di flessione e persino parte del tema si possono tralasciare, in presenza per\u00f2 di almeno una condizione tra le seguenti:\nDiversamente, si aggiungeranno alle radici omografe tanti elementi, quanti ne bastino a risolvere le ambiguit\u00e0: econ(omia), ecol(ogia), ecog(rafia), ecosi(stema), ecoco(mpatibile)\"; lib(ero)\", lib`(ert\u00e0)\", liber(are)\", libera(to)\", libertic\u2071(ida)\".\nDai pochi esempi si capisce che non regole fisse presiedono alle abbreviazioni stenitaliane, bens\u00ec il \u00absenso della lingua\u00bb, in diretta proporzione con la cultura dello stenografo e il suo intuito. M\u00f2sciaro chiama questo approccio \"Abbreviazione Linguistico-Intuitiva\" o A.L.I..\nSemplicit\u00e0 = facilit\u00e0?\nIl risultato di tale impostazione \u00e8 un sistema \"demotico\" nella forma (basta conoscere i simboli di base), per\u00f2 altamente \"concettuale\" nella sostanza, giacch\u00e9 la conquista della velocit\u00e0 non poggia su \u00abtrucchi\u00bb abbreviativi, ma sul grado di affinamento culturale dello stenografo. Non \u00e8 lontano dal vero affermare che la St\u00e8nital sia semplice e veloce da apprendere, ma difficile da applicare a livelli professionali. Al contrario, sistemi complessi come il Gabelsgerger richiedono s\u00ec un lungo periodo di preparazione teorica e l'automatismo di centinaia di abbreviazioni precompilate, ma sono pi\u00f9 facili da usare alle alte velocit\u00e0, una volta assorbite tutte le regole e tutte le eccezioni."}
{"id": "1489146", "revid": "1632387", "url": "https://it.wikipedia.org/wiki?curid=1489146", "title": "Stormbl\u00e5st MMV", "text": "Stormbl\u00e5st MMV altro non \u00e8 che una nuova edizione completamente risuonata di \"Stormbl\u00e5st\" (1996), \u00e8 stato pubblicato nel 2005 dalla Nuclear Blast."}
{"id": "1489150", "revid": "838137", "url": "https://it.wikipedia.org/wiki?curid=1489150", "title": "Wilhelm Anton von der Asseburg", "text": "Biografia.\nWilhelm Anton von der Asseburg nacque il 16 febbraio 1707 al Castello di Hinnenburg presso Brakel, nel distretto di Oberwalden, all'interno della diocesi di Paderborn, di cui in seguito diverr\u00e0 vescovo.\nNel 1737 divenne canonico a M\u00fcnster e nel 1744 a Paderborn. Divenne anche arciprete di Osnabr\u00fcck e dal 1740 officiante nella medesima cattedrale. Nel 1754 divenne Prefetto della regione di Osnabr\u00fcck.\nIl 25 gennaio 1763 entr\u00f2 a Paderborn come vescovo della diocesi a due anni dalla morte del predecessore, il vescovo Clemente Augusto di Baviera, avvenuta il 6 febbraio 1761. Questo periodo aveva infatti visto coalizzarsi Gran Bretagna e Prussia contro la Francia di Luigi XV che proponeva l'acquisizione del Vescovato da parte della diocesi di Le Mans. Il Vescovato di Paderborn venne infine mantenuto indipendente all'interno del Sacro Romano Impero, considerata anche la propria antichit\u00e0 (816) che superava di gran lunga quella della diocesi francese.\nWilhelm Anton fece il suo ingresso ufficiale nel Duomo di Paderborn il 26 giugno 1763, coadiuvato dal vescovo ausiliare Joseph Franz von Gondola.\nDurante il proprio episcopato Wilhelm Anton cerc\u00f2 di incrementare le produzioni delle industrie di piombo, rame e ferro, stoffa, sale e carta.\nDal 1769 si preoccup\u00f2 anche della riorganizzazione del locale esercito del vescovato, organizzando anche un servizio di gestione della sicurezza pubblica e della difesa radicata del territorio.\nNel 1773, alla soppressione della compagnia di Ges\u00f9, riorganizz\u00f2 l'Universit\u00e0 di Paderborn, aggiungendovi un Ginnasio in cui veniva insegnata anche la lingua francese. Nel 1777 fond\u00f2 anche il locale seminario.\nWilhelm Anton mor\u00ec il 26 dicembre 1782 a Paderborn e venne sepolto nella cattedrale della citt\u00e0. Alla sua morte gli succedette Federico Guglielmo di Vestfalia, ma venne ricordato per molto tempo come \"buon vescovo e buon governante\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1489151", "revid": "745179", "url": "https://it.wikipedia.org/wiki?curid=1489151", "title": "WWE RAW XV", "text": ""}
{"id": "1489160", "revid": "2164271", "url": "https://it.wikipedia.org/wiki?curid=1489160", "title": "2010 - L'anno del contatto", "text": "2010 - L'anno del contatto (\"2010\", noto anche come \"2010: The Year We Make Contact\") \u00e8 un film di fantascienza del 1984 diretto da Peter Hyams. Tratto dal romanzo ' (\"2010: Odyssey Two\") di Arthur C. Clarke, il film si propone di essere il sequel di '.\nTrama.\nNove anni dopo la spedizione, fallita, dell'astronave \"Discovery One\", il mondo \u00e8 sull'orlo di una guerra nucleare. Alcuni scienziati dell'Unione Sovietica hanno rilevato che il relitto della \"Discovery One\", per motivi sconosciuti, sta perdendo stabilit\u00e0 nella sua orbita attorno a Io, satellite del pianeta Giove, al quale si sta pericolosamente avvicinando, con il rischio imminente di un impatto. Viene allora organizzata una missione dell'astronave \"Leonov\" per indagare sul fallimento della missione americana, chiedendo il supporto tecnico degli Stati Uniti e di colui che era direttore del Comitato Nazionale per l'Astronautica americano ai tempi della missione \"Discovery\", cio\u00e8 il dottor Heywood Floyd, che nel frattempo \u00e8 stato sollevato dall'incarico e nominato rettore universitario, ottenendo il benestare dalla Casa Bianca per motivi propagandistici. Floyd e altri due scienziati americani vengono imbarcati con l'equipaggio sovietico in stato di ibernazione, per essere poi risvegliati all'arrivo a destinazione. A un certo punto, per\u00f2, si decide di svegliare Floyd anticipatamente per ottenere delucidazioni su un'anomalia riscontrata nel sistema gioviano: una forma di energia presente sul satellite Europa, che ha distrutto una sonda automatica inviata a indagare dopo che era stata individuata la presenza di clorofilla, possibile segno della presenza di vita.\nSuperato il pianeta Giove viaggiando a cavallo della sua atmosfera per ottenere una decelerazione (non era possibile rallentare normalmente a causa della carenza di carburante) vengono ridestati gli altri due scienziati americani, i dottori Curnow e Chandra. Il primo rimette in funzione i sistemi di bordo dell'astronave \"Discovery\", mentre il secondo riattiva il computer di bordo HAL 9000 (di cui era stato il primo istruttore) e indaga sull'avaria che aveva causato la morte del precedente equipaggio: HAL aveva smesso di funzionare correttamente perch\u00e9 gli era stato richiesto di non rivelare il reale scopo della missione, e mentire e dissimulare non facevano parte della sua natura di elaboratore progettato per collaborare con gli esseri umani senza alcun tipo di alterazione ed omissione.\nLe due astronavi giungono quindi alla meta della precedente missione, l'indagine sul grande monolito, che si rivela ancora una volta enigmatico e impenetrabile: un cosmonauta russo, andato sopra il monolito a indagare con una capsula, viene assimilato sotto forma di energia, similmente a quanto era accaduto a David Bowman (del quale l'ultima traccia disponibile \u00e8 una trasmissione risalente a nove anni prima in cui egli, con voce molto distorta, esclamava: \"Mio Dio, \u00e8 pieno di stelle!\").\nIl precipitare degli eventi politici sulla Terra (tra Russia e Stati Uniti \u00e8 praticamente guerra aperta) costringe i due equipaggi a rientrare e isolarsi nelle rispettive astronavi, con le comunicazioni ridotte ai soli casi di emergenza.\nFloyd riceve improvvisamente la visita dello spirito di David Bowman, evolutosi in una forma di vita superiore immateriale. Il visitatore - che prima parla a Floyd tramite HAL e poi, dal momento che Floyd non si convince che sia davvero lui, appare in due posizioni contemporaneamente con l'aspetto fisico di Bowman alternativamente giovane e anziano - esorta le due astronavi a lasciare l'orbita gioviana entro due giorni, senza attendere la finestra di lancio prevista dopo circa un mese, in quanto, stando alle sue parole, a breve accadr\u00e0 \"qualcosa di meraviglioso\" che cambier\u00e0 le cose.\nDavid, contemporaneamente, si manifesta sulla Terra: la sua anziana madre si alza improvvisamente dal letto di ospedale, dove si trovava in coma da molti giorni, mentre una spazzola volteggia apparentemente da sola e comincia a pettinarle delicatamente i capelli. La signora sorride felice, avendo capito che suo figlio \u00e8 con lei, per poi morire serenamente stringendo la spazzola. Successivamente David compare sullo schermo televisivo della sua vedova Betty, che resta inizialmente spiazzata, ma poi si calma percependo che David \u00e8 l\u00ec con lei. David afferma che, nonostante ci\u00f2 che \u00e8 diventato, l'amore per lei \u00e8 ancora vivo in lui ed \u00e8 pi\u00f9 forte che mai, e domanda a Betty se dopo la sua scomparsa si sia risposata. Lei dice di s\u00ec, dicendo che il suo nuovo marito \u00e8 un brav'uomo, e David dice di essere felice per lei, per poi andarsene nonostante Betty voglia continuare a parlargli e dicendo anche a lei che a breve accadr\u00e0 qualcosa di meraviglioso.\nNello spazio, intanto, si stanno effettivamente verificando degli eventi insoliti, in quanto il monolito di Giove \u00e8 inspiegabilmente scomparso e stanno avvenendo una serie di trasformazioni nell'atmosfera gioviana, eventi che persuadono i due equipaggi a collaborare per la fuga con la \"Leonov\". Chandra, che in precedenza aveva programmato HAL per effettuare il lancio nel tempo previsto, lo programma nuovamente per una partenza anticipata di cui non gli spiega lo scopo. L'elaboratore \u00e8 inizialmente titubante, in quanto consapevole delle trasformazioni in atto e impaurito perch\u00e9 gli americani dovranno abbandonare l'astronave, ma alla fine effettua ci\u00f2 che gli viene chiesto e fa in modo che la \"Discovery\" fornisca alla \"Leonov\" la spinta per la velocit\u00e0 di fuga. Sulla superficie di Giove era stata notata un'enorme chiazza nera che si espandeva a vista d'occhio: un'osservazione da vicino rivela che si tratta di una formazione costituita da innumerevoli monoliti neri che si moltiplicano in progressione esponenziale, che in breve tempo causano il collasso del pianeta su s\u00e9 stesso, facendolo esplodere. Ormai giunti a distanza di sicurezza, i due equipaggi assistono quindi alla nascita di una nuova stella, un secondo Sole, visibile dalla Terra. Lo spirito di Bowman contatta HAL, gli chiede di orientare l'antenna della \"Discovery\" verso la Terra e di inviarvi ripetutamente un messaggio con l'ordine perentorio di non tentare di atterrare su Europa, in quanto \u00e8 l'unico corpo celeste che non appartiene ai terrestri, prima che computer e astronave vengano investiti dall'onda d'urto. Nel frattempo Floyd, prima di essere ibernato per iniziare il viaggio di ritorno sulla Terra, invia un messaggio a suo figlio, dal quale si apprende che il vedere un secondo Sole nel cielo ha portato i leader politici sulla Terra a cessare le ostilit\u00e0 e in cui dichiara che da quel momento in poi l'umanit\u00e0 vivr\u00e0 in un mondo con due Soli, in cui il cielo non sar\u00e0 mai pi\u00f9 buio. Su Europa, nel frattempo, la nuova stella scioglie i ghiacci e permette lo sviluppo della vita, e, in un punto imprecisato del satellite si erge ora un monolito nero.\nIncongruenze con il film precedente e il romanzo.\nIl film \"2010\" fu sceneggiato sulla base di un romanzo che nel 1983 era gi\u00e0 stato scritto, a differenza di \"2001\", in cui il libro fu realizzato contemporaneamente alla pellicola. L'intreccio di \"2010\" \u00e8 leggermente semplificato rispetto al romanzo, con l'aggiunta del tema dell'attrito tra le due superpotenze, attuale all'epoca della realizzazione del film e non pi\u00f9 attuale nel 2010 (un anno di un futuro abbastanza lontano rispetto al 1984 in cui venne realizzato il film). La tragedia della spedizione cinese sul satellite di Giove che diventer\u00e0 proibito, Europa, \u00e8 sostituita dalla distruzione della sonda automatica che cerca clorofilla, mentre l'abbordaggio del monolito, che nel film si conclude tragicamente, viene annullato dalla sparizione dello stesso.\nNel romanzo \"2001\", per la lunghissima durata della missione Discovery, si sono scelti astronauti single. Nel film \"2010\" lo \"spettro\" di Bowman ha un singolare colloquio tramite uno schermo televisivo con la propria vedova Betty; nel romanzo si tratta invece di un'amante di giovent\u00f9.\nIl monolito lunare era stato scoperto nel cratere Tycho e non nel mare Tranquillitatis, come riportato nel rapporto di Floyd all'inizio del film. Il malfunzionamento di HAL avviene ben prima dell'arrivo della nave \"Discovery\" nel sistema gioviano (Floyd invece nel suo rapporto scrive che HAL va in avaria vicino alle lune Europa e Io).\nNel film viene chiarito il motivo del malfunzionamento di HAL 9000, gi\u00e0 in parte spiegato nel romanzo di \"\". Sia il romanzo che il film partono da dove termina il primo film, nell'orbita gioviana. Lo stesso Arthur C. Clarke ammise di considerare il secondo romanzo un seguito del film pi\u00f9 che del primo romanzo.\nIl film insiste sulla rigida logica di HAL 9000, che viene riattivato e poi diventa passibile di un nuovo conflitto di elaborazione che metterebbe a repentaglio la vita dell'intero equipaggio in fuga da Giove, problema che Chandra riesce a risolvere in extremis, mentre il romanzo manca di questo colpo di scena.\nDimitri Moisevic, che compare nei romanzi \"2001\" e \"2010\", \u00e8 in realt\u00e0 un grande amico di Floyd, e il colloquio iniziale avviene senza sotterfugi.\nDistribuzione.\nEdizione italiana.\nIl doppiaggio italiano del film fu eseguito dal Gruppo Trenta e diretto da Renato Izzo, con un cast interamente cambiato rispetto al film precedente. Assente infatti la caratteristica voce di Gianfranco Bellini, doppiatore di HAL nel film precedente, qui sostituito da Renato Cortesi, pi\u00f9 vicino al timbro dell'originale, l'attore canadese Douglas Rain.\nAltri media.\nLa TSR pubblic\u00f2 su licenza il modulo di gioco di ruolo \"2010: Odyssey Two\" (Bruce Nesmith e Curtis Smith, 1984), basato sul suo regolamento \"Star Frontiers\" che permetteva di interpretare la storia del film."}
{"id": "1489161", "revid": "983767", "url": "https://it.wikipedia.org/wiki?curid=1489161", "title": "Linea di difesa di Amsterdam", "text": "Il patrimonio dell'umanit\u00e0 dell'UNESCO noto come linea di difesa di Amsterdam (olandese: \"Stelling van Amsterdam\") \u00e8 un anello di 135 chilometri composto da fortezze che circonda Amsterdam. Il complesso \u00e8 formato da 42 forti situati nella fascia tra i 10 ed i 15 chilometri dal centro, e da terreni che potevano essere facilmente allagati in tempo di guerra. L'allagamento \u00e8 stato progettato al fine di produrre una profondit\u00e0 di circa 30 centimetri, insufficiente per permetterne l'attraversamento in barca. Tutti gli edifici nel raggio di un chilometro dalla linea dovevano essere costruiti in legno, in modo da poter essere bruciati in caso di necessit\u00e0.\nLa Stelling van Amsterdam venne costruita tra il 1880 ed il 1920. L'invenzione degli aeroplani e dei carri armati rese obsoleti i forti, oggi sotto il controllo del consiglio comunale e del dipartimento della natura, e sono aperti al pubblico.\nFunzione.\nLa Stelling van Amsterdam fu principalmente una \"linea d'acqua\" difensiva (in olandese: \"waterlinie\"). In caso di attacco nemico grandi porzioni di terreno attorno ad Amsterdam potevano essere inondate al fine di impedire l'avanzata nemica. Amsterdam avrebbe funzionato quale reduit nazionale, ultima roccaforte dei Paesi Bassi. I forti venivano costruiti nei punti in cui strade, ferrovie o dighe intersecavano la linea d'acqua. In questi punti non ci sarebbe stata acqua a fermare il nemico, e le fortezze avrebbero dovuto servire come base per colpire gli avversari con i cannoni.\nCostruzione.\nLe leggi sulla costruzione della Stelling van Amsterdam entrarono in vigore nel 1874. Durante la preparazione fu evidente che il progetto era gi\u00e0 obsoleto rispetto alle nuove tecniche. L'invenzione della granata a percussione (che sarebbe esplosa al contatto col bersaglio) imponeva di modificare la tecnica di costruzione dei forti passando dall'uso della muratura a quello del cemento. Gli olandesi non avevano la necessaria esperienza nell'uso del cemento. Vennero svolti numerose prove bombardando le mura in cemento con artiglieria di vario calibro. Si decise che le fondamenta di sabbia avrebbero dovuto essere lasciate sedimentare per vari anni prima di poterci costruire sopra, per cui l'edificazione non inizi\u00f2 prima del 1897.\nServizio.\nLa Stelling van Amsterdam non venne mai usata in combattimento, e l'uso degli aerei la rese obsoleta gi\u00e0 dopo la prima guerra mondiale. In ogni caso venne conservata e mantenuta in servizio fino al 1963.\nLa diga che attraversa Haarlemmermeer, che rendeva possibile l'allagamento della parte meridionale del polder mentre quella settentrionale avrebbe continuato a produrre cibo per Amsterdam, viene ora tagliata in due dall'autostrada A4. Questa autostrada passa anche attraverso la Ringvaart a Roelofarendsveen, impedendo ogni futuro uso della Stelling.\nNel 1996 l'intera Stelling van Amsterdam divenne patrimonio dell'umanit\u00e0 dell'UNESCO."}
{"id": "1489164", "revid": "767487", "url": "https://it.wikipedia.org/wiki?curid=1489164", "title": "Jimmy Grimble", "text": "Jimmy Grimble (\"There's Only One Jimmy Grimble\") \u00e8 un film del 2000 diretto da John Hay.\nLa pellicola \u00e8 stata girata a Oldham, Greater Manchester, Gran Bretagna.\nTrama.\nJimmy Grimble \u00e8 un ragazzino di 15 anni, follemente innamorato di una ragazza (chiamata da tutti la \"Boxer)\" e del gioco del calcio e grande ited), un giorno scopre nella sua scuola un volantino con l'iscrizione per la squadra di calcio della scuola. Prima di una partita uin bullo li pr ad andare a recuperare gli scarpini donati dalla donna per utilizzarli, poich\u00e9 i suoi gli sono stati sottratti e gettati via dai bulli per impedirgli di giocare. A partire da questo momento, il suo modo di giocare, nonch\u00e9 la sua vita, cambiano radicalmente, e Jimmy inizia a credere che gli scarpini siano realmente magici e che gli donino un incredibile talento.\nIl protagonista decide allora di lanciarsi in una ricerca sfrenata per capire chi fosse Robby Brewer, senza alcun successo.\nOrmai convinto che la storia della magia sia vera, Jimmy con i suoi goal conduce la sua squadra sino alla finale del torneo, che si tiene al Maine Road proprio il giorno successivo alla morte della donna che gli ha regalato gli scarpini. Appena prima della finale, Gordon, invidioso del talento di Jimmy, gli nasconde e getta via gli scarpini,pur di impedirgli di giocare. L'allenatore Eric Wirral riesce fortunatamente a far aprire lo \"store\" dello stadio e a comprare a Jimmy un altro paio di scarpini pochi minuti prima dell'inizio della partita. Jimmy, sempre pi\u00f9 convinto che il suo talento venisse dagli scarpini di Brewer e triste per la scomparsa dell'anziana donna, gioca un primo tempo disastroso, in cui realizza una prestazione sotto tono e non riesce proprio a segnare. Nell'intervallo, grazie al compagno della madre, conoscer\u00e0 finalmente il vero Robby Brewer, possessore degli scarpini e figlio della gentile anziana donna, che ora \u00e8 cieco e che in realt\u00e0 mai gioc\u00f2 nel City. Jimmy capisce quindi che l'anziana signora gli aveva raccontato quella storiella per distrarlo dalle sue ansie, che gli scarpini non avevano nulla di speciale ed erano solo comunissimi scarpini molto vecchi, questo gli fa capire che la magia non era negli scarpini, ma nei suoi piedi. Forte di questo, Jimmy rientra in campo e gioca un secondo tempo fantastico, in cui mette a segno un goal ed effettua un \"assist\" che consentiranno alla sua squadra di compiere una grande rimonta e di vincere il torneo. Alla fine della partita un osservatore del Manchester United gli propone di giocare nelle squadre giovanili dei Red Devils, ma Jimmy rifiuta avendo ricevuto poco prima la proposta del suo amato Manchester City."}
{"id": "1489166", "revid": "745179", "url": "https://it.wikipedia.org/wiki?curid=1489166", "title": "RAW XV", "text": ""}
{"id": "1489168", "revid": "767487", "url": "https://it.wikipedia.org/wiki?curid=1489168", "title": "I Medusa (album)", "text": "I Medusa \u00e8 il primo album della band omonima I Medusa, di Torino.\nIl disco.\nPubblicato per l'etichetta indipendente Dracma Records.Nel disco \u00e8 presente \"Message in a bottle\", cover dei Police."}
{"id": "1489169", "revid": "124885213", "url": "https://it.wikipedia.org/wiki?curid=1489169", "title": "Piero Puricelli", "text": "Biografia.\nPiero Puricelli, conte di Lomnago nacque da Angelo e da Carlotta Combi. Frequent\u00f2 il Politecnico federale di Zurigo, ove si laure\u00f2 in Ingegneria nel 1905. Spos\u00f2 Antonietta Tosi dalla quale ebbe il figlio Franco.\nIl progetto della prima autostrada d'Italia.\nNel primo dopoguerra, superata la fase di recessione e iniziata una condizione di sviluppo economico, fu concepito il progetto dell'autostrada, ovvero \"\u2026una nuova strada riservata esclusivamente al traffico a motore\u2026\".\nNel 1922 Puricelli prepar\u00f2 il progetto dell'autostrada Milano-Laghi. Il 20 settembre 1923 fu inaugurato, presente il re Vittorio Emanuele III, il primo tratto dell'autostrada Milano-Laghi fino a Gallarate. Per l'epoca fu un'opera avveniristica, . Il mezzo di che dominava era la bicicletta. Il 21 settembre 1924 fu inaugurato il prolungamento fino a Varese. Per alcuni \u00e8 stata la prima autostrada costruita al mondo perch\u00e9 la strada a scorrimento veloce AVUS di Berlino era utilizzata anche come pista di prova degli autoveicoli.\nCuriosit\u00e0.\nPiero Puricelli amava definirsi ingegnere architetto in quanto credeva che fare innovazione significasse creare una nuova funzione in seguito alla corretta esecuzione di un nuovo equilibrio dato da due funzioni stabili precedenti. L\u2019architetto lancia la sfida del superamento di una funzione esistente. L\u2019ingegnere risolve la sfida. L\u2019ingegnere architetto fa tutte e due. L\u2019ingegnere ha disegnato l\u2019autostrada veloce senza incroci, l\u2019ingegnere architetto ha disegnato l\u2019incrocio radente. \u00c8 con l\u2019incrocio radente che nasce il concetto di autostrada.\nIl progetto dell'Autodromo di Monza.\nIl progetto per realizzare un autodromo nazionale fu assegnato ad Arturo Mercanti, allora direttore dell'Automobile Club di Milano, all'ingegner Alfredo Rosselli e all'ingegner Piero Puricelli, che struttur\u00f2 il nascituro autodromo in un tracciato ad alta velocit\u00e0 e in uno stradale, collegati per poter essere utilizzati contemporaneamente. La lunghezza complessiva era di 10\u00a0km.\nLa costruzione dell'autodromo fu decisa nel gennaio del 1922 dall'Automobile Club di Milano per commemorare il venticinquesimo anniversario dalla fondazione. I lavori iniziarono il 15 maggio e in soli 110 giorni fu completato. Il primo giro completo di pista fu percorso il 28 luglio da Pietro Bordino e Felice Nazzaro su una Fiat 570.\nL'Autodromo nazionale \u00e8 il terzo circuito permanente realizzato al mondo, preceduto solo dalla pista americana di Indianapolis e da quella inglese di Brooklands, oggi non pi\u00f9 esistente. La scelta di Monza fu frutto di studi mirati a far cadere la scelta su una sede vicina a Milano, per limitare le spese di \"trasferta\" per le manutenzioni dell'Autodromo. Scartate le aree di Gallarate e della Gagnola (localit\u00e0 periferica a Milano), gli amministratori dell'ACI scelsero il parco congiunto alla Villa Reale di Monza.\nIl circuito sar\u00e0 poi conosciuto come \"il pi\u00f9 veloce del mondo\"."}
{"id": "1489173", "revid": "184755", "url": "https://it.wikipedia.org/wiki?curid=1489173", "title": "IC50", "text": "IC50 o concentrazione inibente \u00e8 la concentrazione di un inibitore enzimatico (farmaco, tossina o veleno, ecc.) necessaria per inibire il 50% del bersaglio in esame (enzima, cellula, recettore o microrganismo).\nL'IC50 \u00e8 perci\u00f2 un parametro utilizzato per valutare l'efficacia di una sostanza nell'inibire il target ed \u00e8 uno dei metodi comunemente usati nella ricerca farmacologica per misurare la potenza di un antagonista.\nViene espressa secondo la seguente formula:\nformula_1\ndove:"}
{"id": "1489176", "revid": "767487", "url": "https://it.wikipedia.org/wiki?curid=1489176", "title": "Punkmotocross??", "text": "Punkmotocross?? \u00e8 il secondo album della band I Medusa, di Torino.\nIl disco.\nA differenza del precedente e del successivo, questo viene pubblicato dall'Extra Label, la stessa etichetta di Caparezza, presente in questo disco in due canzoni: \"Il mio gatto\" e \"Pap\u00e0 Diegone\". La decima traccia dell'album \"F.O.P.\" \u00e8 l'acronimo di Fonzie of Palera; Palera \u00e8 la frazione di Moncalieri dove vivono quasi tutti i componenti del gruppo. L'album consiste in 15 tracce sostanzialmente punk rock con venature pop.Anche in questo album \u00e8 presente una cover ossia \"Pasticcio in paradiso\",lato B del singolo \"Pregher\u00f2\" di Adriano Celentano. Dall'album sono stati girati i video delle canzoni Sistemato e Mexico. Il video di Sistemato \u00e8 stato girato da Riccardo Struchil e consiste nel live della band all'Hiroshima Mon Amour di Torino. Il video di Mexico \u00e8 stato girato da Adal Comandini."}
{"id": "1489177", "revid": "1086846", "url": "https://it.wikipedia.org/wiki?curid=1489177", "title": "Brescia Calcio 1997-1998", "text": "Questa voce raccoglie le informazioni riguardanti il Brescia Calcio nelle competizioni ufficiali della stagione 1997-1998.\nStagione.\nIl Brescia disput\u00f2 il sedicesimo campionato di Serie A della sua storia. La squadra inizi\u00f2 la stagione con Edy Reja in panchina, il quale lasci\u00f2 l'incarico gi\u00e0 a luglio a causa di divergenze con il presidente Corioni. Venne quindi ingaggiato Giuseppe Materazzi, il quale guid\u00f2 il Brescia fino a dicembre, quando si dimise a causa degli scarsi risultati, venendo sostituito da Paolo Ferrario, gi\u00e0 allenatore della squadra primavera. A tre giornate dal termine del campionato, Ferrario fu sostituito con la coppia Salvi-Bacconi, i quali non riuscirono ad evitare la retrocessione nonostante due vittorie negli ultimi due turni ottenute con e . Il Brescia concluse il campionato al quart'ultimo posto con 35 punti, ad un solo punto dalla salvezza, retrocedendo in Serie B. In Coppa Italia, la squadra venne eliminata alla prima uscita (sedicesimi di finale) dal . Il miglior marcatore stagionale fu Dario H\u00fcbner con 16 reti, segnate tutte in campionato. \nMaglie e sponsor.\nLo sponsor tecnico per la stagione 1997-1998 \u00e8 Erre\u00e0, mentre lo sponsor ufficiale \u00e8 Ristora."}
{"id": "1489178", "revid": "1305772", "url": "https://it.wikipedia.org/wiki?curid=1489178", "title": "Partitivo (disambigua)", "text": "La parola partitivo pu\u00f2 riferirsi alle seguenti voci:"}
{"id": "1489182", "revid": "33689", "url": "https://it.wikipedia.org/wiki?curid=1489182", "title": "Previdenza complementare", "text": ""}
{"id": "1489188", "revid": "12458", "url": "https://it.wikipedia.org/wiki?curid=1489188", "title": "Province ispaniche repubblicane", "text": ""}
{"id": "1489198", "revid": "709565", "url": "https://it.wikipedia.org/wiki?curid=1489198", "title": "The Lone Ranger (serie animata)", "text": "The Lone Ranger \u00e8 una serie animata del 1966 realizzata da Halas and Batchelor Cartoon Films, e prodotta dalla \"Lone Ranger Productions\" in associazione con la \"Jack Wrather Corporation\"; fu trasmessa originariamente sulla emittente televisiva CBS; si compone di una stagione da 13 episodi e di una seconda da 14, per un totale di 27.\nTrama.\nLa trama della serie \u00e8 quella classica del canovaccio del \"Ranger solitario\": Il ranger solitario viaggia per il west insieme al suo amico nativo americano Tonto, riparando alle ingiuste ed agli innumerevoli torti che si presentano loro, in una terra ancora selvaggia.\nLa tecnica di realizzazione \u00e8 quella in animazione classica bidimensionale; la serie mostra una certa rigidit\u00e0 e limitatezza nelle animazioni, mentre la scelta di colori si mostra singolare, con una colorazione a variazioni monocromatiche negli sfondi e una pi\u00f9 ricercata per figure umane e animali. Lo stile del disegno mostra un'inusuale, per l'epoca, ricerca di realismo, pur nella semplicit\u00e0 del tratto.\nLista episodi.\nOgni episodio \u00e8 composto da una miniserie di tre corti episodi.\n\"1\u00aa stagione\"\n\"2\u00aa Stagione\""}
{"id": "1489199", "revid": "1232112", "url": "https://it.wikipedia.org/wiki?curid=1489199", "title": "Brescia Calcio 1996-1997", "text": "Questa voce raccoglie le informazioni riguardanti il Brescia Calcio nelle competizioni ufficiali della stagione 1996-1997.\nStagione.\nIl Brescia, guidato da Edy Reja in panchina, vinse per la terza volta nella sua storia il campionato di Serie B. Tra la seconda e l'undicesima giornata, la squadra ottenne dieci risultati utili consecutivi (5 vittorie e 5 pareggi), collocandosi da subito nelle zone alte della classifica. \nIl girone d'andata si chiuse con il Brescia in terza posizione con 31 punti, a pari merito del , dietro al primo con 38 punti e al secondo con 34 punti. \nAlla ventiquattresima giornata, dopo la vittoria per 3-1 sul campo del , la squadra conquist\u00f2 il primo posto in classifica, che mantenne fino alla fine del campionato. Il Brescia vinse il torneo con 66 punti, frutto di 18 vittorie, 12 pareggi ed 8 sconfitte. \nIn Coppa Italia, la squadra venne eliminata alla prima uscita (primo turno) dalla , che vinse la partita a tavolino per 2-0.\nIl miglior marcatore della stagione \u00e8 stato Maurizio Neri, realizzatore di 12 reti.\nMaglie e sponsor.\nLo sponsor tecnico per la stagione 1996-1997 \u00e8 ABM, mentre lo sponsor ufficiale \u00e8 Brescia Lat."}
{"id": "1489208", "revid": "62748", "url": "https://it.wikipedia.org/wiki?curid=1489208", "title": "Gran Canale", "text": "Il Gran Canale della Cina, conosciuto anche come Gran Canale Jing-Hang e Canale Imperiale, \u00e8 il canale o fiume artificiale pi\u00f9 lungo del mondo e collega Pechino, passando per Tianjin e le provincie di Hebei, Shandong, Jiangsu e arrivando a Hangzhou nello Zhejiang e collega il fiume giallo e il fiume azzurro in Cina.\nDescrizione.\nNell'anno 604, l'imperatore Yangdi della dinastia Sui lasci\u00f2 la capitale, Chang'an (l'odierna Xi'an) per trasferirsi a Luoyang. Nel 605, l'imperatore ordin\u00f2 la costruzione di due progetti: trasferire la capitale del paese a Luoyang (nello Henan) e scavare il Gran Canale tra Tianjin e Hangzhou.\nCi vollero sei anni per costruire il canale, unendo canali preesistenti che si trovarono nel corso dell'opera e collegando il Fiume Giallo, il Hai He, il Huai He, il Chang Jiang (conosciuto anche come Fiume Azzurro o Yangzi) e il Qiantangjiang. Il Gran Canale oggi va da Pechino e termina a sud di Hangzhou (Zhejiang). La sua lunghezza totale \u00e8 di 1.794 chilometri e, oltre a Tianjin, passa per Pechino, Hebei, Shandong, Jiangsu e Zhejiang. Dopo aver lasciato Hangzhou, il canale passa attorno al lago Tai, dirigendosi fino alla citt\u00e0 di Suzhou. Tra Suzhou e Jingjiang, che \u00e8 la parte sud del canale, \u00e8 attraversato da cinque ponti di pietra e sulle sue rive si trovano numerosi archi commemorativi e pagode.\nNella zona centrale, la corrente \u00e8 forte e rende difficile viaggiare verso nord. Questa parte del canale \u00e8 caratterizzata dalla presenza di numerosi laghi ed \u00e8 alimentato dalle acque dello Yangzi. Le terre situate a ovest del canale sono pi\u00f9 in alto rispetto a quelle che si trovano ad est, per tale motivo queste due porzioni di terra sono note come \"Shanghe\" (la parte superiore del fiume) e \"Xiahe\" (la parte inferiore del fiume).\nLa parte a nord \u00e8 la pi\u00f9 lunga di tutto il canale, e si estende dall'antico letto del Fiume Giallo fino a Tianjin. Nella zona dello Shandong, il Canale passa per diverse lagune, che durante l'estate formano un lago (il Zhouyang). Pi\u00f9 a nord di questo lago si trova la citt\u00e0 di Ziningzhou. Nella zona dove il Fiume Giallo incrocia il Canale, secondo le antiche mappe, esisteva un canale non pi\u00f9 utilizzato dal 1853.\nLa parte tra lo Yangzi e il Fiume Giallo appare anche in uno dei libri di Confucio nel quale \u00e8 indicato che venne costruito nel 486 a.C. Fu riparato durante il III secolo a.C. La parte sud, tra il Yangzi e Hangzhou, fu costruita fra il 1280 e il 1283. La parte nord del Canale si utilizza molto poco attualmente anche se \u00e8 una ottima via di comunicazione fra il nord e il sud. Il problema \u00e8 che ormai si trova in abbandono, mal costruita e riceve fango dal bacino del Fiume Giallo che rende difficile la navigazione. Le zone pi\u00f9 utilizzate attualmente sono la parte centrale e quella sud."}
{"id": "1489212", "revid": "144796", "url": "https://it.wikipedia.org/wiki?curid=1489212", "title": "Emmerich Joseph von Breidbach-B\u00fcrresheim", "text": ""}
{"id": "1489216", "revid": "1543377", "url": "https://it.wikipedia.org/wiki?curid=1489216", "title": "Vuoto polarizzabile", "text": "In fisica teorica, specialmente nella \"fisica di confine\", il vuoto polarizzabile (in inglese polarizable vacuum, PV) molto frequentemente si riferisce ad una proposizione fatta da Harold Puthoff per sviluppare un analogo della relativit\u00e0 generale in grado di descrivere la forza di gravit\u00e0 in termini simili a quelli dell'ottica.\nIntroduzione.\nSembra che lo stesso Puthoff abbia fornito diverse versioni di questa proposizione, che sono state variamente caratterizzate come\nOrigine del concetto di vuoto polarizzabile.\nIl concetto di vuoto polarizzabile ha origini in lavori pi\u00f9 conservatori portati avanti da fisici come Robert Dicke, ma nel gergo scientifico corrente sembra essere pi\u00f9 strettamente associato con le speculazioni di Puthoff. Molte tra queste proposizioni non sono state accolte bene nella corrente principale dell'odierna visione della fisica.\nDescrizione e formalizzazione matematica.\nRiassumendo, Dicke e Puthoff proposero che la presenza di una massa alteri la permittivit\u00e0 elettrica e la permeabilit\u00e0 magnetica dello spaziotempo piatto, \u03b5o e \u03bco rispettivamente perch\u00e9 le moltiplica per una funzione scalare, K:\n\u03b5o\u2192\u03b5 = K\u03b5o, \u03bco\u2192\u03bc = K\u03bco\nargomentando che questo avrebbe alterato le lunghezze di regoli metrici costituiti di materia ordinaria, e dunque in presenza di un campo gravitazionale la metrica spaziotemporale dello spaziotempo di Minkowski viene sostituita da:\nformula_1\ndove formula_2 \u00e8 la cosiddetta \"costante dielettrica del vuoto\".\nQuesta \u00e8 una metrica \"diagonale\", resa in termini di un diagramma cartesiano e che ha la stessa forma \"stratified conformally flat\" nella Teoria della gravit\u00e0 di Watt-Misner.\nNonostante tutto, secondo Dicke e Puthoff, \u03ba deve soddisfare un'equazione di campo che differisce dall'equazione di campo della teoria di Watt-Misner. Nel caso di un vuoto statico, di forma sferica simmetrica, l'equazione fornisce la seguente soluzione asintoticamente piatta:\nformula_3\nSpaziotempo di Lorentz risultante.\nLo spaziotempo di Lorentz risultante \u00e8 in accordo con l'analoga soluzione nella teoria di Watt-Misner, ed ha lo stesso limite di campo-debole, e lo stesso campo lontano (far-field), della soluzione del vuoto di Schwarzschild nella relativit\u00e0 generale, ed inoltre soddisfa tre dei quattro test classici della relativit\u00e0 generale (spostamento verso il rosso, deflessione della luce, precessione del perielio di Mercurio) rimanendo nei limiti dell'accuratezza osservativa. Comunque, come mostrato da Ibison (2003), fornisce una predizione differente per la (\"inspiral\") delle particelle nel test, dovuta alla radiazione gravitazionale.\nComunque, il richiedere metriche stratificate a conformazione piatta esclude la possibilit\u00e0 di ricuperare i dati del campo-debole metriche di Kerr, e di sicuro rende inconsistente il dichiarare che il vuoto polarizzabile (PV) possa fornire una \"approssimazione\" \"generale\" della teoria generale della relativit\u00e0. In particolare, questa teoria non mostra effetti di frame-dragging. Inoltre, l'effetto della radiazione gravitazionale sulle particelle testate differisce profondamente tra le teorie scalari e le teorie a tensore della gravit\u00e0 come la relativit\u00e0 generale.\nEsperimento LIGO.\nL'esperimento LIGO non \u00e8 inteso primariamente come un test per escludere le teorie scalari, ma molti si aspettano che lo possa fare come beneficio collaterale una volta che scopra onde gravitazionali non ambigue che esibiscano le caratteristiche che la maggior parte dei fisici si aspettano come conseguenza dei postulati della relativit\u00e0 generale.\nMichael Ibison ha considerato una \"soluzione cosmologica\" del Vuoto Polarizzabile, analoga alla soluzione della polvere \"Friedmann dust\", questa soluzione ipotizza iper-fette piatte ortogonali nella relativit\u00e0 generale, e sostiene come questo modello sia inconsistente con varie costrizioni osservative e teoriche. Inoltre ha riscontrato un disaccordo \"ispirazionale\" con le osservazioni. Questi ultimi risultati divergono da quelli di Watt &amp; Misner, che postulano un avvolgimento lorentziano che differisce dal Vuoto Polarizzabile nel caso della cosmologia.\nIl vuoto polarizzabile non \u00e8 una teoria del campo unificato?\nLa maggioranza dei fisici, appartenenti alla corrente principale, sostiene che la teoria del vuoto polarizzabile ha i seguenti difetti:\nModello modificato del \"vuoto polarizzabile\".\nNel 2005 Joseph G. Depp propose una modifica al lavoro originale di Dicke sul Vuoto Polarizzabile che affrontava molte delle critiche nella sezione precedente. Il modello riveduto non sostituisce la relativit\u00e0 generale ma ha lo scopo di fornire ragguagli sui possibili processi fisici sottostanti la relativit\u00e0 generale.\nDepp presenta un campo lagrangiano del V.P. dal quale pu\u00f2 essere derivata l'esatta soluzione di Schwarzschild e l'esatta soluzione di Reissner-Nordstrom. In aggiunta viene mostrata anche che la rinormalizzazione della carica dell'elettrone pu\u00f2 essere ottenuta da un modello in buon accordo con la QED. "}
{"id": "1489217", "revid": "114789977", "url": "https://it.wikipedia.org/wiki?curid=1489217", "title": "Trappola per una ragazza sola", "text": "Trappola per una ragazza sola o anche Ossessione d'amore (titolo originale \"I Can Make You Love Me\" conosciuto in Gran Bretagna anche come \"Stalking Laura\") \u00e8 un film per la televisione del 1993 diretto da Michael Switzer.\nTrama.\nIl film racconta una storia realmente accaduta. Racconta di una giovane ragazza neolaureata in ingegneria, Laura Black, che lascia la Virginia per un posto alla ESL (\"Electromagnetic System Labs\") a Sunnyvale in California. Al posto di lavoro un collega, Richard Farley, si innamora di lei tanto che le sue \"avances\" iniziano a invadere la privacy di Laura. \nPedinamenti, telefonate notturne e una serie continua di lettere d'amore sono il prodotto della sua follia. Laura si rivolge ai superiori della ESL, poi alla polizia che riesce ad allontanarlo dal posto di lavoro. Allora scatta la vendetta in Richard che fa un massacro alla ESL il 16 febbraio 1988, uccidendo a colpi di pistola 7 persone. Laura riesce comunque a sopravvivere alla strage."}
{"id": "1489219", "revid": "1982", "url": "https://it.wikipedia.org/wiki?curid=1489219", "title": "Provincia di Lussemburgo", "text": ""}
{"id": "1489221", "revid": "31360", "url": "https://it.wikipedia.org/wiki?curid=1489221", "title": "Harold E. Puthoff", "text": ""}
{"id": "1489224", "revid": "767487", "url": "https://it.wikipedia.org/wiki?curid=1489224", "title": "Jerry (singolo)", "text": "Jerry \u00e8 il diciottesimo singolo della cover band statunitense Me First and the Gimme Gimmes, pubblicato per la Fat Wreck Chords il 4 marzo 2008.\nDescrizione.\nQuesto singolo \u00e8 composto di cover di Jerry Reed.\n\"Jerry\" \u00e8 il quinto ed ultimo singolo della serie Square Dance Series. \u00c8 stato pubblicato in un totale di 4,374 copie (1,100 su vinile nero quadrato e 3,274 su vinile giallo)."}
{"id": "1489227", "revid": "31360", "url": "https://it.wikipedia.org/wiki?curid=1489227", "title": "Polarizable vacuum", "text": ""}
{"id": "1489228", "revid": "599013", "url": "https://it.wikipedia.org/wiki?curid=1489228", "title": "Surrounding Gate Transistor", "text": "Surrounding Gate Transistor o in breve SGT \u00e8 una nuova tecnologia per transistor 3D ideata dalla giapponese Unisantis Electronics e dall'Institute of Microelectronics di Singapore.\nIl capo del progetto della durata di 24 mesi \u00e8 \"Fujio Masuoka\".\nIl transistor dovrebbe operare a frequenze tra i 20 e i 50\u00a0GHz, offrendo anche meno dispersione di calore grazie alla sua configurazione geometrica."}
{"id": "1489230", "revid": "599013", "url": "https://it.wikipedia.org/wiki?curid=1489230", "title": "C.J. Wallace", "text": "Carriera.\nNato ad Atlanta (Georgia), ha frequentato la Westminster School. Si \u00e8 poi iscritto all'Universit\u00e0 di Princeton, dove \u00e8 rimasto per quattro anni. Nelle ultime tre stagioni a Princeton ha sempre viaggiato in doppia cifra, con un massimo di 15,4 punti nella stagione 2003-2004, nella quale ha anche 6,4 rimbalzi di media e viene inserito nel primo quintetto ideale della Ivy League.\nDopo essere uscito dall'universit\u00e0 ha firmato un contratto biennale con l'Eisb\u00e4ren Bremerhaven, in Bundesliga. Successivamente ha disputato la Summer League con la casacca degli Houston Rockets.\nAll'inizio della stagione 2007-08 viene tesserato dall'Orlandina Basket. Chiude la stagione con una media di 14,4 punti a partita, tirando con il 52% dal campo e con il 37% dall'arco. Ottiene inoltre una media di 10,7 rimbalzi a partita arrivando, cos\u00ec, primo nella classifica dei rimbalzi della Serie A e con 2,1 assist di media \u00e8 uno dei lunghi con maggior numero di passaggi smarcati. Nella sua prima stagione italiana ha raggiunto 18 volte la doppia doppia (punti e rimbalzi) e undici volte la tripla doppia (punti-rimbalzi-valutazione). Durante questa stagione l'Orlandina, guidata da Wallace e da Gianmarco Pozzecco, ha raggiunto per la prima nella sua storia i play-off di Serie A.\nNell'estate 2008 ha partecipato nuovamente alla Summer League di Las Vegas con i Phoenix Suns. In seguito firma un contratto biennale con la Benetton Treviso. Chiude la stagione 2008-09 con una media di 10,9 punti e 8,4 rimbalzi a partita, raggiungendo anche i quarti di finale di Eurocup. Chiude la stagione 2009-10 con 9,1 punti e 7,2 rimbalzi a partita.\nNell'estate 2010 firma un contratto annuale con il Gran Canaria, in Liga ACB. Chiude la stagione con 10,5 punti e 6,2 rimbalzi di media.\nNel settembre 2011 firma un contratto biennale con il Barcellona, vincendo subito la Supercoppa Spagnola. Alla sua prima stagione debutta in Eurolega, raggiungendo le semifinali e vincendo la finale per il terzo posto contro il Panathinaikos e vince la Liga. Nella stagione successiva ha nuovamente raggiunto le semifinali di Eurolega e vinto la Coppa del Re col Barcellona.\nIl 6 agosto 2013 firma un contratto biennale con l'Olimpia Milano. Nel luglio 2014 rescinde il suo contratto con la squadra italiana.\nIl 20 novembre 2014 firma un contratto di un mese con l'\u00c9lan Chalon.\nIl 5 gennaio 2015 firma un contratto fino a fine stagione con il Le Mans.\nIl 5 gennaio 2016 firma con la squadra portoricana Capitanes de Arecibo."}
{"id": "1489232", "revid": "74801", "url": "https://it.wikipedia.org/wiki?curid=1489232", "title": "Johann Karl von Frankenstein", "text": "Biografia.\nNacque nel Burg Franckenstein e il 17 agosto 1683 venne consacrato dall'arcivescovo Anselm Franz von Ingelheim con il titolo di principe-vescovo di Worms.\nQui si stabil\u00ec definitivamente nel 1688 e mor\u00ec il 29 settembre 1691.\nGenealogia episcopale.\nLa genealogia episcopale \u00e8:"}
{"id": "1489233", "revid": "767487", "url": "https://it.wikipedia.org/wiki?curid=1489233", "title": "Imeem", "text": "imeem \u00e8 stato un servizio multimediale sociale via internet gratuito dove gli utenti interagivano tra di loro guardando, commentando e condividendo contenuti multimediali (testo, video, audio e immagini). Lanciato nell'ottobre del 2004, aveva una struttura di ricerca simile a Flickr e YouTube. Lavorava su un modello di business basato sulla pubblicit\u00e0."}
{"id": "1489236", "revid": "226458", "url": "https://it.wikipedia.org/wiki?curid=1489236", "title": "Specie di Utricularia", "text": "Esistono circa 214 specie di \"Utricularia\" appartenenti alla famiglia Lentibulariaceae. \"Utricularia\" \u00e8 il genere pi\u00f9 grande di piante carnivore ed \u00e8 distribuito in tutto il mondo ad eccezione dell'Antartide e delle isole oceaniche.\nPrima della revisione di Peter Taylor nel 1989, al genere venivano ascritte 250 specie. La sua classificazione \u00e8 generalmente accettata, sebbene la sua suddivisione del genere in due sottogeneri \u00e8 stata ritenuta obsoleta. Studi di biologia molecolare hanno confermato le suddivisioni in sezioni di Taylor ed hanno suddiviso il genere in tre sottogeneri..\nSpecie.\nSottogenere \"Polypompholyx\"\nSottogenere \"Utricularia\"\nSottogenere \"Bivalvaria\""}
{"id": "1489238", "revid": "767487", "url": "https://it.wikipedia.org/wiki?curid=1489238", "title": "Oci ciornie", "text": "Oci ciornie \u00e8 un film del 1987 diretto da Nikita Sergeevi\u010d Michalkov, ispirato ad alcuni racconti di Anton \u010cechov.\nPresentato in concorso al Festival di Cannes 1987, il film \u00e8 valso a Marcello Mastroianni il premio per la migliore interpretazione maschile e una candidatura ai Premi Oscar 1988 come miglior attore.\nQuesto film segna l'ultima apparizione sul grande schermo di Silvana Mangano: ammalatasi nel 1984 di una neoplasia stomacale, morir\u00e0 il 16 dicembre di due anni dopo per complicanze dovute all'operazione. \u00c8 anche l'ultima interpretazione dell'attore Renzo Marignano, morto nel novembre del 1987.\nTrama.\nUna mattina, a bordo di un piroscafo, Romano Patroni, un italiano di mezza et\u00e0 incontra un signore russo sposato da poco e l\u00ec con sua moglie. I due iniziano a parlare e Romano racconta la storia della sua vita, del suo matrimonio con Elisa, la figlia di un ricco banchiere, e della nascita della figlia Claudia. Un giorno di festa arriva la notizia che la banca \u00e8 sull'orlo del fallimento e, dopo un litigio con la moglie, Romano va via per recarsi in un luogo di cura. Qui incontra una giovane russa con un cagnolino e dagli splendidi occhi neri (\"oci ciornie\") con cui inizia un folle amore di una notte seguito dall'improvviso abbandono di lei che gli lascia solo una lettera in russo. Romano \u00e8 colpito dalla purezza e ingenuit\u00e0 della donna, e questo lo fa sentire pi\u00f9 giovane e attraente.\nTormentato dal ricordo di quella donna, l'italiano si reca in Russia alla ricerca di quella donna che vive a Sysoev, vicino a San Pietroburgo. Si reca qui con la scusa di commerciare vetri infrangibili per conto di un suo amico e ottiene un lasciapassare per questo. Raggiunta Sysoev, dove viene accolto con grandi onori in quanto \u00e8 il primo straniero a essere arrivato in quella citt\u00e0, incontra la donna che si chiama Anna Sergeyevna e scopre che \u00e8 moglie di un funzionario egocentrico.\nI due scoprono di amarsi molto e, accecato dalla felicit\u00e0, Romano le promette che, al suo arrivo in Italia, divorzier\u00e0 e torner\u00e0 in Russia per lei, al fine di sposarla. Al ritorno a casa, Romano scopre che sua moglie sta attraversando una vera crisi: la banca \u00e8 fallita. Un senso del dovere, misto a un ricordo nostalgico di una giovinezza felice, tiene Romano in Italia accanto alla moglie. Dopo un po' l'eroe si dimentica di Anna e delle promesse che le ha fatto."}
{"id": "1489239", "revid": "1543377", "url": "https://it.wikipedia.org/wiki?curid=1489239", "title": "Potoroidae", "text": "I Potoroidi (Potoroidae ) sono una famiglia di marsupiali che comprende le bettonge, i potoroo e due specie di ratti canguro. Delle dimensioni di un coniglio e di colore bruno, questi marsupiali saltanti ricordano nell'aspetto un grosso roditore o un wallaby molto piccolo.\nCaratteristiche.\nI Potoroidi sono i parenti pi\u00f9 piccoli dei canguri e dei wallaby e potrebbero essere gli antenati di questi animali. In particolare, i loro denti hanno un aspetto pi\u00f9 semplice di quelli dei Macropodidi, con incisivi superiori pi\u00f9 lunghi, canini pi\u00f9 grandi e molari dotati di quattro cuspidi. Tuttavia, entrambi i gruppi possiedono un largo diastema tra gli incisivi e i denti guanciali e inoltre i Potoroidi hanno una formula dentaria simile a quella dei loro parenti pi\u00f9 grandi:\nSotto molti aspetti, comunque, i Potoroidi sono simili a piccoli wallaby. I piedi posteriori sono allungati e consentono loro di muoversi saltellando, sebbene non cos\u00ec bene come i veri wallaby, e, come i conigli, spesso utilizzano gli arti anteriori per spostarsi a velocit\u00e0 pi\u00f9 moderate.\nI Potoroidi sono, come quasi tutti i Diprotodonti, erbivori. Tuttavia, nonostante si nutrano di una vasta gamma di alimenti vegetali, molti di loro hanno una particolare predilezione per i corpi fruttiferi dei funghi; spesso dipendono proprio da essi per sopravvivere durante i periodi in cui nella boscaglia secca australiana non si trova altro da mangiare. Una specie che basa la sua alimentazione su questa particolare fonte alimentare \u00e8 il potoroo dai piedi lunghi. La sua alimentazione \u00e8 infatti costituita quasi interamente da spore fungine. Tale caratteristica pone dei limiti al suo areale, dato che pu\u00f2 vivere solamente in ambienti umidi con una fitta copertura vegetale per ridurre la predazione da parte di specie introdotte come le volpi e i gatti rinselvatichiti.\nConservazione.\nEsistono quattro specie di bettongia. Tutte sono minacciate dall'espansione degli insediamenti umani e dalle volpi introdotte sull'isola. Un tempo, questi animali vivevano in tutta l'Australia, ma oggi la bettongia della Tasmania vive solamente nella met\u00e0 orientale dell'isola da cui prende il nome e la bettongia settentrionale sopravvive soltanto in tre localit\u00e0 isolate del Queensland settentrionale.\nClassificazione.\nVi sono tre generi esistenti di Potoroidi, comprendenti in tutto otto specie:"}
{"id": "1489240", "revid": "149726", "url": "https://it.wikipedia.org/wiki?curid=1489240", "title": "Potoroidi", "text": ""}
{"id": "1489243", "revid": "767487", "url": "https://it.wikipedia.org/wiki?curid=1489243", "title": "Aristonico di Taranto", "text": "Biografia e opere.\nAristonico, di cui si conosce solo il luogo di origine, la dorica Taranto: comunque dovrebbe essere anteriore al retore adrianeo Tolomeo Efestione, che lo citava a proposito di un particolare raro. Si tratta probabilmente dello stesso Aristonico menzionato da Ateneo.\nSi sa che fu autore di un lavoro sulla mitologia greca, probabilmente una raccolta di miti rari: in effetti, viene citato a proposito di varianti mitologiche e di rilievi geografici."}
{"id": "1489247", "revid": "1305772", "url": "https://it.wikipedia.org/wiki?curid=1489247", "title": "Marquard Sebastian Schenk von Stauffenberg", "text": "Fu vescovo di Bamberga dal 1683 al 1693 e arciprete delle cattedrali di Bamberga, W\u00fcrzburg e di Augusta. Proveniva dalla prestigiosa e nobile famiglia degli Schenken von Stauffenberg.\nBiografia.\nMarquardo Sebastiano Schenk von Stauffenberg fu eletto vescovo di Bamberga per volere di papa Innocenzo XI e dell'imperatore Leopoldo I nell'anno 1683, ma la consacrazione ebbe luogo solo quattro anni dopo. Era stato arciprete a Bamberga, dove aveva favorito i Gesuiti.\nPersonalmente, sotto il suo episcopato, si preoccup\u00f2 di restaurare il castello di Greifenstein nella Svizzera francese ed il castello di Seehof, entrambi di propriet\u00e0 del vescovato. Fu il padrino di Domenico Marquardo di L\u00f6wenstein-Wertheim-Rochefort, che da lui prese il nome.\nMor\u00ec a Bamberga il 9 ottobre 1693 e fu sepolto nella cattedrale della citt\u00e0.\nGenealogia episcopale.\nLa genealogia episcopale \u00e8:"}
{"id": "1489250", "revid": "125518128", "url": "https://it.wikipedia.org/wiki?curid=1489250", "title": "Melchiorre Murenu", "text": "Biografia.\nDi modesta estrazione sociale, Melchiorre nacque da piccoli proprietari terrieri, Battista Ledda Murenu e Angela Ledda Pala. Il suo vero nome era Melchiorre Ledda, ma adott\u00f2 il cognome della nonna paterna, Murenu ed in proposito ci sono versioni discordanti. Secondo alcuni lo us\u00f2 perch\u00e9 i genitori non erano coniugati, secondo altri a causa dell'arresto e successiva sparizione del padre.\nLa sua vita fu segnata dalle sventure.\nAll'et\u00e0 di tre anni fu colpito dal vaiolo, che lo rese completamente cieco. Lo raccont\u00f2 in versi lo stesso poeta:\nIl canonico Spano riferisce che \"aveva un viso abbronzato, significante, espressivo e butterato dal vaiolo\".\nSette anni dopo, il padre fu arrestato e di lui non si ebbero pi\u00f9 notizie . A seguito di questo evento la famiglia cadde in disgrazia a causa del sequestro dei beni in suo possesso; i fratelli dovettero lavorare come servi, ma Melchiorre non trov\u00f2 mai un lavoro a causa della sua disabilit\u00e0.\nA causa della condizione sociale e della cecit\u00e0, perci\u00f2, Melchiorre rest\u00f2 analfabeta, ma acquis\u00ec comunque una sua istruzione frequentando le Messe in chiesa e ascoltando i predicatori. Gli studiosi che ne hanno ricostruito la vita gli attribuiscono, infatti, una formidabile memoria che gli permise di acquisire nozioni e una conoscenza critica degli eventi storici e sociali.\nForte della sua cultura e della sua vena improvvisatrice, Melchiorre si guadagn\u00f2 la vita girando per i paesi della Sardegna ed esibendosi nelle gare di \"poesia a bolu\" (\"poesia al volo\") o \"cantada\" (\"cantata\"), due generi della poesia estemporanea particolarmente diffusi nell'Isola. Il suo stile pungente e sarcastico, le tematiche trattate, spesso moraliste, critiche e appassionate, a volte a sfondo sociale e politico, lo resero popolare nell'Isola, soprattutto fra gli strati sociali pi\u00f9 poveri. I suoi versi furono tramandati dalla tradizione orale e poi attraverso gli scritti dagli studiosi, facendo del Murenu uno dei pi\u00f9 celebri poeti sardi.\nIl suo appassionato coinvolgimento e gli attacchi verbali diretti delle sue poesie lo resero per\u00f2 anche odiato e si \u00e8 congetturato che ne abbiano addirittura causato la morte. Mor\u00ec nel 1854, precipitando da un dirupo, probabilmente spintovi da sicari. La sera della morte, infatti, Murenu si trovava nella sua casa nelle vicinanze della chiesa di Santa Croce e tre persone si presentarono dicendo di essere venuti per conto del poeta bandito Maloccu prendendolo per condurlo ad incontrare il Maloccu che, a loro dire, lo voleva sfidare in una gara di poesia; fu invece condotto al dirupo che si trova nei pressi della vicina chiesetta e gettato gi\u00f9; fu trovato appunto morto nel burrone. Mentre ci sono pochi dubbi che i tre uomini lo abbiano spinto nel dirupo, le motivazioni dell'omicidio sono ignote; fra le ipotesi ci sono quella di una vendetta per versi particolarmente offensivi (con \"Sas isporchitzias de Bosa\" Murenu aveva offeso un'intera comunit\u00e0) e quella per cui il mandante sarebbe stato il concorrente Maloccu. I versi offensivi, o ritenuti tali, potevano essere molti. Murenu infatti componeva versi a richiesta (questa era un'antica tradizione soprattutto barbaricina e questo poetare era detto \"ponnere una crobbe\"\") con i quali si indirizzava in metafora qualche indicazione in genere di tipo moralista a persone, spesso donne, i cui costumi suscitavano scandalo. Ad esempio, nella produzione di Murenu ci sono \"Faziles amores de una libertina\" (Facili amori di una libertina), \"Sa muzere brincajola\" (La moglie saltellante), Capricciu amorosu (Capriccio d'amore), \"Peccadore, non vivas pius dormidu\" (Peccatore, non vivere pi\u00f9 addormentato) e soprattutto \"A una giovane libertina\" che, secondo il canonico Spano, sarebbe la composizione di cui qualcuno avrebbe deciso di vendicarsi; nel componimento, Murenu lascia intendere di essere stato uno dei beneficati dai facili costumi della destinataria della quale, attraverso crude allusioni sessuali, i versi rivelano che per questa condotta disordinata aveva contratto una malattia, forse venerea.\nLo Spano, a chiusura della sua narrazione sul poeta, ricorda che \"la sua testa era bislunga, e quando si fece l'esame del suo cadavere si trov\u00f2 che conteneva uno straordinario volume di cervello\".\nLa poesia \"a bolu\".\nL'opera del Murenu si colloca in un contesto culturale fortemente radicato nella tradizione popolare sarda, la poesia estemporanea o, in sardo, \"a bolu\", di origini antiche e incerte, soprattutto per la sua collocazione al limite fra il colto e il popolare. Si trattava infatti di una tradizione del tutto popolare, basata esclusivamente sull'esibizione in forma orale ad improvvisazione, ma che aveva evidenti collegamenti con la cultura letteraria del Medioevo, ad esempio per quanto concerne la modulazione della metrica. La metrica della poesia \"a bolu\" si basa infatti sull'ottava rima, tradizione che si \u00e8 persa nei secoli e sopravvisse soprattutto nella poesia popolare improvvisata.\nNell'Ottocento si svolgeva come gara di improvvisazione poetica, a cui partecipavano pi\u00f9 \"cantadores\" (\"cantori\"), senza una regolamentazione rigida ma secondo convenzioni probabilmente basate sulle consuetudini. Nel 1896, a Ozieri, il \"poete\" Antonio Cubeddu propose una regolamentazione della gara che si \u00e8 tramandata con leggere varianti per circa un secolo. La poesia estemporanea rappresentava anche una forma di comunicazione attraverso la quale si esprimeva la protesta sociale: l'ottava rima fu infatti osteggiata, nel corso della Storia, dagli ambienti ecclesiastici e negli anni trenta questa forma di esibizione sub\u00ec un forte controllo da parte del Fascismo, che si opponeva alla partecipazione dei poeti ostili al regime.\nNella sua forma pi\u00f9 comune la poesia \"a bolu\" si svolge secondo un canone complesso come gara d'improvvisazione poetica cantata fra pi\u00f9 \"cantadores\" in occasione dei festeggiamenti di un santo nelle sagre paesane. La gara si svolge su un palco in pi\u00f9 fasi articolate, durante le quali i \"cantadores\" devono mostrare la loro capacit\u00e0 dialettica improvvisata in forma poetica; fino agli anni settanta la gara si concludeva con \"sa moda\", un lungo componimento che ogni \"cantadore\" aveva predisposto per l'occasione, generalmente dedicato al santo festeggiato . Inizialmente la gara prevedeva un unico premio riservato al vincitore, ma in seguito si adott\u00f2 il compenso per tutti i partecipanti. Fra gli aspetti pi\u00f9 suggestivi di questa forma di espressione va citata la partecipazione del pubblico, che si esibiva in un vero e proprio tifo sottoscrivendo con risate, commenti e, nei momenti pi\u00f9 salienti, anche ovazioni, le composizioni elaborate ad ogni turno dal \"cantadore\".\nLa poesia \"a bolu\" \u00e8 una forma d'arte che si \u00e8 ormai quasi completamente persa: la sempre pi\u00f9 massiccia diffusione dell'italiano come lingua madre fra le nuove generazioni, la connotazione del sardo come lingua di substrato, il maggiore interesse verso altre forme di espressione artistica e d'intrattenimento in occasione delle sagre, omologate ad uno standard interregionale e concentrate per lo pi\u00f9 sull'aspetto spettacolare del folclore e, soprattutto, la scarsit\u00e0 di abili \"cantadores\" fra le nuove generazioni, hanno relegato questa tradizione ai margini dell'interesse, portandola quasi all'estinzione. Fino agli anni settanta, era un fatto normale in occasione delle feste paesane, soprattutto nei piccoli centri, che gli anziani si recassero in piazza, trasportando a piedi le sedie dalla propria abitazione, indipendentemente dalla distanza, pur di assistere alla \"cantada\", manifestazione a cui si dedicava una serata nell'ambito dei festeggiamenti.\nL'opera del Murenu.\nLa produzione artistica di Melchiorre Murenu \u00e8 rappresentata da componimenti che trattavano spesso di fatti sociali e politici, storici o di attualit\u00e0, talvolta diretti contro comunit\u00e0, personaggi pi\u00f9 o meno potenti, costumi. Le sue origini e la facilit\u00e0 con cui prendeva posizione a favore degli strati sociali pi\u00f9 deboli gli valsero l'appellativo di \"Omero del Marghine\".\nTancas serradas a muru.\nFra i suoi versi pi\u00f9 celebri si attribuisce al Murenu questa quartina, che esprime la ferma condanna dell'Editto delle chiudende, il provvedimento emanato nel 1820 con cui i Savoia istituirono la privatizzazione e la lottizzazione delle terre non soggette a servit\u00f9, ponendo fine ad una secolare tradizione di uso civico delle terre. L'editto, citato da molti studiosi come una delle pagine pi\u00f9 nere della Storia della Sardegna, se da un lato andava incontro all'esigenza di modernizzazione della nascente borghesia sarda, da un altro gener\u00f2 gravi conflitti sociali, che sfociarono in una drammatica recrudescenza del banditismo. La paternit\u00e0 di \"Tancas serradas a muru\", generalmente \u00e8 attribuita al Murenu, tuttavia non \u00e8 rigorosamente accertata, il canonico Giovanni Spano attribuiva i versi a certo Francesco Alvaru .\nSas Isporchizias de Bosa.\n\"Sas Isporchizias de Bosa\" (\"La sporcizia di Bosa\") \u00e8 forse il componimento pi\u00f9 celebre e, secondo una delle ipotesi pi\u00f9 diffuse, quello che gli procur\u00f2 la morte.\nI versi di apertura sono in realt\u00e0 una \"diplomatica\" premessa ad una sequenza di quartine dove l'autore sfodera un colorito repertorio, emblematico del suo fraseggiare senza peli sulla lingua, a tratti volgare e impudente nei confronti di Bosa e dei suoi abitanti. Senza ricorrere a mezzi termini, il Murenu ricorre a paragoni ironici (\"Si sos culos fint mattas de aranzu - Nd'haiat sa Sardigna hapidu fruttu\", \"Se i culi fossero piante d'arancio - La Sardegna ne avrebbe tratto gran profitto), condendo il tutto con intercalari di sarcastica ipocrisia (\"Deo, cun tottu ch'hapo ment'abbizza - s'animu non mi bastat chi lu conte\", \"A me, nonostante abbia una mente aperta - non basta il coraggio per raccontarvi\").\nUna memoria fuori dal comune.\nLe ragioni delle doti del Murenu sono attribuite alla sua memoria, ritenuta fuori dal comune. \u00c8 noto che le sue condizioni non gli permisero di imparare a leggere e scrivere e le pubblicazioni concordano nel definirlo un poeta analfabeta.\nEra tuttavia una persona sagace e attenta, che acquisiva ogni nozione o informazione conservandola nella propria memoria e inquadrandola in una propria concezione della storia, della societ\u00e0, della politica, della religione. A proposito della sua eccezionale memoria si dice che fosse in grado di recitare al contrario, in rima, partendo dall'ultimo verso .\nLa misteriosa morte.\nSulla morte violenta di Melchiorre Murenu si sono fatte diverse ipotesi. L'opinione diffusa \u00e8 che a produrla sia stata la vendetta di qualcuno che \u00e8 stato offeso dai suoi versi. Le ipotesi pi\u00f9 frequenti attribuiscono l'omicidio a sicari bosani, offesi dai versi di \"Sas Isporchizias de Bosa\", altre ad una commissione da parte di un esattore di Sassari, alla cui figlia il Murenu dedic\u00f2 altri versi dal contenuto offensivo.\nA Macomer esiste una stele posta sul dirupo dove \u00e8 caduto/stato buttato."}
{"id": "1489251", "revid": "547034", "url": "https://it.wikipedia.org/wiki?curid=1489251", "title": "Brasserie de Bretagne", "text": "La Brasserie de Bretagne \u00e8 un birrificio (in passato industria della birra Britt), situato a Tr\u00e9gunc nel dipartimento della Finist\u00e8re. \u00c8 membro dell'associazione \"Produit en Bretagne\" (prodotto in Bretagna). Nel 2002, riacquista la brasserie Dremmwell.\nNel marzo 2007, la Brasserie de Bretagne ha ricevuto il premio d'eccellenza al \"Concours g\u00e9n\u00e9ral agricole\" di Parigi. \u00c8 la prima volta dalla creazione del concorso che un'industria della birra ottiene questa premiazione.\nStoria.\nL'azienda comincia con una creazione \"incompiuta\" nel 1998, con alcuni successi ma anche molte difficolt\u00e0 (tecniche, finanziarie e commerciali...). Herv\u00e9 e Jean-Fran\u00e7ois la riacquistano nell'ottobre del 2000. All'alba del nuovo millennio, Herv\u00e9 e Jean-Fran\u00e7ois si lanciano dunque alla conquista dei bar, dei pubs e dei fest-noz. L'entrata nel 2000 nell'associazione \u00ab Produit en Bretagne\u00bb (\"prodotto in Bretagna\"), dimostra rapidamente i vantaggi del lavoro e dal 2001 nasce la Bi\u00e8resZH, una societ\u00e0 di distribuzione, creata con 6 altri fabbricanti di birra bretone. Nel 2003, l'industria della birra diventa membro del \"Groupement Europ\u00e9en d\u2019Int\u00e9r\u00eat Economique GBS\" (Gruppo europeo economico), alto quotato di Chimay, Duvel, Chti, Tuborg. Nel 2004 aderisce alla \"Brasseurs de France\", sindacato che raccoglie oggi il 99% della produzione francese di birre (in volume, include anche i fabbricanti di birra industriali)."}
{"id": "1489253", "revid": "1603714", "url": "https://it.wikipedia.org/wiki?curid=1489253", "title": "Augusto Murri", "text": "\u00c8 considerato uno dei pi\u00f9 grandi clinici del suo tempo, autore di una vastissima attivit\u00e0 scientifica.\nBiografia.\nGli studi.\nIl padre, avvocato di orientamento mazziniano ed avversario del governo papale, aveva negato ai figli la frequentazione delle scuole dei Gesuiti (le sole esistenti allora a Fermo), cosicch\u00e9 il ragazzo si ritrov\u00f2 ben presto a studiare con il solo aiuto della madre la quale, come molti altri a lui vicini, non lo riteneva dotato di grande intelligenza (giudizio che arriv\u00f2 ad influenzare anche il giovane Augusto). La lettura dell\"Orlando Furioso\" ebbe per il ragazzo un effetto sconvolgente, al punto da risvegliare in lui passione, curiosit\u00e0 e amore per il sapere. \"Mi parve che la mia anima si destasse per la prima volta, e mi credetti destinato a diventare un letterato\". A Firenze, dove si era trasferito con la madre, frequent\u00f2 la scuola degli Scolopi in San Giovannino, ottenendo la licenza ginnasiale in due anni, e quella liceale in uno solo. Non gli fu perci\u00f2 difficile laurearsi in medicina a Camerino nel 1863, a soli 22 anni.\nIl percorso post-universitario.\nSuccessivamente Augusto Murri raggiunse Parigi, dove pot\u00e9 frequentare le lezioni di Bazin, Fournier e Armand Trousseau. Vinse poi una borsa di studio grazie alla quale si rec\u00f2 in Germania dove, sotto la guida del Traube, comp\u00ec la preparazione allo studio metodico del malato, al quale si era accostato durante il terzo anno di medicina leggendo gli scritti di Maurizio Bufalini. Qui realizz\u00f2 un lavoro sull'itterizia grave, pubblicato su \"Lo Sperimentale\" a Firenze nel 1868, nel quale riconduceva la malattia a profondi cambiamenti nelle propriet\u00e0 del fluido sanguigno: tale studio gli permise di ottenere il 5 febbraio del 1869 il posto d'aiuto alla cattedra di Guido Baccelli nella Clinica medica di Roma. Risalgono a questo periodo i suoi studi sull'arseniato di chinina ad alte dosi nelle febbri malariche, sul potere regolatore della temperatura animale e sulla teoria della febbre. Nel 1874, nonostante l'aiuto e l'impegno di Baccelli, non riusc\u00ec ad aggiudicarsi la cattedra vacante di Torino, ma l'anno successivo fu destinato dal ministro Ruggero Bonghi a Bologna, citt\u00e0 dalla quale non si mosse pi\u00f9. Qui infatti, nel 1892, succedette al professor Luigi Concato (trasferitosi a Padova) come direttore della clinica e durante il biennio 1888-1889 gli fu affidato l'incarico di rettore dell'ateneo bolognese, posizione dalla quale esercit\u00f2 un'indubbia attrazione su allievi, colleghi e pazienti.\nMedico condotto.\nNel corso della sua vita si vide costretto per ragioni economiche ad esercitare la professione di medico condotto a San Severino Marche, Cupramarittima, Fabriano e Civitavecchia. Egli si augurava che il medico tradizionale, enciclopedico ed armato solamente delle nozioni apprese nella scuola, potesse trasformarsi nella figura ideale di un medico che sapesse fare affidamento sulla propria esperienza, ma che fosse allo stesso tempo capace di analizzarla con criterio e, se necessario, di metterla in discussione. Promuoveva inoltre l'importanza di suddividere la medicina nelle cosiddette specialit\u00e0 e la necessit\u00e0 di una conseguente collaborazione fra medici nell'analisi e terapia dei casi clinici. Il metodo di Augusto Murri mirava non tanto alla diagnosi della malattia, quanto allo studio e all'esame del singolo malato. Strumenti privilegiati, in questo senso, erano lo spirito d'osservazione ed il ricorso all'anamnesi che consentivano al medico di evitare la via, certamente pi\u00f9 facile e comoda, dell'argomentazione deduttiva, conferendogli invece un maggiore livello di competenza.\nIl pensiero.\nL'originalit\u00e0 dell'insegnamento murriano si deve proprio all'eccellente combinazione tra il metodo sperimentale inaugurato da Galileo ed il metodo logico induttivo, secondo uno spirito vigilante di critica nei confronti delle opinioni proprie ed altrui, le quali, avvalorate dall'esperienza, possono in tal modo divenire cognizioni. \u00c8 considerato non a torto uno dei pi\u00f9 grandi innovatori in campo medico del suo tempo, promotore di una clinica pura, incentrata sulla ricerca diretta sul malato come individuo, sui suoi sintomi e sulle cause della malattia. Tale ricerca deve essere attenta e scrupolosa e l'osservazione empirica costituisce quel punto di partenza fondamentale per la formulazione di ipotesi, che necessitano poi di una conferma, in modo da evitare quei preconcetti che conducono inevitabilmente all'errore. Egli attribuisce al medico il solo compito di riconoscere: partendo dal presupposto che non \u00e8 possibile ottenere una conoscenza soddisfacente ed esaustiva, appaiono essenziali la capacit\u00e0 di critica e la facolt\u00e0 di mettere eventualmente in discussione le conclusioni tratte dall'indagine. Introduce quindi un fattore determinante ed innovativo, la continuit\u00e0 tra osservazione, ragione ed immaginazione. Augusto Murri, pertanto, ritiene efficace la semplice cura di un sintomo solo se questo viene considerato in relazione al processo che lo genera, e soprattutto al malato che ne soffre (\"Non c'\u00e8 un malato che sia uguale all'altro\"). In lui quindi, la meticolosit\u00e0 negli studi e l'accuratezza nell'osservazione e cura dei pazienti si accompagnano all'insegnamento pi\u00f9 grande, quello dell'amore all'umanit\u00e0, e appaiono come due aspetti imprescindibili e vincolanti nell'ambito dell'educazione di un buon medico.\nLa ricerca.\nEclettica e indubbiamente cospicua fu la ricerca di Augusto Murri in ambito scientifico, in campi come l'istologia, l'anatomia patologica e la microbiologia. Egli diede infatti il nome alla legge della fisiopatologia cardiaca, formulata nel 1887, la quale afferma che, durante la diastole, la pienezza della cavit\u00e0 del cuore fornisce uno stimolo alla sistole. Elabor\u00f2 poi una teoria della febbre, superando visioni come quella umorale degli Ippocratici o altre che facevano derivare la temperatura febbrile da alterazioni del sistema nervoso. Egli si accost\u00f2 invece al concetto pi\u00f9 attuale che sostiene la molteplicit\u00e0 delle febbri come condizione conseguente a disfunzioni del ricambio durante il decorso di malattie infettive. Si dedic\u00f2 inoltre alla diagnosi precoce dei malati di tubercolosi, individu\u00f2 l'emoglobinuria parossistica, mise alla luce diversi aspetti dell'organoterapia, della patologia del ricambio e dell'insufficienza ghiandolare. \u00c8 opportuno accordare al Murri un prezioso contributo in campo neurologico: studi\u00f2 infatti le affezioni luetiche del cervello, dei tumori del cervelletto e delle sclerosi cerebrospinali. Fu infine valente redattore di perizie medico-legali. Vissuto nel tempo in cui dominavano due dottrine opposte - la patologia cellulare di Virchow e la teoria dei batteri di Pasteur -, egli seppe porsi come mediatore tra queste tesi antagoniste, evidenziando la necessit\u00e0 di fare ricorso ad entrambe per far luce sul fenomeno della malattia. Condann\u00f2 sempre la diffusa tendenza a confondere \"causa morbi\" ed \"ens morbi\", sottolineando come il medico dovesse passare dalla corsia al laboratorio, e non viceversa.\nLa fede.\nAugusto Murri si professava agnostico, gli ripugnava lo scetticismo e l'indifferenza e riteneva nobile qualsiasi credenza fosse manifestata con convinzione e fervore. \"Un briciolo di fede mi pare d'averlo tutti. Perch\u00e9 anch'io non temo il Dopo? Perch\u00e9 penso che nella vita non ho fatto cose che meritino pena...\". Egli riponeva grande fiducia nella ragione, nella scienza beneficatrice, nella bont\u00e0 e nella giustizia. Il cammino della sua vita era illuminato dalla gioia di prodigarsi per alleviare le sofferenze altrui; per lui, razionalismo scientifico e valore educativo della scienza si equivalevano. Manifest\u00f2 sempre grande umanit\u00e0 nel trattamento dei suoi pazienti, e dalla cattedra si adoper\u00f2 sistematicamente nell'infondere nei suoi allievi entusiasmo, amore per la libert\u00e0 e per la giustizia. Per questi motivi la sua fama non \u00e8 limitata all'ambito medico-sanitario, ma \u00e8 stato pi\u00f9 volte elevato a maestro di vita.\nAugusto Murri fece parte della Massoneria.\nIl deputato Murri.\nIn un periodo in cui la tendenza degli uomini di scienza e d'arte era quella di mostrare indifferenza e disinteresse assoluto nei confronti dei problemi civili, Augusto Murri seppe distinguersi anche in campo politico. Si presentava ai suoi elettori di Fermo come radicale di tradizione mazziniana, suscitando con i suoi discorsi grande scalpore tra i partiti di sinistra contro l'onorevole Francesco Crispi (che all'epoca reggeva il governo), ritenendolo ancora legato alla sua politica giovanile ed incapace di svecchiare il proprio ordine di idee. In un'Italia che aveva conquistato l'indipendenza da appena un ventennio, Murri diffidava di quel patriottismo che, nascondendo i conflitti interni al paese, aveva come unico obiettivo il mantenimento del decoro all'estero. Fu deputato alla Camera del Regno e consigliere superiore della pubblica istruzione.\nIl delitto Murri.\nIl 2 settembre del 1902 fu scoperto a Bologna il cadavere del conte Francesco Bonmartini, marito di Linda, la figlia primogenita di Murri. Lui stesso denunci\u00f2 per l'uccisione il figlio ventottenne Tullio.\nIl processo, iniziato il 21 febbraio 1905 a Torino, si concluse il 12 agosto dello stesso anno con la condanna di Tullio a trent'anni di reclusione per omicidio premeditato e furto. Egli evit\u00f2 l'ergastolo perch\u00e9 il giudice reput\u00f2 la sussistenza di circostanze attenuanti. A Linda, istigatrice del delitto, fu comminato invece un soggiorno obbligato di dieci anni a Porto San Giorgio.\nTale delitto, coinvolgendo personaggi di primissimo piano appartenenti ad un'illustre famiglia, agit\u00f2 la stampa, occupando le pagine di cronaca nera per ben quattro anni. Augusto Murri ne fu indicato da molti come responsabile principale, per non aver educato i suoi figli secondo i principi della morale cristiana. Nonostante le numerose accuse che gli furono rivolte, egli difese sempre con grande fierezza il patrimonio etico del suo insegnamento e della sua vita.\nNel 1906 Vittorio Emanuele III concesse la grazia a Linda che, insieme con i figli, si stabil\u00ec inizialmente in una tenuta del padre per poi trasferirsi a Roma, dopo essersi risposata.\nLa vicenda del delitto Murri \u00e8 raccontata nel film di Mauro Bolognini del 1974 \"Fatti di gente perbene\"."}
{"id": "1489254", "revid": "253269", "url": "https://it.wikipedia.org/wiki?curid=1489254", "title": "Cyd Charisse", "text": "Biografia.\nEra figlia di Lela Norwood e Ernest Enos Finklea Sr., gioielliere. Il nome Cyd sarebbe stato derivato dalla pronuncia infantile della sillaba \"sis\", detta dal fratello minore dell'attrice Thomas Jarrell Finklea. Ancora bambina inizi\u00f2 a studiare danza a Los Angeles alla scuola di Adolph Bolm e Bronislawa Nijinska, entrando a 13 anni nel corso di ballo del Ballets Russes con il nome di Siderova.\nInterrotta l'attivit\u00e0 della compagnia di danza a causa della seconda guerra mondiale, ritorn\u00f2 a Los Angeles, dove il produttore David Lichine le offr\u00ec un ruolo nel \"musical\" \"Something to Shout About\" di Gregory Ratoff. Con questa partecipazione, la Charisse fu notata dal coreografo Robert Alton (gi\u00e0 scopritore di Gene Kelly) che la segnal\u00f2 all'unit\u00e0 di produzione di Arthur Freed presso la MGM, casa cinematografica per la quale Cyd firmer\u00e0 un contratto di sette anni.\nDebutt\u00f2 nel cinema con il film \"Nasce una stella\" (1943) di Gregory Ratoff, ove fu accreditata con lo pseudonimo di Lily Norwood, cui segu\u00ec \"Mission to Moscow\" nello stesso anno, diretta da Michael Curtiz. Ma fu nel \"musical\" che l'attrice si afferm\u00f2 per il suo talento di ballerina, per la sua sontuosa avvenenza e per la bellezza statuaria delle sue gambe.\nCyd Charisse fece coppia sia con Fred Astaire che con Gene Kelly. Con il primo danz\u00f2 in un breve numero di \"Ziegfeld Follies\" (1946), tratto dallo spettacolo teatrale omonimo in scena a Broadway, per affiancarlo successivamente in una parte di primo piano nel film \"Spettacolo di variet\u00e0\" (1953) di Vincente Minnelli, di cui si ricordano i numeri \"Dancing in the Dark\" e \"Girl Hunt Ballet\". Nel 1957 fece nuovamente coppia con Astaire ne \"La bella di Mosca\" (1957) di Rouben Mamoulian, \"remake\" musicale del film \"Ninotchka\" (1939) (interpretato da Greta Garbo). L'interpretazione di Ninotchka Yoshenko fece ottenere alla Charisse una \"nomination\" come migliore attrice protagonista al Golden Globe e le frutt\u00f2 il secondo posto ai Laurel Awards del 1957. Nella sua autobiografia, ripresa da John Mueller per il suo libro \"Astaire Dancing\", Fred Astaire ebbe parole di elogio per la Charisse, scrivendo di lei:\nDopo avere danzato al fianco di Gene Kelly in \"Cantando sotto la pioggia\" (1952) di Stanley Donen, nel balletto \"Broadway Melody\", che mise ulteriormente in risalto la sensualit\u00e0 e l'eleganza dell'attrice, torn\u00f2 al fianco di Kelly in \"Brigadoon\" (1954) di Vincente Minnelli, commedia musicale dai toni favolistici e di ambientazione scozzese, e in \"\u00c8 sempre bel tempo\" (1956) di Stanley Donen, con terzo protagonista Dan Dailey e che fu il penultimo musical della Charisse per la MGM. In quegli anni recit\u00f2 anche nel western \"Inferno bianco\" (1952) di Andrew Marton, accanto a Stewart Granger e Wendell Corey. Con il lento ma inesorabile tramonto del \"musical\" cinematografico di stile hollywoodiano, che le diede una grande popolarit\u00e0, negli anni sessanta la Charisse si ritir\u00f2 dal mondo della danza, pur continuando a partecipare a film di altro genere, tra cui \"Il capitano dei mari del sud\" (1958) di Joseph Pevney, \"Il dominatore di Chicago\" (1958) di Nicholas Ray, \"Due settimane in un'altra citt\u00e0\" (1962) di Vincente Minnelli, \"Assassinio made in Italy\" (1965) di Silvio Amadio e \"Matt Helm il silenziatore\" (1966) di Phil Karlson. \nNel 1959 la MGM aveva proposto l'attrice per il ruolo della protagonista in \"Intrigo internazionale\" di Alfred Hitchcock, ma la parte, su insistenza del regista, venne poi assegnata ad Eva Marie Saint. Nel 1962 fu inserita nel cast della commedia \"Something's Got to Give\" di George Cukor, accanto a Dean Martin e Tom Tryon, ma, come \u00e8 noto, la pellicola rimase incompiuta per la morte della protagonista Marilyn Monroe. Prese parte anche a varie produzioni televisive fino agli anni novanta, oltre che a spettacoli in nightclub al fianco del secondo marito, l'attore e cantante Tony Martin. Con brevi cameo \u00e8 inoltre apparsa nei video musicali \"I Want To Be Your Property\" (1987) di Blue Mercedes e \"Alright\" (1990) di Janet Jackson.\nNella sua autobiografia la Charisse ha espresso alcune considerazioni sulla sua esperienza artistica al fianco di Astaire e Kelly, definiti geni della danza: Kelly, pi\u00f9 \"muscolare\" (e in grado come nessun altro di sollevare in alto la compagna di danza), era maggiormente dotato di inventiva a livello coreografico, mentre Astaire, forte di una maggiore coordinazione tecnica e di uno straordinario senso del ritmo, con l'aiuto del fido coreografo Hermes Pan, sapeva creare numeri favolosi sia per s\u00e9 stesso che per la sua \"partner\".\nConsiderata un'icona dello \"showbiz\" statunitense, il suo nome \u00e8 iscritto fra quello delle celebrit\u00e0 della Hollywood Walk of Fame.\nVita privata.\nIl longevo matrimonio di Charisse con Tony Martin (sposato nel 1948) costituisce una rarit\u00e0 all'interno dello \"star system\" hollywoodiano. L'attrice - che era gi\u00e0 stata sposata dal 1939 al 1947 con Nico Charisse, suo ex-insegnante di danza - ebbe due figli: Nico \"Nicky\" Charisse, nato nel 1942 dal primo matrimonio, e Tony Martin Jr., nato nel 1950 dalle seconde nozze. Sua nipote \u00e8 l'attrice Nana Visitor, mentre la nuora di Martin, Liv Lindeland \u00e8 stata \"playmate\" di \"Playboy\" nel gennaio del 1971 e \"Playmate of the Year\" di quell'anno per il numero di gennaio 1972.\nAssieme a Martin (e a Dick Kleiner) scrisse nel 1976 la sua autobiografia intitolata \"The Two of Us\".\nNel 2001 \u00e8 stata inserita nel \"Guinness dei primati\" per le \"pi\u00f9 costose gambe\", assicurate nel 1952 per cinque milioni di dollari (tale primato era precedentemente detenuto da Betty Grable).\nLa vita privata di Cyd Charisse \u00e8 stata segnata anche da un tragico evento, la morte della nuora Sheila, avvenuta in un incidente aereo nel 1979 su un volo dell'American Airlines.\nNel 1990, seguendo l'esempio di simili iniziative adottate da colleghe della MGM come Debbie Reynolds e Angela Lansbury, la Charisse produsse un video di carattere salutista - \"Easy Energy Shape Up\" - destinato ad anziani desiderosi di mantenere una buona forma fisica. Apparve spesso in documentari celebrativi dell'epoca d'oro di Hollywood.\nIl 9 novembre 2006, in una cerimonia privata tenuta alla Casa Bianca, il presidente degli Stati Uniti George W. Bush le confer\u00ec la \"National Medal of the Arts and Humanities\", il pi\u00f9 alto riconoscimento statunitense nel campo delle arti, con la seguente motivazione:\nIl 16 giugno 2008 Cyd Charisse fu trasportata d'urgenza al Cedars-Sinai Medical Center di Los Angeles, colpita da infarto. Mor\u00ec il giorno dopo, all'et\u00e0 di 87 anni. \u00c8 stata sepolta nell'Hillside Memorial Park Cemetery, un cimitero ebraico a Culver City, California."}
{"id": "1489255", "revid": "1543377", "url": "https://it.wikipedia.org/wiki?curid=1489255", "title": "WMV HD", "text": "Windows Media High Definition Video (WMV HD) \u00e8 il nome commerciale per la codifica ad alta definizione usata da Microsoft per i codec Windows Media Video 9.\nLa risoluzione di questo formato video \u00e8: 1280x720 (720p) o 1920x1080 (1080p).\nRequisiti minimi.\nVedere un video a 720/24p con suono stereo:"}
{"id": "1489257", "revid": "54354", "url": "https://it.wikipedia.org/wiki?curid=1489257", "title": "Windows Media High Definition Video", "text": ""}
{"id": "1489259", "revid": "253269", "url": "https://it.wikipedia.org/wiki?curid=1489259", "title": "Constance Zimmer", "text": "Carriera.\nHa iniziato la sua carriera artistica in produzioni liceali e si innamor\u00f2 della recitazione. Dopo essersi diplomata decise di fare un'audizione per l'American Academy of Dramatic Arts di Los Angeles. Ha vinto un premio come miglior attrice drammatica per l'opera teatrale \"Catholic School Girls\".\nDopo essere apparsa in alcune pubblicit\u00e0 nazionali e numerosi spot TV, finalmente trov\u00f2 una parte importante, il successo ed uno stuolo di fan con la serie \"Good Morning, Miami\".\nVita privata.\nDal 2006 \u00e8 residente a Eagle Rock, in California.\nCrea gioielli, candele, cartoline ed altri oggetti fatti a mano.\n\u00c8 fortemente impegnata in attivit\u00e0 benefiche, soprattutto in quelle riguardanti l'AIDS.\nDoppiatrici italiane.\nNelle versioni in italiano dei suoi lavori, Constance Zimmer \u00e8 stata doppiata da:\nDa doppiatrice \u00e8 stata sostituita da:"}
{"id": "1489260", "revid": "12290", "url": "https://it.wikipedia.org/wiki?curid=1489260", "title": "Spider-Man and His Amazing Friends", "text": ""}
{"id": "1489263", "revid": "599013", "url": "https://it.wikipedia.org/wiki?curid=1489263", "title": "Ihd", "text": ""}
{"id": "1489264", "revid": "124123", "url": "https://it.wikipedia.org/wiki?curid=1489264", "title": "Robert Caspary", "text": "Compie i suoi studi al \"gymnasium\" Kneiph\u00f6fische a K\u00f6nigsberg studiando in seguito teologia e filosofia all'Universit\u00e0 di K\u00f6nigsberg.\nDopo avere ottenuto la laurea in teologia, si reca a Berlino per studiare le scienze naturali e comincia a specializzarsi in zoologia.\nQui segue i corsi tenuti da influenti scienziati quali Georg August Goldfuss (1782-1848) in zoologia, Friedrich Wilhelm August Argelander (1799-1875) in astronomia e Ludolph Christian Treviranus (1779-1864) in botanica.\nNel 1845, Caspary ottiene una cattedra a Bonn. Con il ruolo di precettore dei bambini di un importante commerciante, viaggia per nove mesi in Italia nel 1847, viaggio che gli permette di formare un'importante collezione di piante e di animali. "}
{"id": "1489265", "revid": "1543377", "url": "https://it.wikipedia.org/wiki?curid=1489265", "title": "HDi", "text": "HDi (in precedenza iHD) \u00e8 un'implementazione Microsoft di contenuti interattivi per l'HD DVD.\n\u00c8 utilizzato nel XBOX 360 nei lettori Toshiba e nel lettore LG BH200."}
{"id": "1489267", "revid": "30610", "url": "https://it.wikipedia.org/wiki?curid=1489267", "title": "Diego Crovetti", "text": "Direttore d'orchestra e pianista, \u00e8 specializzato nel repertorio operistico italiano soprattutto nel ruolo di preparatore e accompagnatore. Ha studiato a Milano con Luis Baragiola e all'Universit\u00e0 Statale, dove \u00e8 stato allievo del musicologo Francesco Degrada. Dal 1997 al 2001 \u00e8 stato maestro collaboratore al Teatro dell'Opera di Graz in Austria.\nAll'et\u00e0 di dodici anni ha interpretato il ruolo del giovane Mozart nel film televisivo tedesco \"Mozart - Aufzeichnungen einer Jugend\" di Klaus Kirschner."}
{"id": "1489268", "revid": "921202", "url": "https://it.wikipedia.org/wiki?curid=1489268", "title": "Simona Atzori", "text": "Biografia.\nFiglia di genitori sardi, nata a Milano e residente a Gerenzano, pur essendo priva di braccia dalla nascita ha intrapreso le attivit\u00e0 di pittrice e di ballerina classica. Nel 2001 si \u00e8 laureata in Arti visive alla University of Western Ontario a London (Canada). Nel 2006 ha danzato alla cerimonia di apertura delle paralimpiadi 2006 di Torino. Il 17 febbraio 2012 si \u00e8 esibita con il violinista David Garrett, nella coreografia di apertura della quarta serata del Festival di Sanremo 2012, curata da Daniel Ezralow."}
{"id": "1489280", "revid": "382125", "url": "https://it.wikipedia.org/wiki?curid=1489280", "title": "Zona metropolitana di Ia\u0219i", "text": "La zona metropolitana di Ia\u0219i \u00e8 un'area amministrativa del distretto di Ia\u0219i in Romania nella regione storica della Moldavia. Essa comprende il municipio principale della citt\u00e0 di Ia\u0219i e diciannove comuni vicini Aroneanu, B\u00e2rnova, Ciurea, Comarna, Dobrov\u0103\u021b, Holboca, Le\u021bcani, Miroslava, Mogo\u0219e\u0219ti, Movileni, Popricani, Pris\u0103cani, Rediu, Schitu Duca, Tome\u0219ti, \u021au\u021bora, Ungheni, Valea Lupului e Victoria.\u00c8 stata costituita l'8 aprile 2004 con lo scopo di creare nuove opportunit\u00e0 per gli affari, nuove attrazioni per investimenti pi\u00f9 consistenti e coordinare al meglio progetti di piani, di sponsorizzazione e delle infrastrutture. Ha una superficie totale di 1.159\u00a0km\u00b2 dei 5.476\u00a0km\u00b2 totali del distretto con una popolazione di 403.572 abitanti (\"2011\") su 772.348 di tutti quelli dell'intero distretto."}
{"id": "1489284", "revid": "1833487", "url": "https://it.wikipedia.org/wiki?curid=1489284", "title": "H\u00fcrth", "text": "H\u00fcrth \u00e8 una citt\u00e0 del circondario del Reno-Erft, nello stato federato della Renania Settentrionale-Vestfalia, in Germania.\nGeografia fisica.\nPosizione.\nH\u00fcrth \u00e8 situata a circa a sud-ovest di Colonia, sul versante nord-orientale del parco naturale Kottenforst-Ville.\nSuddivisione amministrativa.\nLa citt\u00e0, che consiste di 13 villaggi una volta indipendenti, \u00e8 sostanzialmente costituita da numerose frazioni e centri commerciali distribuiti su un'area relativamente grande, intervallata da laghi e tratti di foresta. I 13 distretti sono:\nStoria.\nIl 1\u00ba aprile 1930, le comunit\u00e0 rurali di H\u00fcrth (con Alst\u00e4dten e Knapsack), Berrenrath, Fischenich, Gleuel (con Sielsdorf e Burbach), Herm\u00fclheim e Kendenich (con Kalscheuren) furono unificate in un'unica comunit\u00e0 ribattezzata H\u00fcrth. Dopo il fallito tentativo, nello stesso anno, dell'allora sindaco di Colonia, Konrad Adenauer, di incorporare Efferen, quest'ultima fu associata a H\u00fcrth nel 1933, insieme a Stotzheim. H\u00fcrth divent\u00f2 cos\u00ec la pi\u00f9 grande comunit\u00e0 rurale della Germania fino al 1978, quando cess\u00f2 di essere una comunit\u00e0 rurale per diventare un quartiere di Colonia, dato che lo sviluppo di Efferen aveva colmato la distanza che divideva la citt\u00e0 di Colonia da H\u00fcrth.\nAziende.\nLa citt\u00e0 di H\u00fcrth ospita la sede di Action Concept, la casa produttrice del celeberrimo telefilm tedesco Squadra Speciale Cobra 11.\nStemma.\nLo stemma di H\u00fcrth mostra l'aquila, simbolo appartenente allo stemma della famiglia del Cav. Hurth von Sch\u00f6necken, la croce di Colonia e la ruota dentata che fa riferimento all'industria pesante del luogo. Fu assegnata alla comunit\u00e0 il 26 ottobre 1934 dal Ministro di stato prussiano."}
{"id": "1489290", "revid": "119439488", "url": "https://it.wikipedia.org/wiki?curid=1489290", "title": "Magnifico delirio", "text": "Magnifico delirio \u00e8 il quarto album in studio della cantante Donatella Rettore, pubblicato nel 1980 dalla Ariston.\nIl disco.\nL'album \u00e8 il secondo inciso per la casa discografica. Il brano \"Kobra\" venne pubblicato anche come 45 giri. \"Kobra\" vince il Festivalbar 1980 per la categoria donne e, nella graduatoria generale, si classifica a pari merito con \"Olympic Games\" di Miguel Bos\u00e9, primo tra gli uomini.\nVenne ristampato su compact disc nel 2001 dalla BMG/Ricordi insieme agli altri lavori incisi per la Ariston Records, nel periodo 1979-1982.\nOltre \"Kobra\", che nel 2007 \u00e8 stato inserito tra le 50 Canzonissime-Fenomeno di sempre, nel programma televisivo condotto da Carlo Conti (graduatoria in cui \u00e8 rientrata anche \"Splendido splendente\"), il lavoro del 1980, che comprende 9 brani, contiene anche altri pezzi come \"Delirio\" (lato B del 45 giri \"Kobra\"), \"Le mani\" (una delle prime canzoni del disco ad essere ristampata in CD). La terza traccia, \"Benvenuto\" (che, pur non essendo mai uscita come singolo, verr\u00e0 inclusa, anche sulla prima raccolta della cantante, \"Super-rock Rettore - Le sue pi\u00f9 belle canzoni\") . Il brano \"Stregoneria,\" brano di cui Rettore si \u00e8 sempre proclamata molto orgogliosa, definendola, gi\u00e0 all'epoca, in un'intervista rilasciata al settimanale TV Sorrisi e Canzoni, come \u00abla sceneggiatura essenziale di un film dell'orrore\u00bb.\nLe altre tracce, \"Gaio\", \"Leonessa\", \"Magnifica\" e \"Il granchio\", sono state composte da Claudio Rego. Il pezzo che chiude il lavoro, \"Il granchio\", \u00e8 impreziosito dalla partecipazione di un coro di bambini, I Piccoli Cantori, diretto da Niny Comolli. All'album collaborano, tra gli altri, anche Silvano Fossati come corista, Tullio De Piscopo, che si esibisce, oltre che alle percussioni e alla batteria, anche al rototom e al tumbe.\nCopertina.\nSulla copertina \u00e8 ritratta la cantante come una ruggente leonessa, con una pettinatura tipica del periodo. Come per il precedente Lp, sul retro del disco compare una frase che contraddistingue la trilogia: \u00abI denti riprodotti nella foto di copertina sono della tigre \"Zorah\" del circo americano \"Ringling Barnum\" fotografati nell'attimo del ruggito per fame.\u00bb\nTracce.\nTutti i brani di Rettore/Rego\nLato A\nLato B"}
{"id": "1489307", "revid": "501507", "url": "https://it.wikipedia.org/wiki?curid=1489307", "title": "Diego Perrone (cantante)", "text": "Carriera.\n\u00c8 il frontman del gruppo I Medusa e dal 2003 ha instaurato una collaborazione con Caparezza, ai tour del quale partecipa come seconda voce.\nNel 2007 forma i Niagara con Davide Tomat e Gabriele Ottino dei N.A.M.B., progetto tendente all'elettronica pi\u00f9 sperimentale, da cui si allontana alla fine del 2012 per mancanza di tempo da dedicare al gruppo.\nNel marzo 2012 pubblica il suo primo album solista \"Dove finisce il colore delle fotografie lasciate al sole\".\nDal febbraio al giugno 2013 pubblica mensilmente un singolo e nel giugno 2013 pubblica l'EP \"Io e Silvano\" contenente i 5 singoli pubblicati in precedenza (\"L'armadio\", \"Il motivetto\", \"Vale e Fra\", \"Super Slot\", \"Rockstar\").\nNel 2016 d\u00e0 vita al progetto elettronico L'Impero del Male assieme a Gianluca Mangione, scrivendo le musiche del cortometraggio horror \"ENNUIT\", che Perrone ha anche co-scritto assieme al regista Amedeo Beta. Nel 2019 il duo pubblica l'omonimo album d'esordio per Angapp Music. \nI rapporti con Caparezza.\nIl primo rapporto di collaborazione tra Diego e Caparezza fu nel 2002, quando il rapper pugliese fu invitato a cantare con i Medusa nel brano \"Il mio gatto\", presente nell'album \"Punkmotocross??\".\nIn seguito fu Caparezza a volerlo con s\u00e9 nella canzone \"Vengo dalla Luna\", presente in \"Verit\u00e0 supposte\". Dopo l'uscita del terzo album di Caparezza, \"Habemus Capa\", Perrone lo supporta nel tour come seconda voce, partecipando poi a tutti i successivi tour caparezziani (\"Le dimensioni del mio caos\", \"Il sogno eretico,\" \"Museica, Prisoner 709 e Exuvia\").\nPerrone e I Medusa hanno registrato il loro secondo album sotto l'etichetta Extra Label, la stessa del cantante pugliese in quel periodo.\nAltre collaborazioni.\nNel 2006 Perrone ha anche collaborato con Antianti (progetto solista di Dade dei Linea 77) per l'album \"Il tappeto dava un tono all'ambiente\", nella canzone \"Picciotti della benavita\" (in cui compare anche Caparezza) e nella canzone \"Pain\". L'anno successivo partecipa al videoclip del brano \"Le gite fuori porta\" degli Amari.\n\u00c8 amico dei componenti del gruppo musicale torinese Linea 77 e nel 2010 compare nel video di \"Aspettando Meteoriti\" (secondo singolo estratto dall'album \"10\"), in cui interpreta il ruolo di un barista. Nel corso degli anni ha collaborato anche con Punx Crew, Mambassa, The Art of Zapping, Roger Rama e N.A.M.B.."}
{"id": "1489309", "revid": "1543377", "url": "https://it.wikipedia.org/wiki?curid=1489309", "title": "Ferriere Fieramosca", "text": "Le Ferriere Fieramosca sono quelle ferriere situate in Calabria nelle Serre Calabresi cedute da Carlo V (proprietario dal 1516) al suo scudiero Cesare Fieramosca (fratello di Ettore Fieramosca) il 30 maggio del 1523 e le altre 3 ferriere cedute il 28 dicembre del 1524.\nIl 14 luglio 1526, Carlo V conferm\u00f2, con un Diploma, l'avvenuta cessione delle ferriere gi\u00e0 esplicitate nei precedenti due diplomi del 1523 e 1524.\nRimasero escluse le ferriere di Pazzano e la Regia ferriera di Stilo."}
{"id": "1489310", "revid": "842", "url": "https://it.wikipedia.org/wiki?curid=1489310", "title": "DVD region code", "text": ""}
{"id": "1489313", "revid": "94647", "url": "https://it.wikipedia.org/wiki?curid=1489313", "title": "Scritture sistematiche", "text": ""}
{"id": "1489317", "revid": "933835", "url": "https://it.wikipedia.org/wiki?curid=1489317", "title": "Ipotesi della rarit\u00e0 della Terra", "text": "L'ipotesi della rarit\u00e0 della Terra \u00e8 un'ipotesi, nel campo della planetologia e dell'astrobiologia, secondo cui l'emergenza della vita pluricellulare (Metazoa) sulla Terra ha richiesto una combinazione estremamente improbabile di eventi e circostanze astrofisiche e geologiche.\nQuesta ipotesi \u00e8 opposta al principio di mediocrit\u00e0 (un'estensione del principio copernicano), i cui pi\u00f9 famosi sostenitori sono Carl Sagan e Frank Drake. Una conseguenza di tale principio sarebbe che l'universo brulicherebbe di vita, anche avanzata: la Terra sarebbe un tipico pianeta roccioso in un tipico sistema planetario, situato in una regione non speciale di una grande ma comune galassia a spirale. Il paleontologo Peter Ward e l'astronomo Donald Brownlee affermano invece il contrario: i pianeti, i sistemi planetari e le regioni galattiche adatte alla vita complessa, allo stesso modo della Terra, del sistema solare e della nostra regione della Via Lattea sono estremamente rare.\nSe la vita complessa pu\u00f2 evolvere solo su un pianeta di tipo terrestre, allora l'ipotesi della rarit\u00e0 della Terra risolve il paradosso di Fermi che afferma: \"Se le forme di vita extraterrestri sono comuni, perch\u00e9 non si trovano?\". Il paradosso viene risolto affermando che le forme di vita extraterrestri \"non\" sono comuni, ma rare.\nRarit\u00e0 della vita complessa.\nSecondo questa ipotesi la comparsa di forme di vita complesse richiederebbe una serie di circostanze fortuite. Tra queste:\nLa comparsa di forme di vita intelligenti richiederebbe ulteriori eventi rari.\nWard e Browlee affermano che un pianeta roccioso pu\u00f2 supportare la vita complessa se molte variabili cadono in un ristretto intervallo di valori. L'universo \u00e8 vasto a sufficienza per contenere molti pianeti di tipo terrestre; ma se pure questi pianeti esistono, essi sono probabilmente separati da diverse migliaia di anni luce, distanze tali da rendere difficoltose ma non impossibili le comunicazioni tra eventuali esseri intelligenti che si evolvano su questi pianeti. Proprio il fatto che questa possibilit\u00e0 sia non solo reale ma ragionevolmente con probabilit\u00e0 vicina alla certezza costituisce la conclusione del celebre paradosso di Fermi (esplicitato dalla sua frase: \"se l'universo brulica di alieni, dove sono tutti quanti?\"), ed \u00e8 un indizio a favore della rarit\u00e0 della Terra. Infatti sulla linea suggerita dal paradosso un'ipotetica civilt\u00e0 evoluta potrebbe colonizzare l'intera galassia in non pi\u00f9 di un milione di anni.\nRegione galattica abitabile.\nLa maggior parte dell'universo conosciuto, tra cui estese regioni della nostra galassia, non pu\u00f2 sostenere la vita complessa. Ward e Brownlee chiamano queste regioni \"zone morte\". La regione della galassia dove \u00e8 possibile lo sviluppo di vita complessa \u00e8 chiamata zona galattica abitabile. Questa zona \u00e8 in funzione principalmente della distanza dal centro galattico. Man mano infatti che la distanza aumenta si modificano i seguenti fattori:\nIl primo fattore esclude le zone esterne di una galassia, mentre il secondo e il terzo escludono le regioni galattiche interne, gli ammassi globulari e i bracci della spirale, regioni in cui ha luogo un'intensa formazione di stelle. Spostandosi dal centro di una galassia fino alla sua periferia la capacit\u00e0 di sostenere la vita complessa aumenta e poi decresce, quindi la zona galattica abitabile ha la forma di un anello che si trova tra il centro e le estremit\u00e0.\nMentre un sistema planetario pu\u00f2 essere una zona favorevole per lo sviluppo della vita complessa, l'evoluzione di quest'ultima richiede che il sistema mantenga per un determinato periodo una data posizione. Ad esempio, una stella centrale con un'orbita galattica che la porta fuori dalle regioni con elevati valori di radioattivit\u00e0 come il centro galattico potrebbe essere una candidata. Se l'orbita \u00e8 eccentrica, allora intersecher\u00e0 alcuni bracci della spirale, ma se invece \u00e8 un'orbita perfettamente circolare e la velocit\u00e0 uguaglia la velocit\u00e0 di rotazione dei bracci, allora la stella entrer\u00e0 in queste regioni solo gradualmente oppure non le intersecher\u00e0 mai. Per questi motivi gli autori della teoria concludono che una stella che sostiene la vita deve possedere un'orbita galattica quasi circolare attorno al centro della galassia. La sincronizzazione richiesta della velocit\u00e0 orbitale con la velocit\u00e0 dei bracci pu\u00f2 avvenire solo all'interno di uno stretto intervallo di distanza dal centro galattico. Lineweaver ed alcuni colleghi calcolano che questa zona abitabile \u00e8 un anello con diametro variabile da 7 a 9 KiloParsec che include solo il 10% delle stelle totali della Via Lattea. In base alle stime conservative del numero totale di stelle della galassia, la regione abitabile conterrebbe dai 20 ai 40 miliardi di stelle. Gonzalez ed altri hanno proposto di dimezzare questi valori, stimando che al pi\u00f9 il 5% delle stelle della Via Lattea si trovano nella regione abitabile.\nL'orbita galattica del Sole \u00e8 infatti quasi perfettamente circolare attorno al centro della Via Lattea con un periodo di 226 milioni di anni, molto vicino al periodo di rotazione della galassia. Tuttavia Masters calcola che l'orbita del Sole intersechi un braccio della spirale approssimativamente ogni 100 milioni di anni. Al contrario, l'ipotesi della rarit\u00e0 della Terra prevede che il Sole non abbia attraversato mai alcun braccio.\nUna stella centrale con le giuste caratteristiche.\nGli esobiologi ritengono in generale che la stella centrale di un pianeta che ospita la vita debba essere di dimensioni appropriate. Le stelle pi\u00f9 grandi emettono molte radiazioni ultraviolette, che impediscono lo sviluppo di vita (a parte microorganismi sotterranei). Queste stelle hanno un'esistenza di milioni e non miliardi di anni, terminata la quale esplodono come supernove. I resti di questa esplosione sono costituiti da stelle di neutroni o buchi neri che emettono intense quantit\u00e0 di raggi X e raggi gamma. Per questi motivi i pianeti che orbitano attorno a stelle di grandi dimensioni, calde o stelle binarie che termineranno il loro ciclo come supernove hanno un'esistenza troppo breve per permettere l'evoluzione della vita.\nL'esempio del pianeta Terra suggerisce che la vita complessa richiede acqua allo stato liquido, quindi i pianeti adatti alla vita devono orbitare ad una distanza appropriata. Questo concetto \u00e8 alla base della definizione di zona abitabile o principio di Goldilocks (da cui proviene il termine \"Pianeta Goldilocks\"), che possiede la forma di un anello attorno alla stella centrale. Se un pianeta orbita ad una distanza troppo ridotta o troppo elevata, la temperatura superficiale \u00e8 incompatibile con lo stato liquido dell'acqua (anche se potrebbe essere presente acqua liquida sottosuperficiale, come viene ipotizzato per Europa). Kasting et al (1993) stimano che la zona abitabile per il sistema solare si estenda da 0,95\u00a0UA fino a 1,15\u00a0UA di distanza dal Sole.\nLa zona abitabile varia a seconda del tipo e dell'et\u00e0 della stella centrale: nel caso di una stella appartenente alla sequenza principale, la zona si sposta molto lentamente nel tempo fino a quando la stella diventa una nana bianca. Da questo momento in poi la zona abitabile scompare. Inoltre la zona abitabile \u00e8 strettamente correlata con l'effetto serra creato dall'anidride carbonica atmosferica (CO2).\nSi presume che una stella debba avere dei pianeti rocciosi nella sua zona abitabile. Nonostante la regione sia pi\u00f9 ampia nel caso di stelle pi\u00f9 calde, come Sirio o Vega, si presentano due problemi:\nQueste considerazioni portano ad escludere le stelle massicce dai tipi F6 al tipo O (vedere la classificazione stellare).\nLe piccole nane rosse, d'altra parte, hanno regioni abitabili con un raggio ridotto. Questa vicinanza costringe un pianeta a rivolgere un lato sempre verso la stella, mentre l'altro lato rimane permanentemente in ombra. In altre parole il pianeta \u00e8 in rotazione sincrona, una circostanza che causa il surriscaldamento di un lato del pianeta lasciando l'altro molto freddo. I pianeti all'interno di una regione abitabile con breve distanza dalla stella corrono anche i rischi di brillamento che ionizzano l'atmosfera ed ostacolano le forme complesse di vita. I sostenitori della teoria della rarit\u00e0 della Terra sostengono che questo tipo di stelle deve essere escluso dall'elenco di quelle che possono sostenere la vita, ma alcuni esobiologi controbattono affermando che \u00e8 possibile lo sviluppo di vita in alcune circostanze. Questo contrasto di opinioni \u00e8 fondamentale per l'ipotesi, poich\u00e9 le stelle di tipo K e M costituiscono il 90% di tutte le stelle.\nI sostenitori della teoria ipotizzano che le stelle che permettono lo sviluppo della vita variano dal tipo F7 al tipo K1. Queste stelle non sono comuni: le stelle di tipo G come il Sole, che sono comprese tra le pi\u00f9 calde stelle F e le pi\u00f9 fredde stelle K costituiscono solo il 5% delle stelle nella Via Lattea.\nLe stelle pi\u00f9 antiche, come le giganti rosse e le nane bianche, non sarebbero adatte alla vita. Le giganti rosse sono comuni negli ammassi globulari e nelle galassie ellittiche. Le nane bianche sono per la maggior parte stelle morenti che hanno superato la loro fase di gigante rossa. Quando una stella entra nella fase di gigante rossa pu\u00f2 aumentare notevolmente il proprio raggio; un pianeta situato precedentemente nella zona abitabile potrebbe quindi finire surriscaldato quando la sua stella entra nella fase di gigante rossa (anche se altre zone potrebbero diventare abitabili).\nL'emissione di energia da parte di una stella durante la sua esistenza dovrebbe essere costante; le stelle variabili come le variabili Cefeidi non sono quindi adatte alla vita. Se l'energia di una stella decresce improvvisamente, anche per un periodo relativamente breve, l'acqua di un pianeta potrebbe congelare. Nel caso opposto, se l'energia aumenta l'acqua contenuta negli oceani potrebbe invece evaporare, creando un effetto serra che impedirebbe la riformazione degli oceani.\nLa vita richiede una chimica complessa, che a sua volta necessit\u00e0 di metallicit\u00e0, ovvero elementi pi\u00f9 pesanti dell'idrogeno e dell'elio. Per questo motivo un sistema planetario che possa sostenere la vita deve avere una stella ricca di metalli. Il solo meccanismo conosciuto per la creazione e la dispersione di metalli \u00e8 l'esplosione di una supernova. La presenza di metalli nelle stelle pu\u00f2 essere identificata per mezzo delle loro righe di assorbimento, e gli studi compiuti hanno rivelato che molte stelle hanno pochi metalli. La bassa metallicit\u00e0 ha caratterizzato l'universo quando era giovane, gli ammassi globulari, le altre stelle che si sono formate in quell'epoca e le stelle nella maggior parte delle galassie escludendo le grandi galassie a spirale. Le stelle ricche di metalli dovrebbero quindi essere comuni nelle tranquille periferie delle grandi galassie a spirale, che sono regioni abitabili anche perch\u00e9 hanno bassi livelli di radiazioni.\nSe una stella ha bassa metallicit\u00e0 allora il sistema planetario associato sar\u00e0 anch'esso povero di questi elementi. Per avere pianeti rocciosi come la Terra, la stella centrale deve essersi condensata a partire da una nebulosa ricca di metalli. Altrimenti si possono formare solo dei giganti gassosi.\nSistema planetario.\nUna nube di gas in grado di creare una stella potrebbe anche favorire la formazione di giganti gassosi (chiamati anche pianeti gioviani) come Giove o Saturno. Questi pianeti non possiedono una superficie solida necessaria per sostenere la vita (anche se i satelliti possono invece possederla). Quindi un sistema planetario adatto alla vita dovrebbe essere come quello Solare, con pianeti rocciosi interni e gassosi all'esterno oppure pianeti gassosi con satelliti rocciosi.\nImpatti.\nAlcuni sistemi planetari, specialmente nelle loro regioni esterne, possiedono moltissime comete e asteroidi che a volte colpiscono i pianeti. Alcune collisioni sono spesso altamente distruttive per le forme di vita complesse, quindi questi impatti devono essere rari durante i miliardi di anni richiesti dall'evoluzione delle forme di vita. La frequenza degli impatti sui pianeti interni potrebbe essere ridotta se esistono pianeti senza vita ad una giusta distanza dalla stella centrale e con massa sufficiente da attrarre le comete e gli asteroidi o perturbare la loro orbita in modo da scagliarla fuori dal sistema planetario.\nGrazie al suo campo gravitazionale, un gigante gassoso espelle i detriti derivanti dalla formazione planetaria in una fascia simile alla fascia di Kuiper o alla Nube di Oort presenti nel sistema solare. In questo modo evita ai pianeti interni rocciosi bombardamenti di asteroidi. Le simulazioni recenti suggeriscono che tuttavia la situazione potrebbe non essere cos\u00ec semplice, perch\u00e9 i giganti gassosi potrebbero anche \"contribuire\" ai bombardamenti.\nPerturbazione dell'orbita.\nUn gigante gassoso non deve essere troppo vicino al corpo celeste che ospita la vita, a meno che questo corpo sia un suo satellite. Infatti le perturbazioni gravitazionali potrebbero influenzare le orbite dei corpi nelle vicinanze.\nLe dinamiche possono produrre delle orbite caotiche, specialmente in sistemi dove sono presenti pianeti grandi posti su orbite molto eccentriche.\nLa necessit\u00e0 di orbite stabili esclude quindi i sistemi planetari simili a quelli che sono stati scoperti negli ultimi anni. Si pensa che i pianeti gioviani caldi si siano formati ad una distanza maggiore rispetto a quella attualmente occupata, e sono migrati nel tempo verso orbite pi\u00f9 interne. In questo processo essi avrebbero catastroficamente disturbato le orbite di qualunque pianeta presente nella regione abitabile.\nUn sistema planetario adatto alla vita dovrebbe inoltre includere almeno un pianeta grande, ma i sistemi con troppi pianeti gioviani, o con un singolo pianeta gioviano eccessivamente massiccio tendono ad essere instabili, e i pianeti terrestri pi\u00f9 piccoli rischiano di essere espulsi dal sistema oppure precipitare verso la stella centrale.\nDimensione del pianeta.\nUn pianeta troppo piccolo non pu\u00f2 conservare l'atmosfera a lungo e la sua superficie tende a diventare estremamente calda o fredda. L'acqua pu\u00f2 congelare, evaporare o scomporsi sotto l'azione della radiazione ultravioletta. In tutti questi casi l'esistenza di oceani \u00e8 impossibile. Un tale pianeta inoltre tenderebbe ad avere una superficie accidentata con grandi montagne e profondi canyon. Il nucleo planetario si raffredderebbe in fretta e la tettonica a placche potrebbe non agire a lungo o non esistere affatto.\nSe la dimensione \u00e8 tale da possedere un campo gravitazionale superiore a quello terrestre, attirer\u00e0 molti pi\u00f9 corpi celesti minori verso di s\u00e9. Inoltre un forte campo gravitazionale renderebbe difficile la formazione di continenti e montagne. Al limite potrebbe essere completamente coperto da un unico oceano.\nGrande satellite.\nLa Luna \u00e8 un satellite naturale non comune, perch\u00e9:\nLa cosiddetta \"Teoria dell'impatto gigante\" ipotizza che la Luna si sia formata dall'impatto di un corpo celeste delle dimensioni di Marte con la Terra quando questa era molto giovane. Questo impatto avrebbe fornito alla Terra l'inclinazione del suo asse di rotazione e una certa velocit\u00e0 di rotazione. La rotazione ha ridotto le variazioni termiche durante il giorno e ha permesso la fotosintesi. L'ipotesi della rarit\u00e0 della Terra inoltre prevede che l'inclinazione dell'asse non dovrebbe essere troppo grande o piccola (in relazione al piano orbitale). Un pianeta con una grande inclinazione avr\u00e0 delle variazioni stagionali molto intense, mentre un'inclinazione troppo piccola o nulla non fornirebbe lo stimolo della variazione climatica all'evoluzione della vita. Un grande satellite come la Luna pu\u00f2 anche fungere da giroscopio, stabilizzando l'inclinazione orbitale. Senza questo effetto l'inclinazione potrebbe essere caotica, ostacolando la formazione della vita.\nSenza la Luna, le maree sarebbero causate solo dall'attrazione gravitazionale del Sole, e sarebbero molto modeste. Un grande satellite crea quindi le maree e con esse le pozze di maree che sarebbero state essenziali per la formazione della vita.\n. L'impatto che ha formato la Luna avrebbe anche potuto iniziare la tettonica a placche, senza la quale la crosta continentale avrebbe coperto l'intero pianeta, e non sarebbe esistita la crosta oceanica. \u00c8 possibile che i movimenti globali di convezione del mantello necessari per questo fenomeno non siano stati possibili in assenza di disomogeneit\u00e0. Tuttavia la tettonica a placche \u00e8 stata presente su Marte nel passato, anche se il pianeta non possiede questi meccanismi per attivarla.\nSe un impatto gigante \u00e8 il solo modo per un pianeta roccioso di acquisire un grande satellite, allora qualunque pianeta nella zona abitabile circumstellare deve formarsi come pianeta doppio per disporre di un corpo sufficientemente grande per provocare un impatto e creare un grande satellite. Un tale impatto non \u00e8 necessariamente improbabile: Edward Belbruno e John Richard Gott III dell'Universit\u00e0 di Princeton suggeriscono che un corpo adatto per una tale impatto si potrebbe formare nei punti di Lagrange L4 e L5 del pianeta.\nCampo magnetico.\nUna magnetosfera protegge la biosfera dal vento solare e i raggi cosmici che sono dannosi alla vita. La magnetosfera viene creata da un nucleo planetario conduttivo e massiccio costituito di ferro solido e liquido che agisce come una dinamo. Il ferro si trova in forma liquida a causa del calore fornito dal decadimento di elementi radioattivi. Se la vita complessa pu\u00f2 esistere solo nella superficie di un pianeta circondato da una magnetosfera, allora essa richiede che il pianeta contenga nel suo interno degli elementi radioattivi, con tempo di dimezzamento sufficientemente lungo da sostenere la magnetosfera durante tutto il periodo di tempo necessario per l'evoluzione della vita.\nTettonica a placche.\nLa vita su un pianeta roccioso necessita di una tettonica a placche della crosta, ovvero la litosfera deve essere costituita da enormi placche che vengono create continuamente lungo i loro margini dalla materia fluida contenuta nel mantello interno attraverso celle convettive. I margini, dette zone di subduzione, sono i luoghi dove le placche sono riassorbite all'interno del pianeta.\nQuesti fenomeni non possono avvenire se non sono supportati dalla composizione chimica del pianeta. Infatti l'unica sorgente di calore \u00e8 il decadimento radioattivo che avviene nelle profondit\u00e0. I continenti devono anche essere costituiti da rocce granitiche meno dense che \"galleggiano\" sulla roccia basaltica pi\u00f9 densa. Taylor ha sottolineato che le zone di subduzione richiedono l'azione lubrificante dell'acqua. Sulla Terra tali zone esistono solo sul fondo degli oceani.\nLe placche tettoniche aiutano l'evoluzione di forme di vita complessa per i seguenti motivi:\nConducendo il calore dall'interno verso la superficie, la tettonica a placche creata dalla convezione assicura ad un pianeta con un nucleo di ferro liquido che esso continui a muoversi, generando tramite l'effetto dinamo una magnetosfera.\nSe l'atmosfera contiene gas serra in quantit\u00e0 eccessivamente basse o elevate, il pianeta pu\u00f2 scivolare in un'era glaciale oppure i suoi oceani possono evaporare. Uno dei principali gas serra presenti sulla Terra \u00e8 l'anidride carbonica CO2. Sembra che la tettonica a placche giochi un ruolo importante in un meccanismo complesso che stabilizza la temperatura terrestre. L'anidride carbonica nell'atmosfera si combina con l'acqua piovana per formare acido carbonico diluito. Questo interagisce con le rocce superficiali per formare carbonato di calcio CaCO3 che infine si deposita sul fondo degli oceani e viene trasportato all'interno della Terra nelle zone di subduzione. In questo modo l'anidride carbonica viene rimossa dall'atmosfera, e all'interno del pianeta le temperature e le pressioni che sono presenti nel mantello la trasformano in CO2 e CaO. L'anidride carbonica sotterranea viene infine restituita all'atmosfera attraverso i vulcani.\nEsiste in questo processo un meccanismo di \"feedback\" che reagisce ad un aumento di anidride carbonica. Questo aumento infatti comporta una maggiore quantit\u00e0 di piogge e un maggior tasso di anidride carbonica che viene rimossa dall'atmosfera. Quando essa diminuisce nell'atmosfera, anche la quantit\u00e0 che viene rimossa decresce. La tettonica a placche quindi regolerebbe il contenuto di anidride carbonica nell'atmosfera, a fronte di un aumento stimato dell'energia emessa dal Sole del 25% da quando la terra era giovane. Senza questo effetto di riciclaggio del carbonio nell'atmosfera, la biosfera non avrebbe forse avuto una durata superiore a qualche milione di anni. Le ere glaciali interferiscono con questo meccanismo di \"feedback\", bloccando le piogge.\nChimica dell'atmosfera.\nLa biochimica atmosferica richiede grandi quantit\u00e0 di anidride carbonica e composti carbonati, ma l'anidride comporterebbe un effetto serra eccessivo. L'ossigeno atmosferico \u00e8 necessario per sostenere il metabolismo degli animali terrestri e quindi della vita intelligente. Quindi \u00e8 necessario che si sia evoluta la fotosintesi per trasformare il tipo di atmosfera da riducente ad ossidante.\nLe stelle centrali emettono inevitabilmente radiazioni ultraviolette. Gli ultravioletti con lunghezza d'onda che varia da 260 a 290\u00a0nm sono assorbiti in modo efficiente dagli acidi nucleici e dalle proteine, e sono letali per ogni forma di vita terrestre. Fortunatamente lo strato di ozono atmosferico assorbe le radiazioni UV alle lunghezza d'onda comprese tra 200 e 300\u00a0nm. L'ossigeno \u00e8 l'elemento costituente dell'ozono ed \u00e8 apparso per la prima volta quando le radiazioni UV tra 100 e 200\u00a0nm scomposero le molecole d'acqua nei loro elementi atomici. Quando fu presente uno strato di ozono per permettere ai microorganismi fotosintetici di evolvere sulla superficie del pianeta, il contenuto di ossigeno nell'atmosfera ha continuato ad aumentare attraverso la fotosintesi, e si pensa che abbia raggiunto i livelli attuali durante l'era cambriana. La cosiddetta esplosione cambriana potrebbe aver richiesto necessariamente un'atmosfera ricca di ossigeno.\nAnche se la temperatura di un pianeta permette la presenza di acqua allo stato liquido non \u00e8 detto che essa debba essere realmente presente. I pianeti interni del sistema solare si sono formati con pochissima acqua. Sulla Terra gran parte dell'acqua deriverebbe da impatti di asteroidi ghiacciati durante la fase primordiale di bombardamenti subita dal pianeta circa 4,5 miliardi di anni fa. Gli oceani hanno un ruolo fondamentale nel moderare le oscillazioni stagionali della temperatura: l'elevato calore specifico dell'acqua permette agli oceani di riscaldarsi lentamente durante l'estate e rilasciare questo calore durante l'inverno successivo. Una quantit\u00e0 troppo elevata di acqua, d'altro lato, avrebbe ridotto la terra asciutta disponibile e quindi non sarebbe stata possibile l'esistenza di un meccanismo di regolazione dell'anidride carbonica atmosferica.\nGlaciazioni globali.\nL'evoluzione della vita ha incontrato due importanti ed improvvisi balzi:\nIl primo fossile appartenente ad una forma di vita pluricellulare \u00e8 il biota Ediacarano, risalente a 580 milioni di anni fa. Quindi trascorsero 2 miliardi di anni tra il primo evento e il secondo. Nel frattempo, furono necessari solo circa 400 milioni di anni per l'evoluzione dei primi animali pluricellulari nei dinosauri.\nCuriosamente, le due transizioni evoluzionistiche giunsero dopo degli estesi periodi di glaciazione, tali da ritenere che tutto il pianeta fosse ricoperto di ghiaccio (o forse escludendo una ristretta fascia di latitudini attorno all'equatore). Il ghiaccio avrebbe aumentato il coefficiente di albedo del pianeta, in maniera tale da abbassare la temperatura media globale fino a circa -50\u00a0\u00b0C. Lo spesso strato di ghiaccio imped\u00ec le interazione tra gli oceani e l'atmosfera. Questa situazione viene indicata con il termine \"Terra a palla di neve\".\nDurante queste glaciazioni globali l'espansione della vita si ritir\u00f2 probabilmente in una stretta fascia geografica attorno all'equatore e nelle zone riscaldate dall'attivit\u00e0 tettonica come le sorgenti idrotermali sul fondo degli oceani e i vulcani. Fortunatamente le glaciazioni non interferirono con la tettonica a placche e neppure con il vulcanismo. La situazione termin\u00f2 a causa di un ipotetico aumento di gas serra emessi dai vulcani, con conseguente aumento di temperatura.\nIl primo episodio di questo fenomeno, la glaciazione uroniana, avvenne circa 2,4 miliardi di anni fa, tra il periodo Sideraiano e il periodo Rhyaciano nell'era Paleoproterozoica, subito dopo l'apparizione dei primi organismi unicellulari (eucarioti) conosciuti. Il secondo episodio, il periodo Cryogeniano avvenne nell'Era Neoproterozoica e dur\u00f2 dagli 850 a 635 milioni di anni fa, terminando 50 milioni di anni prima della comparsa del biota Ediacarano. \u00c8 tuttora un interrogativo aperto se queste glaciazioni abbiano avuto un qualche effetto nella comparsa della vita complessa. In entrambi gli eventi infatti la vita \u00e8 ripresa con rinnovato vigore e biodiversit\u00e0 al termine degli stessi. L'esplosione cambriana inizi\u00f2 582 milioni di anni fa, quando sono comparsi improvvisamente i fossili di tutti i rappresentanti degli animali noti. Non \u00e8 ancora noto il motivo o la causa di questo evento, ma \u00e8 possibile che sia stato generato da una o pi\u00f9 \"spinte evoluzionistiche\".\nRapidi cambiamenti evoluzionistici sono associati anche a glaciazioni minori. La rapida evoluzione degli ominidi, che culmin\u00f2 con la comparsa dell'\"homo sapiens\" circa 200\u00a0000 anni fa, coincide con le glaciazioni del Quaternario che iniziarono circa 1,5 milioni di anni fa. Inoltre la rivoluzione agricola, durante la quale l'\"homo sapiens\" si impose tramite la scoperta della tecnologia, inizi\u00f2 subito dopo il ritiro dei ghiacci circa 12000 anni fa.\nMicroorganismi.\nLa vita pluricellulare o complessa non include la maggior parte dei microorganismi. Per questo motivo l'ipotesi della rarit\u00e0 della Terra prevede che la vita a livello microscopico sia molto comune rispetto a quella complessa. Questa parte dell'ipotesi si basa sulla scoperta, avvenuta all'incirca negli anni'80, di organismi detti estremofili che sono in grado di sopravvivere a condizioni estreme, in ambienti eccessivamente caldi, freddi, bui, ad alta pressione, salati o acidi. Alcuni esempi di tali ambienti comprendono rocce situate a diversi chilometri sotto la superficie terrestre, sorgenti idrotermali sul fondo degli oceani e le profondit\u00e0 dei ghiacci antartici. Alcuni di questi organismi sono procarioti e possono ricavare energia da reazioni chimiche inorganiche e non necessitano di luce solare. Alcuni necessitano di ambienti con temperature di 80\u00a0\u00b0C e prosperano anche oltre i 100\u00a0\u00b0C. Queste condizioni potrebbero essere state presenti nella Terra primordiale.\nLe prove di microorganismi unicellulari sono state trovate in rocce datate circa 3,5 miliardi di anni fa, quindi queste forme di vita primitive hanno impiegato molto tempo per evolversi, una volta che la superficie della Terra si raffredd\u00f2 a sufficienza. Si pensa quindi che la vita microscopica possa emergere piuttosto velocemente in ambienti con caratteristiche pi\u00f9 estese rispetto a quelli compatibili con la vita complessa. Quindi l'universo potrebbe essere abitato principalmente da questo tipo di forma di vita. L'ipotesi della rarit\u00e0 della Terra indica invece che \u00e8 improbabile lo sviluppo di forme di vita di tipo (dal meno al pi\u00f9 raro) Eukaryota, pluricellulare, animale, intelligente.\nEquazione della rarit\u00e0 della Terra.\nL'equazione della rarit\u00e0 della Terra \u00e8 la risposta di Ward e Brownlee all'equazione di Drake e calcola il numero formula_1 di pianeti di tipo terrestre nella Via Lattea che sostengono forme di vita complesse.\nDove:\nSi pensa che il prodotto di questi due fattori sia pari a formula_5. L'ipotesi della rarit\u00e0 della Terra pu\u00f2 essere interpretata come l'affermazione che il prodotto di formula_6 con tutti i fattori seguenti non \u00e8 maggiore di 10\u221210, e probabilmente \u00e8 dell'ordine di 10\u221212. In quest'ultimo caso l'equazione fornirebbe un valore di formula_1 molto basso, dimostrando che esistono pochissimi pianeti abitabili da forme di vita complesse. Ward e Brownlee non hanno effettivamente calcolato il valore di formula_1 perch\u00e9 il valore di molti fattori pu\u00f2 essere solo ipotizzato e non pu\u00f2 essere attualmente stimato. Queste difficolt\u00e0 sorgono dal fatto che l'unico esempio di pianeta terrestre adatto alla vita \u00e8 proprio la Terra, che orbita attorno ad una stella di classe G2 in una tranquilla periferia di una grande galassia spirale barrata. I fattori sono i seguenti:\nUn valore basso richiede nuovamente dei sistemi planetari stabili, con pianeti esterni orbitanti su orbite quasi circolari, nessuna perturbazione provocata da stelle vicine e nessun oggetto di tipo supernova o simile nelle vicinanze.\nCritiche.\nLe critiche principali a questa ipotesi si basano su varie argomentazioni:\nPianeti esterni al sistema solare.\n. Le strumentazioni scientifiche e le tecniche di ricerca non riescono ancora a rilevare la maggior parte dei pianeti extrasolari di dimensioni e massa simili alla Terra. I pianeti extrasolari attualmente scoperti sono nella maggior parte giganti gassosi, perch\u00e9 sono maggiormente rilevabili. Il 24 aprile 2007 gli astronomi hanno tuttavia annunciato la scoperta di un pianeta roccioso che si trova nella regione abitabile di una stella appartenente alla sequenza principale, Gliese 581 c. Tuttavia con le tecnologie attuali \u00e8 molto difficile stabilire la composizione dell'atmosfera di un pianeta roccioso e quindi la sua abitabilit\u00e0. Anche se l'ipotesi discute molte condizioni che sembrano favorevoli alla comparsa e allo sviluppo di vita in certe condizioni tipiche del nostro pianeta, la validit\u00e0 dell'ipotesi resta aperta fino a quando non siano stati trovati altri mondi simili alla Terra.\nBiologia evolutiva.\nL'ipotesi si basa sulla fondamentale asserzione che la vita complessa \u00e8 rara perch\u00e9 pu\u00f2 evolvere solo sulla superficie di un pianeta di tipo terrestre o su un satellite naturale adatto. Alcuni biologi come Jack Cohen pensano che questa affermazione sia troppo restrittiva. I pianeti di tipo terrestre potrebbero essere rari, ma in altri ambienti potrebbero comparire forme di vita complesse non a base di carbonio.\nDavid Darling.\nPer Darling, quella della rarit\u00e0 della Terra non \u00e8 una ipotesi e neppure una previsione, ma semplicemente una descrizione di come la vita \u00e8 nata sulla Terra. Da questo punto di vista Ward e Brownlee non avrebbero fatto altro che selezionare i fattori maggiormente favorevoli alla loro teoria.\nProve controverse.\nA volte la teoria si basa su prove controverse. Ad esempio, sebbene l'origine della Luna tramite la \"Teoria dell'impatto gigante\" abbia un buon supporto, questa non \u00e8 accettata universalmente. Oppure la metallicit\u00e0 delle stelle potrebbe non essere un requisito fondamentale: la stella Tau Ceti ha una metallicit\u00e0 che varia tra il 22% e il 70% rispetto a quella del Sole, ma possiede pi\u00f9 di 10 volte il materiale cometario e asteroidale disponibile nel sistema solare. Per questo motivo \u00e8 probabile che Tau Ceti abbia dei pianeti di tipo terrestre. Inoltre sono presenti critiche anche alla teoria della Terra a palla di neve.\nMancanza di prove forti.\nL'ipotesi considera l'improbabilit\u00e0 di situazioni che non hanno prove forti. Considerando le dimensioni dell'universo, il periodo estremamente lungo degli eventi astronomici e le varie circostanze favorevoli alla vita, potrebbero essere presenti un numero maggiore di pianeti di tipo terrestre rispetto al numero molto basso previsto dall'ipotesi.\nAlterazione dell'ambiente.\nL'ipotesi ignora che la vita intelligente possa alterare il proprio ambiente. Una specie che viaggia nello spazio potrebbe, in tempi molto lunghi, colonizzare e trasformare gradualmente molti pianeti inizialmente inadatti alla vita (un processo analogo alla terraformazione) o disseminare forme di vita altamente adattabili in tutti gli ambienti in grado di sostenerle."}
{"id": "1489319", "revid": "228587", "url": "https://it.wikipedia.org/wiki?curid=1489319", "title": "Anfinome", "text": ""}
{"id": "1489320", "revid": "1494169", "url": "https://it.wikipedia.org/wiki?curid=1489320", "title": "Evadne", "text": ""}
{"id": "1489322", "revid": "599013", "url": "https://it.wikipedia.org/wiki?curid=1489322", "title": "Frontide", "text": ""}
{"id": "1489323", "revid": "742538", "url": "https://it.wikipedia.org/wiki?curid=1489323", "title": "Dascilo", "text": ""}
{"id": "1489324", "revid": "1165513", "url": "https://it.wikipedia.org/wiki?curid=1489324", "title": "Volume 3", "text": "Volume 3, Volume III o Volume Three possono riferirsi a:"}
{"id": "1489345", "revid": "37401", "url": "https://it.wikipedia.org/wiki?curid=1489345", "title": "Annalistica", "text": ""}
{"id": "1489346", "revid": "37401", "url": "https://it.wikipedia.org/wiki?curid=1489346", "title": "Annalistico", "text": ""}
{"id": "1489347", "revid": "122902293", "url": "https://it.wikipedia.org/wiki?curid=1489347", "title": "Antinfiammatorio", "text": "L'aggettivo antinfiammatorio o antiflogistico \u00e8 riferito alla propriet\u00e0 di una sostanza, o di un particolare trattamento terapeutico, di ridurre un'infiammazione.\nClassificazione.\nI farmaci antinfiammatori costituiscono una parte degli antalgici, rimediando al dolore attraverso la riduzione dell'infiammazione, al contrario, ad esempio, dei farmaci oppioidi o oppiacei che agiscono sui recettori oppiacei presenti nel cervello e nel midollo spinale.\nGli antinfiammatori sono a loro volta divisi in steroidei e non steroidei (comunemente chiamati FANS). Combattono infiammazioni di diverse cause, come i reumatismi, fratture, stomatite, febbre, distorsioni, borsite. \nAntinfiammatori steroidei.\nGli antinfiammatori steroidei diffondono attraverso le membrane cellulari e formano un complesso con specifici recettori citoplasmatici (recettori glucocorticoidi). Questi complessi penetrano nel nucleo e si legano al DNA, stimolano ed inibiscono la trascrizione di m-RNA e comportano l'induzione di lipomodulina e macrocortina (conosciuta anche con il nome di lipocortina 1 o annessina 1), proteine inibitrici della fosfolipasi A2. Le lipocortinee sopprimono il rilascio di acido arachidonico, un importante precursore delle prostaglandine e dei leucotrieni, entrambi potenti mediatori nella risposta infiammatoria. \nAntinfiammatori non steroidei.\nI FANS vanno invece ad inibire l'attivit\u00e0 degli enzimi Cicloosigenasi di tipo 1 e 2 (COX 1-2) che convertono l'acido arachidonico in prostaglandine e trombossani. \nCi\u00f2 riduce la dilatazione dei capillari e l'edema, l'essudazione fibrinosa, la migrazione fagocitaria e l'infiltrazione dei tessuti (in particolare da parte dei leucocitipolimorfonucleati), inibisce l'attivit\u00e0 fibroblastica di deposizione di collagene e formazione di cicatrici, ritarda la rigenerazione epiteliale, diminuisce la proliferazione capillare (cio\u00e8 la neovascolarizzazione postinfiammatoria).\nModalit\u00e0 d'azione.\nQuesti farmaci presentano strutture chimiche spesso diverse. Tuttavia, condividono quattro aspetti comuni:I FANS agiscono inibendo l'azione delle ciclo-ossigenasi COX-1 e COX-2, due enzimi che catalizzano la formazione di prostaglandine dall'acido arachidonico."}
{"id": "1489350", "revid": "111317109", "url": "https://it.wikipedia.org/wiki?curid=1489350", "title": "Enrico Sertoli", "text": "Nato a Sondrio, ha studiato Medicina presso l'Universit\u00e0 degli Studi di Pavia. Dal 1870 al 1907 \u00e8 stato professore di anatomia e fisiologia alla scuola di medicina veterinaria a Milano."}
{"id": "1489354", "revid": "628767", "url": "https://it.wikipedia.org/wiki?curid=1489354", "title": "Fratelli della foresta", "text": "I Fratelli della foresta (in estone: \"metsavennad\", in lettone \"me\u017eabr\u0101\u013ci\", ) furono un gruppo di partigiani dell'Estonia, della Lettonia e della Lituania che compirono operazioni di sabotaggio e guerriglia contro il governo sovietico durante e dopo la seconda guerra mondiale. Simili movimenti di resistenza anti-sovietica si sono riscontrati in Polonia, Romania, Bulgaria e nell'ovest dell'Ucraina.\nL'Armata Rossa si insedi\u00f2 negli Stati baltici nel 1940 e, dopo un periodo di occupazione della Germania nazista (che si vide, in molti casi, contrastata dalla resistenza baltica), ancora nel 1944, per proseguire fino ai primissimi anni 1990. La politica di repressione di Stalin contro gli estoni, lettoni e lituani si intensific\u00f2 soprattutto nel secondo dopoguerra e pi\u00f9 di 170 000 persone si rifugiarono dagli invasori, spesso usando le foreste come base operativa per il movimento armato di resistenza anti-sovietica. Gruppi armati di varie dimensioni e composizione, organizzati per operazioni di autodifesa e guerriglia, furono in grado di impegnare in scontri significativi le forze sovietiche nel corso degli anni in cui risultarono attivi, ovvero tra il 1944 e il 1956.\nOrigini.\nIl titolo di \"Fratelli della foresta\" fu assunto per la prima volta nelle regioni baltiche durante le caotiche fasi della Rivoluzione russa del 1905. Testimonianze riferiscono su primi assembramenti di contadini rivoltosi o di impiegati della scuola pubblica imboscati.\nQuando l'Estonia, la Lettonia e la Lituania proclamarono l'indipendenza nel 1918 dopo la caduta dell'Impero russo, molti patrioti decisero di aderire agli ideali di nazionalismo e di autodeterminazione per la causa comune. Durante l'occupazione nella seconda guerra mondiale, avvenuta grazie al patto Molotov-Ribbentrop tra nazisti e comunisti sovietici, le dichiarazioni alleate tramite la Carta Atlantica avevano posto le premesse per il mantenimento dell'indipendenza dei tre paesi. Poich\u00e9 nelle tre repubbliche baltiche si ebbero esperienze estremamente negative sia con le occupazioni sovietiche (vedi occupazione sovietica dei paesi baltici (1940) e deportazioni sovietiche dall'Estonia, dalla Lettonia e dalla Lituania) che con quelle tedesche (vedi occupazione nazista dei Paesi baltici) molti sperarono che tali propositi avrebbero avuto un esito favorevole.\nNel 1944 le autorit\u00e0 naziste tedesche crearono una rete di resistenza composta da 20.000 lituani alle dipendenze del generale Povilas Plechavi\u010dius per contrapporli ai partigiani guidati da Antanas Snie\u010dkus, leader del Partito Comunista. La banda tuttavia fu sospettata di condurre azioni mirate alla conquista dell'indipendenza della Lituania, piuttosto che al fornire ausilio ai tedeschi. Il gruppo dirigente, pertanto, fu arrestato il 15 maggio 1944 e il generale Plechavi\u010dius venne deportato nel campo di concentramento nazista di Salaspils in Lettonia, quindi circa met\u00e0 delle forze si sciolse per ritirarsi nelle campagne in vista delle operazioni partigiane contro l'Armata Rossa.\nLe operazioni di guerriglia in Estonia e Lettonia ebbero, invece, l'autorizzazione di Hitler solo durante la completa ritirata a met\u00e0 settembre 1944. Tutti i soldati delle forze estoni che avessero desiderato farlo (principalmente della 20. Waffen-Grenadier-Division der SS) sarebbero potuti restare a difendere le proprie case. Questa \"autorizzazione\" della Germania nazista gener\u00f2 una certa confusione tra resistenza nazista e resistenza patriottica partigiana estone, contro l'occupazione dell'Armata Rossa. Molti estoni e lettoni partigiani indipendentisti ed alcuni tedeschi scampati alla cattura delle unit\u00e0 sovietiche iniziarono a combattere nelle campagne assumendo il titolo di \"Fratelli della foresta\" per anni, anche dopo la fine del conflitto globale. Altri, come Alfons Rebane e Alfr\u0113ds Rieksti\u0146\u0161, ripararono in Gran Bretagna e Svezia per partecipare alle operazioni alleate in sostegno dei ribelli.\nNel 1949-1950 una commissione americana investig\u00f2 sul ruolo delle divisioni Estone e Lettone delle SS arrivando ad elaborare il 1\u00ba settembre 1950 un documento nel quale si legge:\nIl governo baltico replic\u00f2 che la Legione Lettone (composta principalmente dalla 15\u00aa e dalla 19\u00aa) non fu un'organizzazione criminale collaborazionista. Mart Laar (Primo ministro dell'Estonia, 1992-1994 e dal 1999-2002), nel suo libro del 1992 \"Guerra nelle foreste: la lotta dell'Estonia per sopravvivere, 1944-1956\" respinge la propaganda sovietica che aveva descritto la resistenza baltica come un movimento orchestrato da facoltosi proprietari terrieri e ufficiali nazisti e ha dimostrato che i Fratelli della foresta contavano nei propri ranghi molti anti-nazisti ed ex partigiani sovietici. Ci\u00f2 nonostante, per alcuni storici i collegamenti fra combattenti baltici e il regime nazista presentano ancora punti oscuri.\nLa resistenza non cess\u00f2 anche dopo l'introduzione nei paesi baltici dell'obbligo di leva nell'Armata Rossa: molti uomini disertarono per unirsi alla guerriglia.\nLa guerra partigiana.\nAlla fine degli anni Quaranta e nei primi anni Cinquanta, i Fratelli della foresta ottennero sostegno e rifornimenti, nonch\u00e9 ufficiali di collegamento e di coordinamento logistico dai britannici dell'MI6, dagli statunitensi tramite la CIA, e dagli svedesi per mezzo della S\u00c4PO Simili aiuti determinarono un miglior coordinamento nel movimento baltico di resistenza, ma essi subirono una netta battuta d'arresto dopo che l'Operazione Giungla dell'MI6 venne seriamente compromessa per via infiltrazioni sovietiche nello stesso servizio d'intelligence inglese. Gli agenti sotto copertura affiliati ai sovietici, infatti, fornirono informazioni al KGB che portarono ad identificare, infiltrare ed eliminare molte unit\u00e0 di guerriglia baltiche e tagliarne altre da ogni forma di contatto con i servizi segreti occidentali.\nIl conflitto fra le armate sovietiche e i Fratelli della foresta termin\u00f2 dopo una dozzina di anni: dal 1945 al 1956, secondo Laar, circa 150.000 baltici (30.000 estoni, 40.000 lettoni e 80.000 lituani) furono coinvolti nel movimento nazionale di resistenza partigiana, sia attivamente che passivamente. La storiografia fornisce cifre variegate, a testimonianza di come ci sia ancora oggi incertezza sul numero effettivo dei combattimenti e/o dei simpatizzanti.\nIn Estonia.\nIn Estonia tra i 10.000 e i 15.000 uomini combatterono attivamente tra il 1944 e il 1953. I Fratelli della foresta locali risultarono pi\u00f9 attivi nelle aree della contea di V\u00f5ru, al confine tra la contea di P\u00e4rnu e la contea di L\u00e4\u00e4ne, e tra la contea di Tartu e la contea di Viru. Durante il periodo novembre 1944-novembre 1947, furono responsabili di 773 attacchi armati e dell'uccisione di circa 1.000 sovietici e filo-sovietici. Al suo apice, nel 1947, l'organizzazione controllava dozzine di villaggi e citt\u00e0, creando un notevole fastidio ai trasporti di approvvigionamento sovietici che richiedevano una scorta armata. August Sabbe, l'ultimo sopravvissuto dei Fratelli della foresta in Estonia, fu scoperto dagli agenti del KGB nel 1978, sotto la falsa identit\u00e0 di un pescatore: per non consegnarsi a chi lo inseguiva, si tuff\u00f2 in un fiume, ma rimase impigliato in un ceppo e, secondo il KGB, sarebbe morto annegato (nonostante le acque poco profonde e la mancanza di copertura nel sito). Questa versione \u00e8 stata sempre contestata da storici estoni, pi\u00f9 critici nei confronti delle ricostruzioni ufficiali: secondo lo storico e politico Mart Laar, Sabbe sarebbe stato infatti ucciso dagli agenti del KGB.\nNumerosi furono i tentativi di dare la caccia ai parenti dei Fratelli della foresta. A tal proposito, uno degli estoni che riusc\u00ec a sfuggire alle deportazioni, Taimi Kreitsberg, ricordava dei funzionari sovietici: \"[...] Mi portarono a V\u00f5ru: non fui picchiato l\u00ec, ma per tre giorni e tre notti non mi diedero n\u00e9 da mangiare n\u00e9 da bere. Mi dissero che non mi avrebbero ucciso, ma mi torturarono [fino a quando] non tradii tutti i miei compagni. Per circa un mese mi trascinarono nei boschi e nelle fattorie di propriet\u00e0 dei parenti dei Fratelli della foresta, oltre a incaricarmi di chiedere cibo e riparo mentre i sovietici attendevano di colpire all'insaputa dei ribelli. Dicevo di solito a chi incontravo di pattuglia di scacciarmi, dato che ero stato spedito dagli organi di sicurezza\".\nIn Lettonia.\nIn Lettonia, i preparativi per le operazioni di guerriglia iniziarono durante l'occupazione tedesca, ma i leader delle unit\u00e0 partigiane furono arrestati dalle autorit\u00e0 naziste. Unit\u00e0 di resistenza pi\u00f9 fortunate iniziarono la loro preparazione durante gli ultimi mesi di guerra. I ranghi erano composti da un buon numero di ex soldati della Legione Lettone ancora impegnati sul suolo nazionale, come anche da civili. L'8 settembre 1944 a Riga, la guida del Consiglio centrale lettone eman\u00f2 una dichiarazione in cui si sanciva il ripristino della sovranit\u00e0 dello Stato lettone, giorno in cui fu sciolta. Tale mossa politica avvenne allo scopo di sancire de facto l'indipendenza della Repubblica di Lettonia, nella speranza di ottenere un appoggio della comunit\u00e0 internazionale mentre tedeschi e sovietici erano assorbiti dai combattimenti. Il documento prescriveva che la \"Satversme\" (ovvero la Costituzione) assumesse il ruolo di legge fondamentale nella restaurata Repubblica di Lettonia: inoltre, sarebbe stata prevista l'istituzione di un Consiglio dei Ministri che avrebbe supervisionato le procedure.\nAlcuni dei pi\u00f9 importanti successi del Consiglio centrale lettone sono legati al campo militare: si pensi al gruppo del generale J\u0101nis Kurelis (i cosiddetti \"cureliani\") e al battaglione del tenente Roberts Rubenis che condusse la lotta armata contro le forze delle Waffen-SS.\nNelle settimane in cui l'Armata Rossa si assicur\u00f2 la capitale lettone, i gruppi di filo-indipendentisti continuarono a combattere. In Lettonia il numero dei combattenti sal\u00ec tra la conquista sovietica e i primi anni del dopoguerra a circa 40.000 militanti, anche se il numero degli effettivi sul campo oscillava fra i 10.000 ed i 15.000, i quali rimpiazzarono le armi tedesche con quelle sovietiche. Un comando centrale delle organizzazioni di resistenza lettone mantenne una sede nel centro di Riga fino al 1947: non si conosce l'esito di tutte le 3.000 azioni portate a termine, tuttavia, in alcune di esse, i partigiani inflissero danni al personale militare, alle sedi di partito, ai palazzi e ai depositi di munizioni. Fonti sovietiche riportano di 1.562 vittime tra i propri ranghi e di 560 dispersi durante l'intero periodo di riferimento.\nLe zone in cui risultarono pi\u00f9 presenti includevano il distretto di Abrene, Il\u016bkste, Dundaga, Taurkalne, Lub\u0101na, Aloja, Smiltene, Rauna e L\u012bv\u0101ni: nelle regioni settentrionali, i lettoni avevano provveduto a mettersi in contatto con i militanti estoni, mentre in quelle meridionali parteciparono alle operazioni avviate dai lituani. Nonostante ci\u00f2, in Estonia e Lituania, subirono infiltrazioni da parte dell'MVD e dell'NKVD e a seguito di ci\u00f2 molti partigiani furono scoperti ed uccisi. I sovietici diedero luogo ad una serie di cacce all'uomo consolidando gradualmente il proprio dominio nelle citt\u00e0, prima di passare alle pi\u00f9 problematiche zone rurali. Il controllo delle prime da parte dagli insorti locali venne meno per via dello spionaggio sovietico e da agenti lettoni di dubbia fedelt\u00e0 come Augusts Bergmanis e Vidvuds Sveics. Gli ultimi gruppi che abbandonarono la foresta lo fecero nel 1957 per consegnarsi alle autorit\u00e0.\nIn Lituania.\nFra le tre nazioni baltiche la resistenza fu meglio organizzata in Lituania, dove le unit\u00e0 di guerriglia erano effettivamente in grado di controllare intere regioni della campagna fino al 1949. I loro armamenti includevano mitragliatrici ceche \u0160koda, mitragliatrici pesanti Maxim russe, mortai vari e un'ampia variet\u00e0 composta principalmente da mitragliatrici leggere sovietiche e tedesche. Quando non si trovavano in combattimenti a viso aperto con l'esercito sovietico o con unit\u00e0 speciali dell'NKVD, i partigiani eseguivano imboscate, sabotaggi, assassinavano attivisti e funzionari comunisti locali, liberavano guerriglieri incarcerati e diffondevano giornali o opuscoli stampati clandestinamente.\nIl 1\u00ba luglio 1944 l'esercito di liberazione lituano (\"Lietuvos laisv\u0117s armija\", LLA) dichiar\u00f2 lo stato di guerra contro l'Unione Sovietica e ordin\u00f2 a tutti i suoi sottoposti in grado di mobilitarsi a formare dei plotoni, di stanza nelle foreste e di non lasciare la Lituania. I dipartimenti furono sostituiti da due settori, quello operativo, chiamato \"Vanagai\" (falchi, abbreviato in VS), e quello organizzativo (abbreviato in OS). I \"Vanagai\", comandati da Albinas Karalius (nome in codice Varenis), furono preposti agli scontri armati mentre il settore organizzativo aveva il compito di resistere passivamente, compresa la fornitura di cibo, informazioni e trasporto ai combattenti. A met\u00e0 del 1944, l'esercito di liberazione contava 10.000 unit\u00e0. I sovietici ne uccisero 659 e ne arrestarono 753 prima del 26 gennaio 1945; il fondatore Kazys Veverskis fu ucciso nel dicembre 1944, il quartier generale fu liquidato nel dicembre 1945. Tale evento rappresent\u00f2 il fallimento della resistenza altamente centralizzata, poich\u00e9 il settore preposto all'organizzazione dipendeva eccessivamente dai militanti e da Veverskis e non fu in grado di agire da solo. Nel 1946 i restanti leader e combattenti dell'LLA cominciarono ad unirsi partigiani lituani, tanto che tre anni pi\u00f9 tardi tutti i membri dello \"stato maggiore\" del Movimento dei Combattenti per la Libert\u00e0 Lituana avevano in passato ricoperto un ruolo nell'LLA.\nIl Comitato supremo per la liberazione della Lituania (\"Vyriausias Lietuvos i\u0161laisvinimo komitetas\", o VLIK), l'ennesima istituzione creata al fine di ottenere l'indipendenza, vide la luce il 25 novembre 1943 e, in tempi rapidi, elabor\u00f2 un sistema di stampa di giornali clandestini prima che molti dei suoi esponenti fossero arrestati dalla Gestapo nel 1944. Dopo la rioccupazione della Lituania da parte dei sovietici, il VLIK si spost\u00f2 in Occidente allo scopo di allertare il resto della comunit\u00e0 internazionale sulla difficile situazione vissuta dal Paese baltici e al fine di mantenere una rappresentanza, sia pur de iure, di un governo dello Stato lituano.\nIl grosso dei partigiani era comporto da ex membri della Forza di difesa territoriale lituana, dell'Unione dei fucilieri lituani e dell'esercito di liberazione lituano. Tra la popolazione civile, chi scelse di unirsi ai ribelli apparteneva al mondo contadino, aveva ricoperto un ruolo nell'amministrazione della Lituania indipendente, era studente o insegnante. Il movimento fu generalmente visto con favore da chi non vi aderisse direttamente e incoraggiato dalla chiesa cattolica. Si stima che alla fine del 1945, 30.000 unit\u00e0 si nascondevano nelle foreste della Lituania.\nMan mano che la lotta proseguiva e i ribelli avevano bisogno di equipaggiamenti bellici, gli arsenali iniziarono a riempirsi: tra il 1945-1951, i sovietici sequestrarono ai partigiani 31 mortai, 2.921 mitragliatrici, 6.304 fucili d'assalto, 22.962 fucili, 8.155 pistole, 15.264 granate, 2.596 mine e 3.779.133 cartucce. Le modalit\u00e0 con cui vennero acquisite tali forniture derivavano da furti ai depositi sovietici, da acquisti illeciti o da uccisioni di soldati dell'Armata Rossa. Ogni partigiano disponeva di un binocolo e di qualche granata, di solito preservare pi\u00f9 che per i bersagli per far esplodere se stessi o le loro facce. Lo scopo era quello di evitare la prigionia, poich\u00e9 le torture fisiche dell'MGB/NKVD erano assai brutali e rese note ai parenti per spingerli a non ribellarsi.\nLe rappresaglie contro fattorie e villaggi filo-sovietici furono tutt'altro che leggere: le unit\u00e0 dell'NKVD, i battaglioni di distruzione (conosciuti tra i lituani come \"Stribai\", dal russo: \"istrebiteli\" - distruttori) misero in atto una dura repressione per scoraggiare la formazione di ulteriori cellule, ad esempio esponendo a scopo deterrente le spoglie dei partigiani giustiziati nei cortili dei villaggi.\nIl rapporto di una commissione formata in una prigione del KGB pochi giorni dopo il 15 ottobre 1956, data dell'arresto di Adolfas Ramanauskas (\"Vanagas\"), comandante principale del Movimento dei Combattenti per la Libert\u00e0 Lituana, osservava quanto segue:\nJuozas Luk\u0161a fu tra quelli che riuscirono a fuggire nei paesi occidentali; ha raccontato le vicende personali nello scritto \"Fratelli della foresta: il resoconto di un combattente per la libert\u00e0 lituana anti-sovietico, 1944-1948\" mentre era a Parigi e fu ucciso dopo essere tornato nella Lituania occupata nel 1951.\nGli ultimi combattenti della resistenza antisovietica lituani morti in azione risultarono Pranas Kon\u010dius (nome in codice \"Adomas\") e Kostas Liuberskis (nome in codice \"\u017dvainys\"). Il primo fu ucciso il 6 luglio 1965 (alcune fonti indicano che si spar\u00f2 il 13 luglio per sfuggire alla cattura) e premiato con la Croce di Vytis nel 2000. Il secondo risulta deceduto il 2 ottobre 1969; il suo destino fu sconosciuto per decenni, prima che nel XXI secolo si analizzasse la sua figura a livello storiografico.\nBenediktas Mikulis, un altro tra gli ultimi partigiani conosciuti rimasto celato nel verde, venne allo scoperto nel 1971 e fu arrestato negli anni '80, trascorrendo diversi anni in prigione.\nDeclino dei movimenti di resistenza.\nAll'inizio degli anni '50, le forze sovietiche avevano stroncato la maggior parte dei focolai di resistenza: le informazioni raccolte dalle spie sovietiche in Occidente e dagli infiltrati del KGB all'interno del movimento di resistenza, in combinazione con operazioni supervisionate da Mosca su larga scala nel 1952, risultarono infatti decisive per evitare ulteriori episodi di insurrezioni armate\nMolti dei restanti Fratelli della foresta deposero le armi quando i sovietici annunciarono una campagna di \"amnistia\" e \"legalizzazione\" per coloro che si nascondevano nelle foreste per evitare la coscrizione. Secondo i rapporti sovietici del 1955-1957, furono diverse le persone a chiederle, qualificate come \"banditi nazionalisti armati\" o disertori che evitavano la coscrizione. Non mancarono episodi di guerriglia causati da gruppi composti da poche persone o da individui che agivano da soli. \u00c8 noto che gli ultimi guerriglieri ancora attivi rimasero nascosti e sfuggirono alla cattura fino agli anni '80, quando gli Stati baltici premevano per l'indipendenza con mezzi pacifici (si pensi al movimento S\u0105j\u016bdis, alla catena baltica, che coinvolse circa 2 milioni di persone, e alla rivoluzione cantata).\nConseguenze, memoriali e commemorazioni.\nMolti partigiani lettoni continuarono a sperare che le ostilit\u00e0 della guerra fredda tra il Blocco occidentale, che non aveva mai riconosciuto come legittima l'annessione sovietica ai sensi della dottrina Stimson, e il Blocco orientale potessero degenerare in un conflitto armato, mai avvenuto, portando al ripristino dell'indipendenza in Lituania.\nDato che il conflitto risult\u00f2 relativamente privo di documenti da parte dell'Unione Sovietica (i combattenti lettoni non vennero mai ufficialmente riconosciuti e indicato come \"banditi e fuorilegge\"), alcuni considerano la lotta sovietico-lettone nel suo insieme come una guerra sconosciuta o dimenticata. Le indagini storiografiche sulla resistenza furono vietate durante in epoca sovietica e gli scritti sull'argomento da parte degli emigranti lituani vennero spesso bollati dalla propaganda sovietica come esempi di \"simpatia etnica\" e censurati. Gli eventi storici sono stati rivisitati in tutti e tre i Paesi dall'inizio degli anni '90.\nIl 16 febbraio 1949, il 31\u00ba anniversario dell'Atto d'Indipendenza della Lituania, lo staff congiunto del Movimento dei Combattenti firm\u00f2 una dichiarazione sulla restaurazione dell'indipendenza della Lituania, la quale nazione avrebbe dovuto assumere i tratti di uno stato democratico fondato su principi democratici. Nel 1999, il Seimas (parlamento) lituano ha riconosciuto formalmente questa dichiarazione come una Dichiarazione di Indipendenza.\nOggi, in Lettonia e Lituania, i veterani sopravvissuti tra i Fratelli della foresta percepiscono una pensione statale. Nel Paese baltico pi\u00f9 meridionale, la terza domenica di maggio si svolgono commemorazioni volte a celebrare la festa dei partigiani.\nIn una conferenza del 2001 a Tallinn, il senatore degli Stati Uniti John McCain ha riconosciuto gli sforzi profusi dai Fratelli della foresta estoni.\nI Fratelli della foresta nella cultura di massa.\nIl film canadese \"Creatori della leggenda\" (\"Legendi loojad\") sui Fratelli della foresta estoni fu rilasciato nel 1963 e fu finanziato con donazioni di cittadini estoni in esilio.\nIl film del 1966 \"Nessuno voleva morire\" (titolo in lingua originale: \"Niekas nenor\u0117jo mirti\") del regista sovietico-lituano Vytautas \u017dalakevi\u010dius mostra la tragedia del conflitto in cui \"un uomo si spinge contro suo fratello\". Nonostante sia stato girato da una prospettiva e seguendo i canoni sovietici, il film fornisce alcuni suggerimenti che alludono alla possibilit\u00e0 di punti di vista alternativi. Il film ha conferito successo a \u017dalakevi\u010dius e un certo numero di giovani attori lituani protagonisti della pellicola.\nUna serie televisiva lettone di epoca sovietica \"La lunga strada attraverso le dune\" (1980-1982) tocca l'argomento dei fratelli lettoni della foresta da una prospettiva sovietica. Un'altra serie TV lettone, \"Likte\u0146a l\u012bdumnieki\", prodotta dalla Latvijas Telev\u012bzija dal 2003 al 2008, mostra l'impatto della lotta (e di altri eventi storici dal 1885 al 1995) sulla vita della famiglia N\u0101rbu\u013ci e della loro fattoria.\nL'opera documentaria del 1997 \"Abbiamo vissuto per l'Estonia\" (\"Elasime Eestile\") racconta la storia dei Fratelli della foresta estoni dal punto di vista di uno dei partecipanti.\nIl film del 2004 \"Completamente Solo\" (in lituano: \"Vienui Vieni\") ritrae le esperienze vissute dal leader partigiano lituano Juozas Luk\u0161a che viaggi\u00f2 due volte in Europa occidentale nel tentativo di ottenere supporto alla sua causa.\nIl film documentario del 2005 \"Stirna\" racconta la storia di Izabel\u0117 Vilimait\u0117 (nomi in codice \"Stirna\" e \"Sparnuota\"), una donna di origine americana che si trasfer\u00ec in Lituania con la sua famiglia nel 1932. Studentessa di medicina e farmacista, consegn\u00f2 medicinali sottobanco e altre forniture simili ai partigiani, infiltrandosi pi\u00f9 tardi nel \"Komsomol\" (giovent\u00f9 comunista) locale, per poi essere scoperta, catturata e fuggita due volte. Dopo aver raggiunto i rifugi dei partigiani, fu sospettata di essere stata corrotta dal KGB come informatrice e fu quasi giustiziata. Quando pi\u00f9 tardi il KGB scopr\u00ec il bunker in cui si nascondeva assieme agli altri rivoltosi, fu catturata per la terza volta, interrogata e infine uccisa.\nIl film estone 2007 \"Figli della foresta\" (\"\u00dche metsa pojad\") segue la vicenda di due combattenti nell'Estonia meridionale, che combatterono al fianco di un estone affiliato alle Waffen-SS contro le truppe sovietiche.\nIl romanzo del 2013 \"Forest Brothers\" di Geraint Roberts, segue le avventure di un ufficiale disonorato della Royal Navy che ritorna in Estonia nel 1944 per conto dell'intelligence britannica. Molte persone che lo avevano aiutato in passato scelsero di vivere nelle foreste quando ancora imperversava la seconda guerra mondiale.\nEsempi recenti di cinematografia lettone includono la pellicola del 2014 \"Alias lupo solitario\" (\"Segv\u0101rds Vientulis\"), che narra la storia del combattente della resistenza di alto rango e del sacerdote cattolico Antons \"Vientulis\" Juh\u0146evi\u010ds, e la serie televisiva del 2019 \"Foresta rossa\" (\"Sarkanais me\u017es\"), incentrata sugli agenti lettoni inviati dall'MI6 nella Lettonia occupata dai sovietici per trovare supporto tra i partigiani locali durante l'Operazione Giungla.\nUltimo fratello della foresta attivo.\nL'ultimo Fratello della foresta a uscire allo scoperto fu J\u0101nis P\u012bnups, che venne fuori dal suo nascondiglio solo nel 1995. Il lettone disert\u00f2 l'Armata Rossa nel 1944 e le autorit\u00e0 sovietiche presunsero la sua morte in battaglia quando cadde al suolo privo di sensi durante uno scontro. Quando questi si risvegli\u00f2, decise di tornare a casa, dove inizi\u00f2 a nascondersi nella foresta vicina per paura che la sua famiglia venisse deportata se fosse stata scoperta la sua diserzione. Circa 25 anni dopo essersi nascosto, fu costretto a cercare assistenza medica e inizi\u00f2 ad agire in maniera pi\u00f9 libera da allora in poi. Solo i suoi fratelli e, in seguito, coloro che vivevano nelle vicinanze della sua vecchia casa sapevano chi egli fosse, mentre il resto della sua famiglia sapeva che non era morto in guerra dopo essere uscito dal nascondiglio."}
{"id": "1489371", "revid": "135224", "url": "https://it.wikipedia.org/wiki?curid=1489371", "title": "Commedia Nea", "text": ""}
{"id": "1489372", "revid": "767487", "url": "https://it.wikipedia.org/wiki?curid=1489372", "title": "Riccardo Toros", "text": "Carriera.\nEsordisce nella Pro Gorizia in Serie C nel 1947, a 16 anni. Nel 1952 va in prestito al Fanfulla di Lodi, in Serie B. Dopo il secondo anno passa al del Presidente Andrea Rizzoli \nNella squadra rossonera Toros fa la riserva di Lorenzo Buffon. Vince subito lo scudetto 1954-1955 con due presenze.Gioca inoltre la finale per il 3 e 4 posto della Coppa Latina il 26/6/1955 a Parigi al Parco dei Principi vincendo per 3 a 1 contro la squadra portoghese della Belenenses\nLasciato il Milan, passa alla Fiorentina con cui vince un altro scudetto nel 1955-1956 Qui Fulvio Bernardini gli preferisce Giuliano Sarti e successivamente il giovane Enrico Albertosi. In tre anni con la compagine viola colleziona 30 presenze in Serie A, tre in Coppa dei Campioni e partecipa come secondo portiere alla finale di Coppa dei Campioni 1956-1957 contro il persa per 2-0; perse anche la finale di Coppa Italia 1958.\nSuccessivamente si trasferisce alla SPAL di Paolo Mazza, in cui \u00e8 titolare avvicendato a Lidio Maietti e Giandomenico Baldisseri.\nPassa poi al , alla (dove ritrova Giancarlo Vitali) e infine a Trieste dove pone fine alla carriera di giocatore, contribuendo alla promozione della squadra rossoalabardata in serie B e giocando nei due anni successivi 17 gare nella serie cadetta.\nDopo il ritiro lavora con i settori giovanili di molte squadre: San Lorenzo, Capriva, Cividale, Itala San Marco, Pro Gorizia, Manzanese, Staranzano, Buttrio e varie rappresentative provinciali e regionali.\nMuore nel giugno del 2001 "}
{"id": "1489383", "revid": "1543377", "url": "https://it.wikipedia.org/wiki?curid=1489383", "title": "Upsilon Andromedae d", "text": "Upsilon Andromedae d, o Majriti - cos\u00ec chiamato in onore del grande astronomo arabo di al-Andalus Maslama b. Q\u0101sim al-Q\u016br\u1e6dub\u012b, detto al-Ma\u01e7r\u012b\u1e6d\u012b - \u00e8 un pianeta extrasolare che orbita la stella simile al Sole, Upsilon Andromedae A. La sua stella madre \u00e8 stata la prima conosciuta ad ospitare un sistema stellare multiplo (escludendo la pulsar PSR 1257+12).\nIl pianeta \u00e8 il terzo in ordine di distanza dalla propria stella, un quarto pianeta pi\u00f9 esterno \u00e8 stato scoperto nel 2010.\nScoperta.\nUpsilon Andromedae d \u00e8 stato scoperto nel 1999 da Geoffrey Marcy e R. Paul Butler. Come la maggior parte dei pianeti extrasolari finora scoperti, Upsilon Andromedae c \u00e8 stato individuato analizzando le variazioni nella velocit\u00e0 radiale della stella causate dalla gravit\u00e0 del pianeta.\nAl tempo della scoperta si conosceva gi\u00e0 un pianeta in orbita attorno a Upsilon Andromedae A: il gioviano caldo Upsilon Andromedae b. Tuttavia nel 1999 si \u00e8 capito che il solo pianeta pi\u00f9 interno non riusciva a spiegare in modo soddisfacente la curva di velocit\u00e0. Astronomi della San Francisco State University e del Harvard-Smithsonian Center for Astrophysics hanno concluso in modo indipendente che il modello che meglio spiegava le osservazioni era formato da tre pianeti. I due nuovi pianeti sono stati designati Upsilon Andromedae c e Upsilon Andromedae d.\nOrbita e massa.\nCome la maggior parte degli esopianeti con un lungo periodo orbitale, l'orbita del pianeta \u00e8 molto eccentrica, pi\u00f9 di quella di qualsiasi pianeta nel nostro sistema solare. Il semiasse maggiore dell'orbita lo colloca nella zona abitabile di Upsilon Andromedae A.\nL'elevata eccentricit\u00e0 potrebbe essere il risultato di perturbazioni gravitazionali a opera di un pianeta pi\u00f9 esterno ora perduto. Secondo alcune simulazioni le interazioni avrebbero spinto Upsilon Andromedae d in un'orbita pi\u00f9 interna e pi\u00f9 eccentrica, come conseguenza l'orbita del pi\u00f9 interno Upsilon Andromedae c sarebbe diventata anch'essa eccentrica e il pianeta pi\u00f9 esterno sarebbe stato espulso dal sistema.\nUna limitazione nel metodo della velocit\u00e0 radiale usato per scoprire il pianeta \u00e8 che permette di stimare solo un limite inferiore per la massa. Nel caso di Upsilon Andromedae d il limite \u00e8 posto a 3,93 volte la massa di Giove, tuttavia a seconda dell'inclinazione orbitale la vera massa potrebbe essere molto pi\u00f9 alta. Osservazioni astrometriche preliminari suggeriscono un'inclinazione di 155,5\u00b0 rispetto alla nostra linea visiva. Se questa misura fosse confermata la vera massa del pianeta sarebbe di circa 9-10 volte quella di Giove.\nCaratteristiche.\nData la sua elevata massa \u00e8 probabile che il pianeta sia un gigante gassoso senza una superficie solida e con una gravit\u00e0 superficiale 10 volte quella della Terra. Siccome il pianeta \u00e8 stato rilevato solo indirettamente, caratteristiche quali il raggio, la composizione e la temperatura al momento non sono note.\nIpotizzando che la composizione del pianeta sia simile a quella di Giove e che sia in un ambiente prossimo all'equilibrio chimico, si prevede che l'atmosfera superiore del pianeta contenga nubi d'acqua piuttosto che quelle di ammoniaca tipiche di Giove.\nUpsilon Andromedae d si trova nella zona abitabile della sua stella, cio\u00e8 quella regione in cui pianeti simili alla Terra possono mantenere acqua allo stato liquido sulla superficie e che ricevono una giusta dose di radiazione ultravioletta dalla propria stella. Le simulazioni suggeriscono che anche con un'orbita eccentrica i pianeti terrestri potrebbero mantenere acqua liquida per l'intero anno locale. Questo significa che un ipotetico grosso satellite naturale di Upsilon Andromedae d potrebbe essere in grado di ospitare la vita."}
{"id": "1489386", "revid": "3115", "url": "https://it.wikipedia.org/wiki?curid=1489386", "title": "Paolo Ficalora", "text": "Biografia.\nFicalora, capitano di lungo corso e poi gestore di un residence, fu ucciso dalla mafia nel 1992. Per lungo tempo la morte del capitano Ficalora \u00e8 rimasta senza colpevoli e movente, lasciando spazio a supposizioni e illazioni. \nA raccontare i veri motivi del suo assassinio \u00e8 stato, nel corso del processo, l'ex boss di San Giuseppe Jato, Giovanni Brusca, collaboratore di giustizia. Ficalora fu ucciso per avere ospitato nel residence che gestiva il superpentito di Cosa Nostra Totuccio Contorno, nel periodo in cui era tornato in Sicilia. Del suo ospite ignorava l'identit\u00e0 che scopr\u00ec solo successivamente.\nFicalora venne assassinato, con diversi colpi di arma da fuoco, proprio davanti a quel residence in cui aveva dato ospitalit\u00e0 al pentito, dal mafioso Gioacchino Calabr\u00f2.\nNel 2002, la vedova Ficalora, che per anni si era battuta per ottenere giustizia per la morte del marito subisce anche un'intimidazione: su un tavolo della sua abitazione trova un mazzo di fiori e alcuni proiettili.\nLa Corte d'Assise d'Appello di Palermo ha confermato la sentenza di condanna all'ergastolo per Calabr\u00f2, emessa in primo grado e condannato a dodici anni di reclusione con il rito abbreviato Giovanni Brusca. La sentenza ha trovato conferma definitiva in Cassazione nel 2004.\nAl capitano Paolo Ficalora sono state intitolate quattro borse di studio. Il comune di Castellammare del Golfo, nel 2004, gli ha intitolato una strada."}
{"id": "1489387", "revid": "339392", "url": "https://it.wikipedia.org/wiki?curid=1489387", "title": "Borbonico", "text": ""}
{"id": "1489388", "revid": "28592", "url": "https://it.wikipedia.org/wiki?curid=1489388", "title": "Complesso siderurgico", "text": ""}
{"id": "1489394", "revid": "1543377", "url": "https://it.wikipedia.org/wiki?curid=1489394", "title": "Tiro ai Giochi della VII Olimpiade", "text": "Le competizioni di Tiro ai Giochi della VII Olimpiade si sono svolte a \"Camp de Beverloo\" presso Leopoldsburg per le gare di tiro a segno e al \"Campo Militare di Hoogboom\" presso Brasschaat per le gare di tiro a volo e bersaglio mobile, tra il 22 luglio e il 2 agosto 1920. Si sono svolte 21 gare, solamente maschili. Molti risultati ufficiali sono incompleti."}
{"id": "1489395", "revid": "297745", "url": "https://it.wikipedia.org/wiki?curid=1489395", "title": "De Candia", "text": ""}
{"id": "1489400", "revid": "1013865", "url": "https://it.wikipedia.org/wiki?curid=1489400", "title": "Contea di Maio", "text": "La contea di Maio (in creolo capoverdiano Dja-r Mai) \u00e8 una contea di Capo Verde con 6.952 abitanti al censimento del 2010. \nL'estensione territoriale coincide con l'isola omonima. Il capoluogo della contea \u00e8 Vila do Maio (nota anche come Porto Ingl\u00eas), che conta circa 1.500 abitanti."}
{"id": "1489401", "revid": "1305772", "url": "https://it.wikipedia.org/wiki?curid=1489401", "title": "Maio (disambigua)", "text": ""}
{"id": "1489403", "revid": "287204", "url": "https://it.wikipedia.org/wiki?curid=1489403", "title": "Sindrome di Kluver-Bucy", "text": ""}
{"id": "1489404", "revid": "113231089", "url": "https://it.wikipedia.org/wiki?curid=1489404", "title": "Sara Indrio", "text": "Ha partecipato al film Italiano per principianti, e nel 2004 ha pubblicato il suo album di esordio, \"Dark Clouds, Silver Linings\"."}
{"id": "1489407", "revid": "54253", "url": "https://it.wikipedia.org/wiki?curid=1489407", "title": "Progressive Fighting System", "text": ""}
{"id": "1489409", "revid": "599013", "url": "https://it.wikipedia.org/wiki?curid=1489409", "title": "Pfs", "text": ""}
{"id": "1489410", "revid": "73125", "url": "https://it.wikipedia.org/wiki?curid=1489410", "title": "Super-Terra", "text": ""}
{"id": "1489415", "revid": "5456", "url": "https://it.wikipedia.org/wiki?curid=1489415", "title": "PIFL", "text": ""}
{"id": "1489422", "revid": "117893086", "url": "https://it.wikipedia.org/wiki?curid=1489422", "title": "Primo giorno dell'anno", "text": "Il primo giorno dell'anno, nel calendario gregoriano oggi in vigore nella maggior parte del mondo, \u00e8 il 1\u00ba gennaio. Questa convenzione, che ebbe origine col calendario giuliano in epoca romana, non vale per numerosi altri calendari utilizzati in Europa e nel mondo in passato, n\u00e9 nei calendari di derivazione non romana (per esempio in quello islamico).\nCalendario giuliano e gregoriano.\nGaio Giulio Cesare, nel promulgare il calendario giuliano, stabil\u00ec che l'anno iniziasse il 1\u00ba gennaio, anzich\u00e9 il 1\u00ba marzo come era stato fino a quel momento. Questa convenzione rimase valida finch\u00e9 dur\u00f2 l'Impero romano; durante il Medioevo invece ogni stato e ogni citt\u00e0 aveva un proprio \"stile di datazione\" tradizionalmente utilizzato, con date differenti di computo dell'inizio dell'anno.\nIn epoca moderna, a partire dalla promulgazione del calendario gregoriano (1582), si ritorn\u00f2 progressivamente alla data del 1\u00ba gennaio, oggi adottata universalmente.\nPrincipali stili di datazione.\nSi parla di stile \"anticipato\" quando l'anno con una data numerazione inizia prima che nello stile moderno; di stile \"posticipato\" quando inizia dopo.\n- Stile dell'Incarnazione anticipato (al modo pisano): 25 marzo\n- Stile dell'Incarnazione posticipato (al modo fiorentino): 25 marzo\nCalcolo dell'anno bisestile.\nQuando si calcola se un determinato anno \u00e8 stato bisestile, occorre tenere presente la data d'inizio dell'anno secondo l'uso del tempo. Per esempio se l'anno iniziava il giorno 1\u00ba marzo secondo lo stile veneto, allora il giorno prima del 1\u00ba marzo 1576 era il 29 febbraio 1575 (che noi chiameremmo 29 febbraio 1576 adottando come inizio dell'anno il primo di gennaio). In questo modo l'anno iniziante con il 1\u00ba marzo 1575 secondo lo stile veneto era un anno bisestile anche se non era divisibile per 4.\nQuesto problema pu\u00f2 essere superato considerando gli anni sempre inizianti il primo di gennaio.\nAlcuni esempi di conversioni tra stili di datazione.\nIl giorno 7 aprile 1294 secondo lo stile moderno, corrispondeva al:\nIl giorno 28 dicembre 1445 secondo lo stile moderno, corrispondeva al:\nAltri calendari.\nNei calendari non derivati dal calendario romano, ogni calendario segue una propria convenzione."}
{"id": "1489424", "revid": "33689", "url": "https://it.wikipedia.org/wiki?curid=1489424", "title": "Edward H. Carr", "text": ""}
{"id": "1489432", "revid": "991694", "url": "https://it.wikipedia.org/wiki?curid=1489432", "title": "Giudice conciliatore", "text": ""}
{"id": "1489441", "revid": "869733", "url": "https://it.wikipedia.org/wiki?curid=1489441", "title": "The End", "text": "The End (\"la fine\" in lingua inglese) pu\u00f2 riferirsi a:"}
{"id": "1489444", "revid": "174925", "url": "https://it.wikipedia.org/wiki?curid=1489444", "title": "Val Cellina", "text": ""}
{"id": "1489445", "revid": "108009434", "url": "https://it.wikipedia.org/wiki?curid=1489445", "title": "Porta Portuensis", "text": "La Porta Portuensis era una delle porte meridionali delle Mura aureliane di Roma. Si apriva nel primissimo tratto di mura sulla riva destra del Tevere, nel punto dove aveva inizio la via Portuense, circa all'incrocio tra questa e l'attuale via E. Bezzi.\nStoria.\nCostruita inizialmente, come molte altre, a due fornici, nel restauro e ristrutturazione operata dall'imperatore Onorio tra il 401 e il 403 mantenne quest'impostazione, insieme alla Porta Prenestino-Labicana, in contrasto con la tendenza generalizzata a ridurre ad una sola apertura tutte le porte nelle mura, per motivi difensivi. E questa circostanza \u00e8 una prova dell'importanza che la porta rivest\u00ec per diversi secoli, tant'\u00e8 vero che non sub\u00ec neanche quel processo di cristianizzazione della nomenclatura delle porte, che invece ne coinvolse molte altre (al massimo, nel XVI secolo, fu chiamata \"Porta del Porto\"), a conferma dell'immutato rilevante ruolo a cui era adibita. E del resto, insieme a Porta Ostiense che collegava Roma con Ostia, la Portuensis aveva come destinazione il porto di Claudio (poi sostituito dal porto di Traiano), lungo la strada che seguiva il corso del fiume fin nei pressi dell'attuale aeroporto \"Leonardo da Vinci\" di Fiumicino.\nL'intervento onoriano si limit\u00f2 a rialzare l'intera porta, le torri e l'architrave sopra i due fornici, su cui venne apposta la solita lapide commemorativa che, secondo una testimonianza della met\u00e0 del XV secolo, era probabilmente simile, se non uguale, a quella ritrovata anche su Porta Tiburtina e Porta Maggiore, il cui interesse storico derivava dal fatto di contenere un riferimento al nome di Stilicone, il generale romano giustiziato nel 408 perch\u00e9 accusato di tradimento e connivenza con il visigoto Alarico I. Il suo nome sub\u00ec una \"damnatio memoriae\" e venne abraso da tutte le iscrizioni e cancellato da tutte le fonti ufficiali. Si tratt\u00f2 per\u00f2 di una \"damnatio\" parziale, perch\u00e9, mentre sull'iscrizione della Porta Tiburtina il nome di Stilicone risulta essere stato eliminato, non altrettanto \u00e8 accaduto su quella, identica, di Porta Maggiore. Non ci sono invece notizie sull'iscrizione della Portuensis.\nNel 455 i Vandali di Genserico entrarono da questa porta e diedero inizio al cosiddetto Sacco di Roma, per quattordici giorni.\nDopo averne chiuso per un certo tempo il fornice occidentale, la porta fu distrutta da papa Urbano VIII in occasione dell'abbattimento di tutto il tratto di mura aureliane che salivano sul Gianicolo (quindi, di fatto, tutto il tratto sulla sponda destra del Tevere, il cui tracciato originario \u00e8 pertanto alquanto dubbio) e a met\u00e0 del XVII secolo venne sostituita, 453 metri pi\u00f9 a nord, dalla nuova Porta Portese, fatta aprire da papa Innocenzo X. Del resto, il porto costruito dall'imperatore Claudio gi\u00e0 dal medioevo era decaduto (e con esso la citt\u00e0 di Porto, anche a causa delle scorrerie dei pirati e dei saraceni su tutte le coste del Mediterraneo) e ormai non poteva pi\u00f9 competere con quello fluviale, il Porto di Ripa Grande.\nGi\u00e0 dal V secolo e almeno fino al XV, \u00e8 attestato come prassi normale l'istituto della concessione in appalto o della vendita a privati delle porte cittadine e della riscossione del pedaggio per il relativo transito. In un documento del 1467 \u00e8 riportato un bando che specifica le modalit\u00e0 di vendita all'asta delle porte cittadine per un periodo di un anno. Da un documento del 1474 apprendiamo che il prezzo d'appalto per la porta Portuensis era pari a \"fiorini 92, boll. 47, soll. 9, den. 7 per sextaria\" (\"rata semestrale\"); si trattava di un prezzo molto alto (secondo solo a quello di Porta Maggiore), e molto intenso doveva quindi essere anche il traffico cittadino per quel passaggio, per poter assicurare un congruo guadagno al compratore. Guadagno che era regolamentato da precise tabelle che riguardavano la tariffa di ogni tipo di merce, ma che era abbondantemente arrotondato da abusi di vario genere, a giudicare dalla quantit\u00e0 di \"gride\", editti e minacce che venivano emessi."}
{"id": "1489448", "revid": "115833287", "url": "https://it.wikipedia.org/wiki?curid=1489448", "title": "Neoranga - L'arcana divinit\u00e0 del mare del sud", "text": ", letteralmente \"\"Lo strano sovrano dei mari del sud - Neoranga\" \u00e8 un anime trasmesso in Giappone a partire dal 1998 e distribuito in Italia dalla Dynamic Italia in VHS.\nNella trasmissione giapponese, \"Neo Ranga\"\" faceva parte dell'\"Anime Complex\", ovvero tre serie di breve durata (insieme a Maico 2010 e Aa! Megami-sama! Chicchaitte koto wa benri da ne), trasmesse insieme come se si trattasse di una sola.\nTrama.\nUshio Shimabara, una studentessa delle superiori, vive a Tokyo con la sua impegnatissima sorella maggiore Minami e la piccola Yuuki. Le tre, essendo sole per\u00f2 non se la passano bene economicamente. Ma quando le cose stanno andando per il peggio, scoprono di avere una eredit\u00e0 dimenticata, lasciata loro dal fratello maggiore, scomparso anni prima in Indonesia. Il ragazzo infatti aveva sposato l'erede al trono dell'isola di Barou, divenendone quindi re, ma era morto mesi dopo in mare. \nL'eredit\u00e0 consiste in \"Ranga\", un colossale dio-robot di quell'isola, che decide a chi appartenere, facendo divenire quindi il proprio possessore, re di Barou. E sono proprio le ragazze a essere scelte da Ranga, che viene controllato dai loro pensieri, anche per le cose pi\u00f9 semplici, come fare la spesa o buttare la spazzatura ma Ranga \u00e8 vivo ed ha anche una volont\u00e0 propria. \nLa vita per le ragazze per\u00f2 non sar\u00e0 facile: in primo luogo dovranno guardarsi dalla diffidenza e dai sospetti della popolazione di Tokyo, e in seguito dai disegni macchinosi e ingannatori di una parte del governo giapponese che, supportato dall'esercito, mira ad usare Ranga e altri esseri simili a lui come delle armi. Alla fine si scoprir\u00e0 che Ranga altro non \u00e8 che un essere vivente creato da un'antica ed evoluta razza di esseri umani, i Suura, e che fu l'unico della sua specie ad opporsi a Tao, un presunto dio che ancora oggi aleggia sul futuro dell'umanit\u00e0, e che usa i suoi ambasciatori, i Curiotes, per diffondere un messaggio deviato di pace e unit\u00e0 al prezzo della sottomissione a lui.\nColonna sonora.\nSigle di apertura\nSigle di chiusura"}
{"id": "1489451", "revid": "729019", "url": "https://it.wikipedia.org/wiki?curid=1489451", "title": "Opel 1.0 L", "text": "La 1.0 L era un'autovettura di fascia medio-bassa prodotta nel solo 1933 dalla Casa automobilistica tedesca Opel.\nProfilo e storia.\nLa 1.0 L (o \"1.0 Liter\") fu proposta unicamente nel 1933 in affiancamento alla 1.2 L, con la quale condivideva gran parte della meccanica. Di quest'ultima, la 1.0 L volle essere una versione pi\u00f9 economica e semplificata.&lt;br&gt;\nLa 1.0 L nacque sul telaio della 1.2 L, nella versione a passo corto. Tale telaio, come nel caso della \"sorella maggiore\", era una struttura ad U in acciaio stampato. Della 1.2 L venivano mantenuti l'impianto frenante a tamburi sulle quattro ruote e le sospensioni, che accanto alla tradizionale soluzione dell'assale rigido e delle balestre semiellittiche prevedeva anche l'utilizzo dei pi\u00f9 moderni ammortizzatori idraulici.&lt;br&gt;\nAnalogo alla 1.2 L anche lo schema della trasmissione, che comprendeva una frizione monodisco, un differenziale ed un cambio a tre marce. Rispetto alla 1.2 L, per\u00f2, che dal 1933 sulle versioni di punta montava un cambio a 4 marce, su nessuna versione della 1.0 L era prevista tale soluzione.&lt;br&gt;\nIl motore della 1.0 L era l'unica novit\u00e0 di nota: derivato dall'unit\u00e0 che equipaggiava la 1.2 L, ne fu ridotta la corsa da 90 a 75 mm, fermo restando l'alesaggio di 65. Il piccolo 4 cilindri della 1.0 L, raggiungeva cos\u00ec i 989 cm\u00b3 di cilindrata. Classico era lo schema a valvole laterali e l'alimentazione a carburatore. La 1.0 L raggiungeva una potenza massima di 18 CV, sufficienti a farle raggiungere una velocit\u00e0 massima di 78 km/h.&lt;br&gt;\nLa 1.0 L era disponibile sia come berlina a 2 porte che come cabriolet a 4 posti e fu tolta di produzione alla fine del 1933. &lt;br&gt;\nSia la 1.0 L sia la 1.2 L troveranno un'erede nella Opel P4 del 1935, con cilindrata intermedia da 1.1 litri."}
{"id": "1489452", "revid": "1543377", "url": "https://it.wikipedia.org/wiki?curid=1489452", "title": "Shin Bet", "text": "Lo Shin Bet \u00e8 l'agenzia di intelligence per gli affari interni dello stato di Israele. Nata nel 1948, \u00e8 una delle tre principali organizzazioni per la sicurezza dello Stato, assieme ad Aman (intelligence militare delle IDF) e al Mossad (responsabile della gestione della raccolta di intelligence nelle operazioni all'estero).\nIl nome ufficiale sarebbe in realt\u00e0 Shabak (in lingua ebraica, \u05e9\u05d1\"\u05db \"shabak\" , acronimo di \"Sh\u00e9r\u016bt B\u012bt\u0101h\u014dn Kl\u0101l\u012b\" \u05e9\u05d9\u05e8\u05d5\u05ea \u05d1\u05d9\u05d8\u05d7\u05d5\u05df \u05db\u05dc\u05dc\u05d9, che significa appunto \"Servizio di sicurezza generale\"), le cui due prime iniziali ebraiche originano proprio l'espressione \"Shin Bet\". Il suo motto \u00e8 \"\u05de\u05d2\u05df \u05d5\u05dc\u05d0 \u05d9\u05e8\u05d0\u05d4,\" ovvero: \"(Scudo di) difesa che non sar\u00e0 visto\" o \"scudo invisibile\".\nIl quartier generale dello Shin Bet si trova ad Afeka, un quartiere settentrionale di Tel Aviv, su una collina, a nord di Park Hayarkon. Il Mossad si trova invece sull'autostrada costiera, tra Tel Aviv e Herzliya, vicino alla stazione di servizio (\"Geliloth Intersection\"), presso le Intelligence Unit 504 e 8200. \nOrganizzazione.\nSi ritiene che lo Shin Bet abbia tre ali operative: \nL'unit\u00e0 antiterroristica Yamas \u00e8 direttamente subordinata allo Shin Bet. \nSebbene sia un'agenzia di sicurezza interno, non dipende dal Ministero dell'interno israeliano e il suo capo risponde direttamente al Primo Ministro di Israele.\nDoveri e ruoli.\nI compiti dello Shin Bet sono la protezione della sicurezza dello stato, l'esposizione di gruppi terroristici l'interrogatorio di sospetti terroristi, la fornitura di informazioni sulle operazioni antiterrorismo in Cisgiordania e nella Striscia di Gaza, il controspionaggio, la protezione personale degli alti funzionari pubblici, la protezione di importanti infrastrutture e edifici governativi, e salvaguardare le compagnie aeree israeliane e le ambasciate d'oltremare.\nStoria.\nCon la dichiarazione d'indipendenza israeliana del 1948, lo Shin Bet fu fondato come un ramo delle forze di difesa israeliane e inizialmente era guidato da Isser Harel (il padre dell'intelligence israeliana, che in seguito guid\u00f2 il Mossad). La responsabilit\u00e0 per l'attivit\u00e0 dello Shin Bet \u00e8 stata successivamente spostata dall'IDF all'ufficio del primo ministro. Durante la guerra arabo-israeliana del 1948, le responsabilit\u00e0 dello Shin Bet includevano solo questioni di sicurezza interna. Nel febbraio del 1949 (poco prima della fine della guerra), le sue responsabilit\u00e0 furono estese al controspionaggio. \nUno dei principali successi dello Shin Bet fu l'ottenimento di una copia del discorso segreto pronunciato da Nikita Krusciov nel 1956, in cui denunciava Stalin. Un'edizione polacca del discorso \u00e8 stata fornita all'ambasciata israeliana a Varsavia dal fidanzato del segretario di un funzionario comunista polacco. L'ufficiale di collegamento polacco dello Shin Bet ha trasmesso la copia a Israele. Il governo israeliano ha quindi deciso di condividere le informazioni con gli Stati Uniti, che le hanno pubblicate con l'approvazione israeliana. Tuttavia, uno studio pubblicato nel 2013 da Matitiahu Mayzel mette in dubbio la storia, sostenendo che il discorso non era segreto e che era stato trasmesso in Occidente da pi\u00f9 fonti, tra cui agenzie politiche e di intelligence sovietiche. \nUn notevole risultato nel controspionaggio fu la cattura di Israel Beer del 1961, che si rivel\u00f2 essere una spia sovietica. Beer era un tenente colonnello nelle riserve, un commentatore esperto di questioni di sicurezza e un caro amico del Ben-Gurion, in grado di raggiungere alti circoli israeliani. Beer fu processato e condannato a dieci anni di prigione (in seguito estesa dalla Corte suprema a quindici anni, a seguito del suo appello), dove mor\u00ec. Un anno prima, Kurt Sitte, un tedesco cristiano dei Sudeti e professore nel Technion, era stato rivelato come una spia cecoslovacca . \nNel 1967, un doppio agente egiziano-israeliano, Rif'at al Gamal / Jacques Bitton, forn\u00ec all'Egitto false informazioni sui piani di battaglia di Israele, sostenendo che avrebbe iniziato con operazioni a terra. Gli egiziani lasciarono quindi i loro aerei su piste aperte, il che consent\u00ec all'Aeronautica israeliana di mettere fuori combattimento l'aeronautica egiziana entro tre ore dallo scoppio della Guerra dei Sei Giorni . L'operazione Yated, come fu successivamente nota, \u00e8 considerata uno degli inganni di maggior successo nella storia dell'intelligence israeliana, alla pari dell'operazione britannica Operazione Mincemeat durante la seconda guerra mondiale.\nDopo la guerra, il monitoraggio dell'attivit\u00e0 terroristica in Cisgiordania e nella Striscia di Gaza diventa una parte importante della missione dello Shin Bet. Nel periodo 1984-1986, lo Shin Bet ebbe una grave crisi in seguito all'affare Kav 300 in cui quattro militanti palestinesi dirottarono un autobus. Due dei dirottatori furono uccisi nello stallo che ne segu\u00ec, gli altri due furono uccisi poco dopo essere stati presi in custodia dagli ufficiali Shin Bet, che in seguito dissimularono l'evento e cospirarono per incastrare un ufficiale dell'IDF. In seguito alla vicenda, il capo dello Shin Bet, Avraham Shalom, fu costretto a dimettersi. \nLa Commissione Landau del 1987, istituita per indagare sui metodi di interrogatorio dello Shin Bet, critic\u00f2 l'organizzazione e stabil\u00ec linee guida per regolare quali forme di pressione fisica potevano essere usate sui prigionieri. Tra le pratiche autorizzate vi erano \"mantenere i prigionieri in posture terribilmente scomode, coprendo loro la testa con sacchi sporchi e maleodoranti e privandoli del sonno\". I gruppi per i diritti umani in Israele hanno sostenuto che una tale pratica equivale a tortura. Un rapporto ufficiale del 1995 di Miriam Ben-Porat, reso pubblico nel 2000, mostrava che Shin Bet \"abitualmente\" andava oltre la \"moderata pressione fisica\" autorizzata dalla Commissione Landau. Nel rapporto, Israele ha ammesso per la prima volta che i detenuti palestinesi sono stati torturati durante la Prima Intifada, tra il 1988 e il 1992.\nNel 1995, lo Shin Bet non \u00e8 riuscito a proteggere il primo ministro israeliano, Yitzhak Rabin, assassinato dall'estremista di destra Yigal Amir. Shin Bet aveva scoperto i piani di Amir e un agente Shin Bet fu inviato per monitorare Amir e rifer\u00ec che Amir non era una minaccia. In seguito all'assassinio, il direttore dello Shin Bet, Carmi Gillon, diede le dimissioni. Successivamente, la Commissione Shamgar ha segnalato gravi carenze nell'unit\u00e0 di sicurezza personale. Un'altra fonte di imbarazzo e critica \u00e8 stata il comportamento violento, provocatorio e incitante di Avishai Raviv, un informatore dell'unit\u00e0 ebraica di Shin Bet durante il periodo che ha portato all'assassinio. Pi\u00f9 tardi, Raviv fu assolto dalle accuse di aver incoraggiato Yigal Amir a uccidere Yitzhak Rabin. \nPochi mesi dopo l'assassinio di Rabin, il principale costruttore di bombe di Hamas Yahya Ayyash \u00e8 stato assassinato in un omicidio mirato in cui un dispositivo esplosivo \u00e8 stato piazzato nel suo telefono cellulare . \nGillon \u00e8 stato sostituito dall'Ammiraglio Ami Ayalon, che ha contribuito a ripristinare il morale dell'organizzazione dopo la debacle dell'assassinio di Rabin e riabilitare la sua immagine pubblica. \nNel 2000, Ayalon fu sostituito da Avi Dichter, un ex commando Sayeret Matkal e un esperto agente Shin Bet, che rafforz\u00f2 i rapporti di lavoro con le forze di difesa israeliane e la polizia israeliana. Dichter era al comando quando scoppi\u00f2 l'Intifada di al-Aqsa e ha trasformato lo Shin Bet in un attore di spicco nella guerra al terrorismo dopo il crollo del Vertice di Camp David del 2000 . \nNel novembre 2003, quattro ex capi di Shin Bet (Avraham Shalom, Yaakov Peri, Carmi Gillon e Ami Ayalon) hanno invitato il governo israeliano a raggiungere un accordo di pace con i palestinesi. \nNel maggio 2005, Dichter \u00e8 stato sostituito da Yuval Diskin, che ha servito fino al 2011. \nNel 2011, Yoram Cohen \u00e8 stato scelto come nuovo capo di Shabak e ha prestato servizio fino al 2016. \nNel 2016, Nadav Argaman \u00e8 stato scelto come nuovo capo di Shabak e ha assunto l'incarico l'8 maggio 2016. \nResponsabilit\u00e0.\nL'ex assistente speciale del direttore Shin Bet, Barak Ben-Zur, ha affermato che dal 1948 (o pi\u00f9 in particolare dal 1957) il gruppo \u00e8 stato messo sotto il controllo della Knesset per monitorare il suo budget. Nel maggio 2002, \u00e8 stato fissato un punto di riferimento quando Shin Bet \u00e8 stato portato sotto il controllo del Comitato per gli affari esteri e la sicurezza di Knesset, che potrebbe indagare se sta funzionando all'interno di confini legali che, a sua volta, coinvolge anche il Comitato Costituzione, Diritto e Giustizia. Il consulente legale del governo approva le attivit\u00e0 di Shin Bet, il Gabinetto politico-di sicurezza riceve le segnalazioni direttamente dal direttore di Shin Bet e ogni detenuto ha il diritto di presentare un reclamo.\nRaccolta di informazioni, metodi di interrogatorio e tortura.\nShin Bet estrae anche informazioni interrogando i sospetti, con metodi che hanno ripetutamente sollevato preoccupazioni. Nel 1987, dopo le denunce per l'uso eccessivo della violenza, la Commissione Landau elabor\u00f2 linee guida che condonavano \"moderata pressione fisica\" quando necessario, ma nel 1994 il controllore di stato Miriam Ben-Porat scopr\u00ec che tali regolamenti erano stati ripetutamente violati e che i comandanti GSS senior non lo impedivano. \nPi\u00f9 tardi, nel 1999, la Corte Suprema israeliana ha ascoltato diverse petizioni contro i metodi dello Shin Bet, tra cui (1) \"lo scuotimento forzato e ripetuto della parte superiore del busto del sospetto, in un modo che fa oscillare rapidamente il collo e la testa\" (2) ammanettare il sospetto in una \"posizione di Shabach\" dolorosa per un lungo periodo di tempo, (3) la \"rana accovacciata\" che consiste in \"accovacciamenti consecutivi e ripetuti sulla punta dei piedi\" e altri metodi. La Corte ha stabilito che Shin Bet non aveva l'autorit\u00e0, anche sotto la difesa della \"necessit\u00e0\", di impiegare tali metodi. Questa sentenza \u00e8 stata accolta come una pietra miliare contro l'uso della tortura sui prigionieri palestinesi. \nLo Shin Bet afferma che ora usa solo mezzi psicologici, sebbene B'Tselem e Amnesty International continuino ad accusare Shin Bet di impiegare metodi fisici che equivalgono a tortura in base alle convenzioni internazionali. Nel 2015, Physicians for Human Rights-Israel ha osservato che le petizioni contro Shin Bet erano quadruplicate dal 2012 e ha affermato che, nel corso degli ultimi anni, di 850 denunce contro Shin Bet per tortura, nessuna erano stata indagata. Hanno inoltre affermato che non esiste alcun sistema di ricorso legale contro le organizzazioni di sicurezza. \nLo Shin Bet ha anche lavorato a stretto contatto con l'Aeronautica israeliana nelle \"uccisioni mirate\" di comandanti e leader di fazioni palestinesi di Hamas, la Jihad islamica, le Brigate dei martiri di Al-Aqsa e Fatah. Questi assassinii vengono di solito eseguiti da elicotteri. Sia i comandanti IAF che gli agenti Shin Bet siedono insieme nel centro di comando per monitorare le operazioni. Il compito di Shin Bet \u00e8 quello di fornire informazioni su quando e dove il bersaglio sar\u00e0 disponibile per uno attacco e quindi reagire al feedback dei droni IAF per garantire che gli uomini sul posto siano effettivamente i target corretti.\nDetenzione.\nSalah Haj Yihyeh, un palestinese che gestisce cliniche mobili per i medici per i diritti umani, \u00e8 stato arrestato per essere interrogato dalla Shin Bet. Nell'interrogatorio, Yihyeh ha risposto a domande sulle attivit\u00e0 dell'organizzazione, il suo budget, l'identit\u00e0 dei suoi donatori e dettagli su altri impiegati da PHR. Il consiglio dei Medici per i diritti umani, in una lettera al capo dello Shin Bet Yuval Diskin, respinse \"l'attraversamento di una linea rossa in una democrazia\". La lettera sosteneva che, poich\u00e9 l'unica ragione per interrogare un dipendente del gruppo era spaventarlo, le tattiche erano inaccettabili e illegali. \nIl giornalista palestinese Mohammed Omer \u00e8 stato arrestato nel luglio 2008 da Shin Bet. Arrivato con un volo da Londra, Omer afferma di essere stato preso da parte da un ufficiale Shin Bet. Secondo \"Democracy Now!\", Omer \u00e8 stato successivamente interrogato, sottoposto a perquisizione e poi picchiato da otto ufficiali armati di Shin Bet. Le ferite avrebbero lasciato Mohammed Omer in ospedale per una settimana. Il governo israeliano ha respinto apertamente le affermazioni di Omer, citando incoerenze nelle sue accuse e rilevando che tali indagini sono rigorosamente regolate.\nVisibilit\u00e0.\nUn tempo considerato un impegno per l'anonimato permanente e persino l'invisibilit\u00e0 nella societ\u00e0 israeliana, oggi un agente Shin Bet che raggiunge un alto grado nel servizio, in particolare il direttore, \u00e8 considerato un candidato per l'adesione alle migliori unit\u00e0 del governo israeliano e della comunit\u00e0 imprenditoriale. Questo processo segue una tendenza iniziata da ex generali e colonnelli delle forze di difesa israeliane, dai pionieri come Moshe Dayan, Ariel Sharon e Yitzhak Rabin. Nello Shin Bet e nel servizio di intelligence del Mossad, la tendenza si \u00e8 manifestata molto pi\u00f9 tardi (a met\u00e0 degli anni '90), anche se Isser Harel (che era stato capo di entrambi i servizi) e Meir Amit del Mossad hanno entrambi servito da legislatori.\nOggi gli ex direttori di Shabak sono sempre pi\u00f9 visibili come candidati a cariche superiori. Yaakov Peri \u00e8 diventato il presidente di Bank HaMizrahi nel 2002 ed \u00e8 diventato anche un ospite molto visibile nei programmi televisivi. Carmi Gillon \u00e8 presidente del Consiglio locale di Mevaseret Sion, un sobborgo di Gerusalemme, mentre Avi Dichter e Ami Ayalon sono stati allo stesso momento candidati alla carica di ministro della Difesa (Dichter per il partito Kadima formato dal primo ministro Ariel Sharon, Ayalon nel partito laburista). Dichter divenne infine Ministro della sicurezza interna del governo guidato da Ehud Olmert. Ayalon ha attirato un ampio seguito come co-iniziatore con il dignitario palestinese Sari Nusseibeh dell'iniziativa non governativa \"Peoples' Voice\" per presentare una petizione ai governi di Israele e dell'Autorit\u00e0 Palestinese per una soluzione permanente.\nNel 2007, il servizio ha lanciato la sua prima unit\u00e0 di reclutamento pubblica in assoluto, svelando un \"sito Web fluido\" e acquistando annunci online in Israele e all'estero in una campagna volta a \"attrarre programmatori di computer di alto livello\" alla sua divisione informatica. Il 18 marzo 2008, \u00e8 stato annunciato che il sito ufficiale di Shin Bet avrebbe offerto anche un blog, in cui quattro dei suoi agenti avrebbero discusso anonimamente su come venivano reclutati e che tipo di lavoro svolgessero; rispondendo anche alle domande inviate dai membri del pubblico. La decisione di lanciare il blog \u00e8 stata presa dai vertici di Shin Bet, tra cui il direttore Yuval Diskin, e fa parte del tentativo di attrarre lavoratori ad alta tecnologia nel dipartimento IT in crescita dell'agenzia. Secondo gli ufficiali Shin Bet, il sito Web e il blog mirano anche a promuovere un'immagine pubblica pi\u00f9 accessibile e positiva per i servizi segreti, a lungo associata a \"attivit\u00e0 oscure, sotto copertura e persino violente\". \nNel 2012, sei ex capi degli Shin Bet (Shalom, Peri, Gillon, Ayalon, Dichter e Diskin) sono apparsi in un film documentario, \"The Gatekeepers\", e hanno discusso i principali eventi delle loro attivit\u00e0. "}
{"id": "1489456", "revid": "184574", "url": "https://it.wikipedia.org/wiki?curid=1489456", "title": "Alessandro Perissinotto", "text": "Biografia.\nDopo aver praticato diversi mestieri per mantenersi gli studi, nel 1992 si laurea all'Universit\u00e0 degli Studi di Torino in Lettere, tesi in semiotica della fiaba con il professor Gian Paolo Caprettini. Inizia subito a dedicarsi al mondo della multimedialit\u00e0, alla realizzazione di prodotti didattici, e al linguaggio dei segni nelle fiabe, con i suoi primi saggi \"Gli attrezzi del narratore\". Pubblica, insieme a Gian Paolo Caprettini, il \"Dizionario della fiaba\".\nAttualmente \u00e8 docente universitario a Torino, mentre in precedenza aveva insegnato per alcuni anni a Bergamo.\nGioca a calcio nell'Osvaldo Soriano Football Club, la \"Nazionale Italiana Scrittori\".\nScritti.\nNel 1997 Perissinotto inizia a pubblicare romanzi che ruotano attorno a tematiche poliziesche.\nIl primo \u00e8 \"L'anno che uccisero Rosetta\", ambientato negli anni '60 a Balme, un piccolo paese delle valli di Lanzo (Piemonte), seguito poco dopo da \"La canzone di Colombano\", giallo ambientato questa volta in Val di Susa, a Chiomonte, all'inizio del XVI secolo.\nSegue \"Treno 8017\", che prende spunto da un incidente ferroviario del 1944, in cui persero la vita oltre 500 persone, che chiude la serie dei racconti storici. Del 2004 \u00e8 \"Al mio giudice\", romanzo epistolare contemporaneo in cui i messaggi scambiati tra un presunto omicida latitante e il giudice che gli d\u00e0 la caccia viaggiano per posta elettronica e in cui l'intrigo riguarda l'alta finanza, dedita a spericolate transazioni bancarie online; con questo romanzo Perissinotto si aggiudica il Premio Grinzane Cavour (2005) per la Narrativa Italiana.\nNei suoi successivi tre romanzi \"Una piccola storia ignobile\", \"L'ultima notte bianca\" e \"L'orchestra del Titanic\", tutti pubblicati da Rizzoli, le indagini sono condotte da un solo e ben delineato personaggio, la psicologa Anna Pavesi, che utilizza la conoscenza della mente per sondare e portare alla luce la banalit\u00e0 di quel male ben connaturato nell'animo umano; in particolare, l'indagine raccontata in \"L'ultima notte bianca\", attraverso la Torino olimpica del 2006, gioiosa e festosa, ma anche frastornata e passiva, permette all'autore di evidenziare i chiaroscuri dell'evento, sottolineando l'esistenza di una periferia abitata da gente operosa, ma esclusa dalla grande festa olimpica e, soprattutto, di una folta popolazione di giovani emarginati che, in mezzo a tante luci e ostentazioni, si trascinano nella miseria, o nella schiavit\u00f9 della droga e della prostituzione.\nSuccessivamente pubblica nel 2011 \"Semina il vento\", Piemme e \"Lo sguardo oltre l'orizzonte\" (scritto su commissione della Banca del Piemonte per celebrarne il centesimo di fondazione). \nCon \"Le colpe dei padri\", Piemme, 2013 si classifica in seconda posizione al Premio Strega. Pubblica poi, nel 2014, \"Coordinate d'oriente\" sempre con Piemme. Nel 2017 esce il romanzo: \"Quello che l'acqua nasconde\" (Piemme).\nParallelamente, cio\u00e8 dal 2016, scrive con lo pseudonimo di Arno Saar romanzi polizieschi ambientati in Estonia che hanno per protagonista il detective Marko Kurismaa: \"Il treno per Tallinn\" e \"La neve sotto la neve\".\nNel 2019 viene insignito del Premio Internazionale Bottari Lattes Grinzane con \"Il silenzio della collina\", basato sull'omicidio di Maria Teresa Novara.\nNel 2020 pubblica \"La congregazione\" (Mondadori)\",\" che ha per protagonista una sopravvissuta alla strage del Tempio del popolo a Jonestown in Guyana nel 1978.\nTraduzione.\nHa tradotto o curato le traduzioni dei libri polizieschi dello scrittore francese Jean-Christophe Grang\u00e9. Dalla trasposizione filmica di uno dei romanzi di Grang\u00e9, \"I fiumi di porpora\", Perissinotto ha tratto spunto per i luoghi in cui viene ambientato il finale di \"Una piccola storia ignobile\"."}
{"id": "1489464", "revid": "599013", "url": "https://it.wikipedia.org/wiki?curid=1489464", "title": "Fds", "text": ""}
{"id": "1489473", "revid": "1977557", "url": "https://it.wikipedia.org/wiki?curid=1489473", "title": "James Dunlop", "text": "L'esordio.\nDunlop era figlio di un tessitore, John Dunlop; nacque a Dalry, Ayrshire, in Scozia. Fu educato nella scuola di Dalry e cominci\u00f2 a lavorare in una filanda a Beith all'et\u00e0 di 14 anni, mentre frequentava anche una scuola serale. Si interess\u00f2 presto all'astronomia e nel 1810 costru\u00ec il suo primo telescopio. Nel 1820 conobbe Sir Thomas Brisbane, che lo nomin\u00f2 suo secondo assistente scientifico quando si rec\u00f2 a Sydney come governatore.\nLa carriera in Australia.\nAppena dopo il suo arrivo, Brisbane costru\u00ec un osservatorio a Parramatta, dove Dunlop trov\u00f2 un impiego. \nNel 1823 Karl R\u00fcmker, che era il primo assistente, lasci\u00f2 l'osservatorio e Dunlop lo sostitu\u00ec. Non era un astronomo professionista, ma aveva imparato il mestiere da R\u00fcmker e dai suoi assistenti. Tra il giugno del 1823 e il febbraio del 1826 fece 40.000 osservazioni e catalog\u00f2 7385 stelle. \nAll'inizio di marzo, lasci\u00f2 l'osservatorio e continu\u00f2 a lavorare per conto proprio, poich\u00e9 Thomas Brisbane aveva venduto le strumentazioni dell'osservatorio al governo australiano quando lasci\u00f2 il continente nel dicembre del 1825. Nel maggio del 1826 R\u00fcmker ritorn\u00f2 all'osservatorio e sette mesi dopo fu nominato astronomo dal governo.\nRitorno in Scozia.\nDunlop lasci\u00f2 Sydney per la Scozia nel Febbraio del 1827 e lavor\u00f2 per quattro anni all'osservatorio di Sir Thomas Brisbane. Aveva fatto un ottimo lavoro in Australia e il suo nome fu associato a quello di R\u00fcmker nella scoperta della cometa Encke a Parramatta nel giugno del 1822. Pi\u00f9 tardi fu tra i primi in Inghilterra a riscoprire la cometa nel 1829.\nIl ritorno in Australia.\nNell'aprile del 1831 Dunlop fu nominato sovrintendente dal governo presso l'osservatorio di Parramatta come successore di R\u00fcmker con un salario di 300 sterline annuali. Arriv\u00f2 Sydney nel novembre del 1831 e trov\u00f2 l'osservatorio in pessime condizioni. Nell'agosto del 1847 diede le dimissioni e and\u00f2 a vivere nella sua fattoria presso Brisbane Water.\nMor\u00ec il 22 settembre del 1848.\nI lavori di Dunlop furono pubblicati sul \"Monthly Notices della Royal Astronomical Society\", nell'\"Edinburgh Journal of Science\" e nelle \"Transactions\" della Royal Society tra il 1823 e il 1839.\nScoperte.\nFece numerose scoperte nell'emisfero sud e compil\u00f2 il \"Catalogue of Nebulae and Clusters of Stars in the Southern Hemisphere observed in New South Wales\" che conteneva 629 oggetti. Tuttavia solo met\u00e0 degli oggetti scoperti furono poi confermati. Il pi\u00f9 famoso \u00e8 la radiogalassia NGC 5128.\nHa scoperto la cometa non periodica C/1833 S1 Dunlop.\nRiconoscimenti.\nFu premiato con la medaglia d'Oro della Royal Astronomical Society nel 1828. Sir John Herschel, quando fece il discorso di presentazione, lod\u00f2 il lavoro di Dunlop in Australia.\nGli \u00e8 stato dedicato un asteroide, 58424 Jamesdunlop."}
{"id": "1489474", "revid": "125912737", "url": "https://it.wikipedia.org/wiki?curid=1489474", "title": "James Cook", "text": "Cook fu il primo a cartografare l'isola di Terranova, prima di imbarcarsi per tre viaggi nell'Oceano Pacifico nel corso dei quali realizz\u00f2 il primo contatto europeo con le coste dell'Australia e le Hawaii, oltre alla prima circumnavigazione ufficiale della Nuova Zelanda.\nPoco pi\u00f9 che adolescente, Cook entr\u00f2 nella marina mercantile britannica e nel 1755 si arruol\u00f2 nella Royal Navy. Prese parte alla guerra dei sette anni, che coinvolse le principali potenze europee dell'epoca, e successivamente rilev\u00f2 e cartograf\u00f2 gran parte della foce del fiume San Lorenzo durante l'assedio di Qu\u00e9bec. L'abilit\u00e0 dimostrata in questo compito contribu\u00ec a portare Cook all'attenzione dell'Ammiragliato e della Royal Society. Fu un momento cruciale sia nella carriera di Cook sia nella direzione e l'esplorazione britannica d'oltremare, culminato nella sua nomina nel 1766 a comandante della nave HMS \"Endeavour\", a bordo della quale esegu\u00ec il primo dei suoi tre viaggi nell'Oceano Pacifico.\nIn questi viaggi, Cook navig\u00f2 per migliaia di miglia, in aree del globo allora in gran parte inesplorate. Combinando arte marinaresca, coraggio e capacit\u00e0 di condurre efficacemente gli uomini in condizioni avverse, oltre a un grande talento cartografico, raggiunse zone sconosciute e pericolose che mapp\u00f2, registrando per la prima volta sulle carte nautiche europee la posizione di svariate isole e coste inesplorate, esaminandone e descrivendone le caratteristiche. Le sue carte mappano le coste di numerosi territori, dalla Nuova Zelanda alle Hawaii, con una precisione di dettaglio e una scala di rappresentazione mai raggiunte prima.\nNel 1779 Cook fu ucciso alle Hawaii in un violento scontro con gli indigeni durante il suo terzo viaggio esplorativo nel Pacifico. Egli lasci\u00f2 un patrimonio di conoscenze scientifiche e geografiche che avrebbe influenzato i suoi posteri almeno fino al XX secolo. Oggi a Cook sono dedicati numerosi monumenti e varie commemorazioni in tutto il mondo.\nBiografia.\nGiovinezza.\nCook nacque nel villaggio di Marton, nella Contea dello Yorkshire, oggi sobborgo della citt\u00e0 di Middlesbrough. Fu battezzato nella locale chiesa di San Cuthbert, dove ancor oggi \u00e8 possibile leggere il suo nome nel registro parrocchiale. Cook fu il secondo degli otto figli di James Cook, un bracciante agricolo scozzese, e una donna autoctona, Grace Pace da Thornaby-on-Tees. Nel 1736, la sua famiglia si trasfer\u00ec presso la fattoria di Airey Holme a Great Ayton, dove il datore di lavoro di suo padre, Thomas Skottowe, pag\u00f2 le rette per la sua scuola, oggi trasformata in un museo. Nel 1741, dopo cinque anni di scuole elementari, inizi\u00f2 a lavorare per il padre, divenuto nel frattempo sovrintendente della fattoria. Per hobby usava scalare una vicina collina, Roseberry Topping, godendosi l'opportunit\u00e0 di avere dei momenti di solitudine. Il Cook's Cottage, ultima dimora dei suoi genitori, che egli probabilmente ebbe modo di frequentare, si trova ora a Melbourne, dove fu trasportato dall'Inghilterra e riassemblato mattone per mattone nel 1934.\nNel 1745, all'et\u00e0 di sedici anni, Cook si trasfer\u00ec a 32\u00a0km a nord, nel villaggio di pescatori di Staithes, per iniziare l'apprendistato come garzone di bottega presso il droghiere e merciaio William Sanderson. Gli storici hanno molto speculato se fu qui che Cook sent\u00ec per la prima volta l'attrazione per il mare, contemplandolo attraverso le vetrine del negozio.\nDopo diciotto mesi, non sentendosi adatto al lavoro di bottegaio, Cook si trasfer\u00ec ancora una volta, andando nella vicina cittadina portuale di Whitby e l\u00ec venne presentato a degli amici di Sanderson, John e Henry Walker. I Walker erano importanti armatori locali, di religione quacchera, con interessi nel commercio del carbone. La loro casa \u00e8 oggi il Captain Cook Memorial Museum. Cook venne assunto come apprendista della marina mercantile nella loro piccola flotta di navi carboniere impegnate lungo la costa inglese. Il suo primo incarico fu a bordo della carboniera \"Freelove\"; su essa e su altre navi trascorse diversi anni veleggiando tra Tyne e Londra.\nCome parte del suo apprendistato, Cook si applic\u00f2 nello studio dell'algebra, della geometria, della trigonometria, della navigazione e dell'astronomia, tutte materie che gli sarebbero tornate utili un giorno al comando della propria nave.\nCompletato il suo apprendistato triennale, Cook inizi\u00f2 a lavorare su navi mercantili nel mar Baltico. A partire dal 1752, con la sua promozione a comandante in seconda a bordo della carboniera \"Friendship\", sal\u00ec rapidamente la scala gerarchica della marina mercantile. Nel 1755, a meno di un mese dall'offerta del comando del \"Friendship\", in un momento in cui la Gran Bretagna si stava riarmando per la guerra dei sette anni, decise di entrare come volontario nella Royal Navy. Nonostante fosse conscio che sarebbe dovuto partire dal gradino pi\u00f9 basso della scala gerarchica navale, Cook comprese che la sua carriera sarebbe avanzata molto pi\u00f9 rapidamente nel servizio militare e si arruol\u00f2 a Wapping il 7 giugno.\nFamiglia.\nIl 21 dicembre 1762, Cook spos\u00f2 Elizabeth Batts (1742-1835), figlia di Samuel Batts, uno dei suoi mentori e gestore della locanda The Bell Inn di Wapping, nella Chiesa di St. Margaret a Barking, nell'allora contea dell'Essex. La coppia ebbe sei figli: James (1763-1794), Nathaniel (1764-1781), Elizabeth (1767-1771), Joseph (1768-1768), George (1772-1772) e Hugh (1776-1793). Quando non era in mare, Cook viveva nel quartiere dell'East End di Londra. Assisteva alle funzioni nella chiesa di St. Paul a Shadwell, dove fu battezzato suo figlio James. Per commemorare la sua vita nell'East End londinese, lo Stepney Historical Trust ha recentemente affisso una targa al 326 della \"The Highway\", la via principale di Shadwell, corrispondente all'88 di Mile End Road dove sorgeva l'abitazione dei Cook. Cook non ha discendenti diretti noti: tutti i suoi figli morirono precocemente o senza discendenti.\nInizio della carriera nella Royal Navy.\nIl primo imbarco di Cook fu sulla nave \"HMS Eagle\", con il grado di \"master mate\". In ottobre e novembre del 1755 prese parte alla cattura di una nave da guerra francese e all'affondamento di un'altra; azioni per le quali venne promosso al grado di \"master\" (o \"sailing master\") oltre a mantenere i suoi altri incarichi. Il suo primo comando lo ebbe nel marzo del 1756, allorch\u00e9 divenne per breve tempo comandante del \"Cruizer\", un piccolo cutter al seguito della \"Eagle\" quando questa era di pattuglia.\nNel giugno 1757 Cook super\u00f2 gli esami da sottotenente presso la Trinity House a Deptford, ottenendo il diritto di navigare e comandare una nave della flotta reale. Si imbarc\u00f2 quindi sulla fregata \"HMS Solebay\" come sottotenente di vascello, agli ordini del comandante Robert Craig. Durante questo periodo, egli serv\u00ec nel corso di svariate azioni minori nei mari prossimi alle Isole Britanniche.\nLa conquista del Canada (1758-63).\nDurante la guerra dei sette anni, era al servizio in Nord America sulla \"HMS Pembroke\", un vascello da 60 cannoni della Royal Navy, sempre in qualit\u00e0 di \"master\". Nel 1758 prese parte all'assalto anfibio che consent\u00ec la presa a danno dei francesi della fortezza di Louisbourg. Cook partecip\u00f2 quindi nel 1759 all'assedio della citt\u00e0 di Qu\u00e9bec, dimostrando subito il suo grande talento nella topografia e nella cartografia, tracciando le mappe di imbocco del fiume San Lorenzo; opera che facilit\u00f2 al generale Wolfe il compito di effettuare successivamente il famoso attacco a sorpresa sulle pianure di Abraham del 12-13 settembre 1759. L'attacco, terminato con la netta vittoria delle truppe britanniche e con la morte di entrambi i comandanti in capo, sarebbe poi risultato decisivo nel conflitto che opponeva la Francia e la Gran Bretagna per il destino della Nuova Francia, determinando in seguito la creazione del Canada.\nL'abilit\u00e0 nella topografia di Cook venne quindi sfruttata durante gli anni 1760 per tracciare le mappe della frastagliata costa dell'isola di Terranova, a bordo della HMS \"Grenville\". Cook tracci\u00f2 il tratto di costa a nord-ovest tra il 1763 e il 1764, la costa sud tra la penisola Burin e Capo Ray tra il 1765 e il 1766 e la costa occidentale nel 1767. \nIn questo periodo Cook impiegava piloti locali per indicare gli \"scogli e i pericoli nascosti\" lungo le coste sud e ovest. Durante la stagione 1765, quattro piloti erano impegnati con una paga giornaliera di 4 scellini ciascuno: John Beck per la costa ovest di \"Great St. Lawrence\", Morgan Snook per Fortune Bay, John Dawson per Connaigre e Hermitage Bay, e John Peck per \"Bay of Despair\". \nDurante il soggiorno a Terranova, Cook condusse anche osservazioni astronomiche, in particolare dell'eclisse del Sole il 5 agosto 1766. Ottenendo una stima accurata del tempo di inizio e quello della conclusione dell'eclisse e confrontandoli con i tempi in una posizione nota in Inghilterra era possibile calcolare la longitudine del sito di osservazione in Terranova. Questo risultato fu comunicato alla Royal Society nel 1767.\nI cinque anni di Cook in Terranova consentirono di avere la prima accurata mappa in larga scala dell'isola, arricchita con indagini idrografiche delle coste; furono le prime carte scientifiche a utilizzare una precisa triangolazione per stabilire i contorni a terra. Durante tale arco di tempo Cook svilupp\u00f2 ulteriormente la sua abilit\u00e0 nella pratica topografica, maturata lavorando in condizioni molto spesso difficili, attirando presto su di lui l'attenzione dell'Ammiragliato e della Royal Society, in un momento cruciale non solo per la sua personale carriera ma anche in vista delle future esplorazioni britanniche d'oltremare. La mappa di Cook sarebbe stata ancora utilizzata come riferimento da tutti quelli che avrebbero navigato nelle acque di Terranova per i 200 anni successivi.\nFu a seguito del lavoro fatto a Terranova che Cook ebbe a scrivere come fosse sua intenzione di andare non soltanto \u00ab...al di l\u00e0 di dove chiunque \u00e8 andato prima, ma fin dove \u00e8 possibile per un uomo andare\u00bb.\nLe spedizioni nell'Oceano Pacifico.\nIl primo viaggio (1768-1771).\nIl 25 maggio 1768, l'Ammiragliato incaric\u00f2 Cook di effettuare un viaggio nell'Oceano Pacifico per osservare il transito di Venere del 1769 davanti al Sole (3-4 giugno dello stesso anno). A 39 anni, egli fu quindi promosso tenente per garantirgli uno \"status\" sufficiente per essere nominato comandante della spedizione. Da parte sua, la Royal Society convenne che Cook avrebbe ricevuto un centesimo di ghinea come gratifica in aggiunta alla sua paga navale.\nSalp\u00f2 il 26 agosto 1768 sulla nave (un brigantino a palo, il cui nome sarebbe stato motivo di ispirazione per lo Space Shuttle Endeavour), doppi\u00f2 capo Horn e il 13 aprile 1769 giunse a Tahiti. L\u00ec costru\u00ec un piccolo forte-osservatorio \u2013 \"Fort Venus\" \u2013 per osservare il transito, ma a causa della scarsa precisione della strumentazione scientifica del tempo, i risultati delle misurazioni non furono conclusivi come sperato.\nUna volta che le osservazioni furono completate, Cook apr\u00ec gli ordini segreti sigillati dell'Ammiragliato, che gli comandavano l'esplorazione del Pacifico del Sud e la ricerca del mitico continente \"Terra Australis\", sull'esistenza del quale lo stesso Cook nutriva dei dubbi, ma che la Royal Society (e in particolare Alexander Dalrymple) sosteneva esistesse.\nCon l'aiuto di un indigeno tahitiano chiamato Tupaia, che aveva ampie conoscenze della geografia marina del Sud Pacifico, la spedizione raggiunse la Nuova Zelanda. Cook fu cos\u00ec il secondo europeo (dopo Abel Tasman nel 1642) ad approdare in Nuova Zelanda. La circumnavig\u00f2 completamente, scoprendo cos\u00ec lo stretto di Cook che separa l'Isola del Nord dall'Isola del Sud e che Tasman non aveva avvistato, sebbene avesse intuito l'esistenza di un passaggio. Tracci\u00f2 con precisione le coste neozelandesi facendo solo errori minimi, chiamando \"isola di Banks\" quella che in realt\u00e0 era una penisola e non riuscendo a stabilire se l'isola Stewart o Rakiura fosse un'isola separata dalla terraferma.\nVeleggi\u00f2 poi verso ovest, raggiungendo la costa sud-orientale dell'Australia il 19 aprile 1770. La sua spedizione divenne la prima europea a esplorare la linea di costa del nuovo continente. \nIl 23 aprile fece la sua prima osservazione registrata degli australiani aborigeni a Brush Island vicino a Bawley Point - oggi nel Nuovo Galles del Sud - annotando nel suo diario:\nIl 29 aprile, Cook e il suo equipaggio attraccarono sulla terraferma sulla penisola di Kurnell. Cook dapprima battezz\u00f2 l'area come \"Stingray Bay\" per le numerose razze (in inglese dette \"sting ray\") che vi trovarono e pescarono in abbondanza, ma in seguito cambi\u00f2 il nome in \"Botany Bay\", dopo il recupero di esemplari vegetali unici da parte dei botanici Joseph Banks e Daniel Carlsson Solander. Sempre a \"Botany Bay\" egli ebbe i primi contatti diretti con la trib\u00f9 aborigena nota come Gewagal.\nQuando, in seguito, il capitano Arthur Phillip arriv\u00f2 con la \"Prima Flotta\" nel 1788, ritenne la baia poco idonea per fondare una colonia e attracc\u00f2 pi\u00f9 a nord, dove attualmente si trova la citt\u00e0 di Sydney.\nLasciato l'approdo di \"Botany Bay\", veleggiarono verso nord. L'11 giugno si verific\u00f2 un incidente quando la \"Endeavour\" si aren\u00f2 su un banco appartenente alla grande barriera corallina e \u00abfurono costretti a riparare presso la foce di un fiume il 18 giugno 1770\u00bb. La \"Endeavour\" \u2013 seriamente danneggiata \u2013 venne tirata in secca per riparazioni alla foce dell'Endeavour river, nei pressi dell'attuale Cooktown; di conseguenza il viaggio sub\u00ec un ritardo di due mesi. Riparata la nave, ripresero il mare e attraversarono lo stretto di Torres tra Australia e Nuova Guinea: era il secondo europeo in assoluto a transitarvi dopo il passaggio di Luis V\u00e1ez de Torres nel 1604. Il 22 agosto Cook sbarc\u00f2 presso Possession Island dove rivendic\u00f2 solennemente alla Corona britannica l'intera linea di costa che aveva esplorato. Ritorn\u00f2 quindi verso l'Inghilterra facendo scalo a Batavia, l'odierna Giacarta, in Indonesia, dove molti uomini soccombettero alla malaria, raggiunse il Capo di Buona Speranza e arriv\u00f2 a Sant'Elena il 12 luglio 1771.\nUn altro aspetto notevole di questo viaggio fu che fino a questo punto nessun uomo dell'equipaggio era caduto vittima dello scorbuto, fatto eccezionale per quei tempi. Cook costringeva gli uomini a nutrirsi di agrumi e crauti affidandosi, tra i primi, alle scoperte di James Lind sulla malattia. Fu la tappa di Giakarta, nota per le sue epidemie di malaria, a essere comunque fatale per molti dell'equipaggio, compreso il tahitiano Tupaia, il segretario finlandese e collega scienziato di Banks, Herman Sp\u00f6ring, l'astronomo Charles Green e l'illustratore Sydney Parkinson. Il 26 maggio 1771 si spense anche il tenente Hicks, il secondo di Cook.\nIl 10 luglio 1771 Nicholas Young, il ragazzo che per primo aveva visto la Nuova Zelanda, fu nuovamente il primo ad avvistare l'Inghilterra (in particolare la penisola di Lizard).\nI diari di Cook, che raccontavano come l'equipaggio della \"Endeavour\" avesse circumnavigato il globo, catalogato migliaia di specie di piante, insetti e animali, incontrato nuove etnie e perlustrato enormi continenti, furono pubblicati nel 1773 ed egli divenne presto una sorta di eroe nella comunit\u00e0 scientifica.\nIl secondo viaggio (1772-1775).\nPoco dopo il suo rientro dal primo viaggio, Cook fu promosso nell'agosto del 1771 al grado di \"Comandante della Royal Navy\" e nuovamente incaricato dalla Royal Society per un ulteriore viaggio, questa volta alla ricerca della leggendaria \"Terra Australis\". Nel suo primo viaggio Cook aveva dimostrato con la circumnavigazione della Nuova Zelanda che questa non era collegata a nessuna massa di terra pi\u00f9 grande a sud. Nonostante egli avesse mappato quasi tutta la costa orientale dell'Australia, dimostrandone le dimensioni continentali, si continuava tuttavia a credere che la Terra Australis si dovesse trovare ancora pi\u00f9 a sud. A dispetto di ogni evidenza del contrario, Alexander Dalrymple e altri membri della Society si rifiutavano di credere che non esistesse un continente meridionale.\nCook assunse il comando della \"HMS Resolution\" mentre Tobias Furneaux fu messo al comando della \"HMS Adventure\". Al capitano fu anche chiesto di testare in questo viaggio il cronometro marino \"Larcum Kendall K1\". La Commissione per la Longitudine aveva chiesto a Kendall di copiare e sviluppare il quarto modello di orologio di John Harrison (l'H4) utile per la navigazione in mare.\nIl 1\u00ba agosto, Cook fece il suo primo scalo per approvvigionamenti presso il porto di Funchal nelle Isole Madeira. Dopo un'ulteriore sosta di approvvigionamento alle isole di Capo Verde due settimane pi\u00f9 tardi, salp\u00f2 verso sud per il Capo di Buona Speranza. La \"Resolution\" gett\u00f2 le ancore a Table Bay il 30 ottobre con tutto l'equipaggio in buona salute, grazie alla imposizione di Cook di un regime dietetico rigoroso e della massima igiene. Fu qui che lo svedese Anders Sparrman si un\u00ec alla spedizione come botanico.\nLe navi lasciarono il Capo il 22 novembre 1772 e si diressero verso la zona dell'Atlantico Sud dove il navigatore francese Bouvet aveva affermato di avere avvistato una terra, da lui chiamata \"Capo Circumcision\". All'inizio di dicembre i due comandanti navigavano in una fitta nebbia e avvistavano \"isole di ghiaccio\". Cook per\u00f2 non trov\u00f2 l'isola che Bouvet sosteneva trovarsi a una latitudine di 54\u00b0. Quindi la spedizione si spinse ancora pi\u00f9 a sud e circumnavig\u00f2 il globo a una latitudine molto meridionale. Cook divenne cos\u00ec il primo europeo a superare il Circolo polare antartico il 17 gennaio 1773 raggiungendo i 71\u00b010' Sud. Nelle nebbie dell'Antartico le due navi a un certo punto si ritrovarono separate. Furneaux si diresse dapprima verso il punto di incontro prestabilito di Queen Charlotte Sound, Nuova Zelanda, tracciato da Cook nel 1770. Qui perse una decina dei suoi uomini in uno scontro violento con i M\u0101ori. L\"'Adventure\" arriv\u00f2 a Queen Charlotte Sound il 7 maggio 1773, mentre la \"Resolution\" raggiunse l'appuntamento il 17. Da giugno a ottobre le due navi esplorarono il Pacifico meridionale. Cook aveva quasi raggiunto le rive del continente antartico quando fu costretto a ritornare a Tahiti per rifornire la nave, raggiungendola il 15 agosto. Qui Omai dell'isola di Ra'i\u0101tea si imbarc\u00f2 sulla \"Adventure\" (Omai divenne in seguito il secondo isolano del Pacifico, dopo Ahu-toru, a visitare l'Europa prima di tornare a Tahiti con Cook nel 1776).\nDopo essere approdate a Tonga nelle \"Isole dell'Amicizia\" le navi ritornarono in Nuova Zelanda per svernare, ma furono nuovamente separate, questa volta da una tempesta, il 22 ottobre. In questa occasione l'appuntamento a Queen Charlotte Sound fu mancato. Furneaux fece quindi vela verso la madrepatria. Cook invece continu\u00f2 a esplorare la regione antartica, raggiungendo nuovamente i 71\u00b010' S il 31 gennaio 1774.\nProseguendo la navigazione scopr\u00ec la Nuova Caledonia (4 settembre) e le isole Sandwich Australi.\nCook salp\u00f2 definitivamente per la madrepatria nel novembre 1774. Sulla via del ritorno, attraversando il Pacifico meridionale, attracc\u00f2 nuovamente a Tonga e quindi sull'Isola di Pasqua giungendo, cinque settimane dopo, nella Terra del Fuoco dove rimase per due settimane. Si diresse poi nell'Atlantico del sud. Inaspettatamente avvist\u00f2 una terra ricoperta di neve e ghiaccio sulla quale sbarc\u00f2 il 17 gennaio 1775 in una baia riparata che chiam\u00f2 \"Possession Bay\". Ne tracci\u00f2 parte della costa, ma non rimase particolarmente affascinato dalla scoperta e ne descrisse anzi la desolazione:\nArrivato all'estremo meridionale di quella terra si rese conto che non era il tanto ricercato continente antartico, chiam\u00f2 quindi il capo meridionale Cape Disappointment e diede all'isola il nome di Georgia del Sud.\nIl 21 marzo la \"Resolution\" ancor\u00f2 a Table Bay dove trascorse cinque settimane approfittandone per ripristinare il sartiame. Arriv\u00f2 in patria a Spithead, Portsmouth, il 30 luglio 1775, dopo aver visitato lungo la rotta Sant'Elena e l'arcipelago di Fernando de Noronha. Lo straordinario viaggio era concluso e tutte le illazioni sull'esistenza del leggendario \"Continente Meridionale\" definitivamente sepolte.\nUn altro risultato positivo del secondo viaggio fu il felice collaudo del cronometro marino ideato da John Harrison, che facilit\u00f2 la misura accurata delle longitudini.\nLa fama di Cook era ora estesa oltre l'Ammiragliato. Fu nominato \"fellow\" della Royal Society, premiato con la Medaglia Copley, ritratto da Nathaniel Dance-Holland, pranz\u00f2 con James Boswell e fu descritto nella Camera dei Lord come \"il primo navigatore in Europa\".\nPoco dopo Cook ottenne un congedo con tutti gli onori dalla Marina, ma ci\u00f2 non lo avrebbe tenuto lontano dal mare e dalla navigazione per molto tempo. Un terzo viaggio alla ricerca del Passaggio a nord-ovest era gi\u00e0 pianificato. Cook avrebbe dovuto navigare attraverso il Pacifico e sempre verso est per tornare all'Atlantico mentre un'altra nave avrebbe fatto il percorso contrario.\nIl terzo viaggio (1776-1779).\nNel suo ultimo viaggio Cook era nuovamente al comando della \"Resolution\", mentre il capitano Charles Clerke era al comando della \"HMS Discovery\". Lo scopo del viaggio era il tentativo di scoprire il famoso passaggio a nord-ovest tra l'Atlantico e il Pacifico passando per la parte settentrionale del Nord America. Inizialmente l'Ammiragliato avrebbe voluto che fosse Clerke a guidare la spedizione. Cook, che era ufficialmente in pensione, avrebbe dovuto seguire la missione di questi nel Pacifico in qualit\u00e0 di consulente. Tuttavia, rispetto al suo concorrente, Cook era un esperto conoscitore delle spedizioni di Bering negli stessi mari che avrebbero dovuto solcare. Presone atto, l'Ammiragliato concesse infine la sua fiducia nuovamente al veterano esploratore nominandolo comandante, mentre Clerke venne relegato al ruolo di comprimario. L'intento era di fare un \"attacco a due punte\", con Cook e Clerke che avrebbero provato a passare dallo Stretto di Bering nel Pacifico nord e Richard Pickersgill sulla fregata \"Lyon\" a tentare la via dall'Atlantico. Gli ordini dell'Ammiragliato per Cook erano ispirati da un \"Act\" (atto normativo) del Parlamento Britannico che, riconfermato nel 1775, aveva promesso un premio di \u00a3 20 000 a chiunque avesse scoperto il passaggio.\nCook fece tappa a Tahiti e poi navig\u00f2 verso nord e nel 1778 divenne il primo europeo a visitare le isole Hawaii, che lui chiam\u00f2 \"Isole Sandwich\" in onore del suo armatore John Montagu, 4\u00ba conte di Sandwich; il Primo Lord dell'Ammiragliato. Fu inoltre il primo a raccontare del surf. Dalle Hawaii prosegu\u00ec ed esplor\u00f2 la costa occidentale canadese attraccando presso la baia di Nootka (\"Nootka Sound\" per gli inglesi) sull'Isola di Vancouver, oltrepassando lo Stretto di Juan de Fuca. Esplor\u00f2 e tracci\u00f2 le mappe della costa del Nord America, dalla California allo Stretto di Bering. Dopo aver lasciato la baia di Nootka, Cook esplor\u00f2 e mapp\u00f2 la costa fino allo Stretto di Bering, identificando ci\u00f2 che successivamente sarebbe stata conosciuta come Insenatura di Cook in Alaska. In seguito si sarebbe detto che, in una sola spedizione, Cook aveva tracciato per la prima volta sulle mappe del mondo la maggior parte della linea della costa nord-ovest del Nord America, determinato l'estensione dell'Alaska e riempito le gravi lacune presenti nelle prime esplorazioni russe (da ovest) e spagnole (da sud) dei confini settentrionali del Pacifico.\nLo stretto di Bering, nonostante gli svariati tentativi fatti, si rivel\u00f2 impenetrabile. Questo viaggio fu molto frustrante per Cook che inizi\u00f2 a soffrire di problemi di stomaco; secondo alcune teorie questi disturbi furono all'origine del suo comportamento sempre pi\u00f9 irrazionale nei confronti dell'equipaggio.\nCook torn\u00f2 alle Hawaii nel 1779, dove incontr\u00f2 il re locale Kalani`\u014dpu`u e, secondo alcune interpretazioni recentemente contestate, venne inizialmente scambiato per Lono, il dio hawaiano della fertilit\u00e0. Tuttavia, il 14 febbraio presso la baia di Kealakekua alcuni indigeni rubarono una delle scialuppe della sua nave \u2013 questo genere di furti era abbastanza normale e solitamente alcuni indigeni venivano presi in ostaggio per ottenere la restituzione del maltolto\u00a0\u2013 e Cook, in preda all'irrazionalit\u00e0, ebbe un violento alterco con un folto gruppo di abitanti dell'isola, nella disputa furono esplosi alcuni colpi d'arma da fuoco e Cook venne accoltellato a morte.\nClerke prese il comando della spedizione e fece un altro tentativo di passaggio attraverso lo stretto di Bering, prima di soccombere alla tubercolosi della quale era gi\u00e0 affetto. Fu sostituito al comando della \"Resolution\" dal tenente di vascello John Gore mentre la \"Discovery\" pass\u00f2 sotto quello di James King.\nLa \"Resolution\" e la \"Discovery\" arrivarono finalmente a Sheerness nel Kent il 4 ottobre 1780. La notizia delle morti di Cook e di Clerke aveva gi\u00e0 raggiunto Londra da tempo, cos\u00ec il loro ritorno a casa ottenne solo un sommesso benvenuto, ma la macchina della mitopoiesi del capitano Cook si era inesorabilmente messa in moto.\nNumerosi reperti di questa spedizione sono conservati al Museo di Storia Naturale, Sezione di Antropologia ed Etnologia dell'Universit\u00e0 degli Studi di Firenze.\nLa morte di Cook.\nIl dibattito sulle cause e sulla modalit\u00e0 dell'uccisione di Cook non si \u00e8 mai sopito. Probabilmente si tratt\u00f2 di un omicidio rituale consumato collettivamente, in quanto i nativi si accanirono sul cadavere. Il 14 febbraio 1779 Cook marci\u00f2 verso il villaggio per prendere in ostaggio il re hawaiano Kalani\u02bb\u014dpu\u02bbu, lo prese per mano e lo invit\u00f2 a seguirlo con la scusa di mostrargli la sua nave, cosa che il re esegu\u00ec pare di sua volont\u00e0. Ma una delle sue mogli favorite e due capitrib\u00f9 si accorsero del suo allontanamento; quindi raggiunsero il gruppo mentre si stava recando alle barche. Qui supplicarono il re di non partire, finch\u00e9 questi non si ferm\u00f2 e si sedette. Un anziano sacerdote cominci\u00f2 a cantilenare tenendo in mano una noce di cocco, tentando di distrarre Cook e i suoi uomini, dando cos\u00ec tempo a una grande folla di indigeni di raggiungerli sulla spiaggia. Il re hawaiano inizi\u00f2 a rendersi conto di essere vittima di un inganno, rifiutando di muoversi e, quando nella ressa susseguente Cook si volt\u00f2 per aiutare a mettere in mare le barche, fu colpito con un bastone alla testa e quindi accoltellato a morte, cadendo di faccia sulla battigia.\nCome riferito nelle testimonianze oculari, raccolte dal capitano James King e dei marinai presenti \u00abil suo corpo fu immediatamente trascinato a riva e circondato dai nemici che, strappandosi il pugnale l'uno con l'altro dalle mani, mostrarono un selvaggio desiderio di riservarsi ognuno una parte della sua distruzione\u00bb. Gli hawaiani si impadronirono quindi del corpo e lo trascinarono lontano. Nello scontro rimasero uccisi anche quattro dei marinai di Cook mentre due furono feriti. In nativi non fecero un gratuito scempio delle spoglie di Cook, anzi il suo corpo fu conservato gelosamente dagli anziani. Seguendo la tradizione delle comunit\u00e0 tribali del tempo, non condivise e non gradite dagli inglesi, il corpo di Cook sub\u00ec rituali funerari simili a quelli riservati ai capi e agli anziani pi\u00f9 importanti della societ\u00e0 hawaiana. Il corpo fu quindi eviscerato, bollito per facilitare la rimozione della carne, e le ossa furono accuratamente ripulite per la conservazione come se fossero icone religiose, in un modo che ricorda un po' il trattamento riservato alle reliquie dei santi europei nel Medioevo. Alcuni dei resti di Cook, come rivelano alcune prove che lo confermano in tal senso, furono poi restituiti agli inglesi dopo un accorato appello da parte dell'equipaggio: il 22 febbraio le poche spoglie recuperate di Cook furono formalmente sepolte in mare nelle profondit\u00e0 della baia al rintocco delle campane e sotto le salve dei cannoni.\nMalgrado immagini, testimonianze e dati dell'epoca sostengano prevalentemente la responsabilit\u00e0 degli indigeni hawaiani nel mettere mano alle armi per primi, nel 2004 fu scoperto in una collezione privata appartenente a una famiglia dal 1851, il dipinto originale del 1784 di John Cleveley dal quale sembrano derivati molti altri dipinti contemporanei che avevano sempre dato l'immagine di un Cook pacificatore. Il fratello di Cleveley era stato un membro dell'equipaggio di Cook e la pittura sembrerebbe concorde con le testimonianze oculari. L'originale raffigura il capitano in preda alla furia e coinvolto nel combattimento corpo a corpo mentre \u00e8 intento ad aizzare i suoi uomini contro i nativi hawaiani, facendo pensare che questi, per difendersi dai marinai inglesi, si siano trovati costretti a ucciderlo. La scoperta del dipinto originale non ha comunque cambiato il modo della maggior parte degli storici nel giudicare il rapporto pacato di Cook con gli hawaiani e, anche se durante il suo ultimo viaggio fu riferito da alcuni suoi contemporanei che egli era diventato irrazionale e violento, David Samwell, che aveva navigato con Cook sulla \"Resolution\", scrisse di lui: \nLe motivazioni della morte di Cook sono state al centro di un ampio e aspro dibattito tra i due antropologi Marshall Sahlins e Gananath Obeyesekere, svoltosi alla fine degli anni 1990, e che ha coinvolto anche altri storici, sociologi e antropologi. L'oggetto principale del dibattito, tuttora irrisolto, si impernia sulla questione della razionalit\u00e0 degli indigeni: se diversa da quella degli europei (ma ugualmente valida) oppure simile (cio\u00e8 ugualmente \"razionale\").\nLa disputa tra i due porter\u00e0 a una serie di pubblicazioni e contro-pubblicazioni, e suscita ancora oggi risposte molto controverse da parte di altri storici, sociologi o antropologi, con prese di posizione per l'uno o per l'altro (come Borofsky per Sahlins, o Windschuttle per Obeyesekere).\nEredit\u00e0 di Cook.\nBotanica.\nL'abbreviazione standard \"Cook\" \u00e8 utilizzata nella nomenclatura binomiale di diverse specie botaniche a lui riferibili. Tra queste:\nCollezioni etnografiche.\nL'Australian Museum acquis\u00ec la sua \"Cook Collection\" nel 1894 dal governo del Nuovo Galles del Sud. A quel tempo la collezione era composta da 115 reperti raccolti nei tre viaggi di Cook attraverso l'Oceano Pacifico durante il periodo 1768-1780, con documenti e cimeli relativi a queste spedizioni.\nMolti degli artefatti etnografici furono raccolti nel momento dei primi contatti tra i popoli del Pacifico e gli europei. Nel 1935 la maggior parte dei documenti e dei cimeli furono trasferiti presso la Biblioteca Mitchell nella Biblioteca di Stato del Nuovo Galles del Sud. La provenienza della raccolta dimostra che gli oggetti rimasero nelle mani della vedova di Cook Elizabeth Cook, e dei suoi discendenti, fino al 1886. In quell'anno John Mackrell, pronipote di Isaac Smith, cugino di Elizabeth Cook, organizz\u00f2 una mostra di questa collezione, su richiesta del governo del NSW, alla \"Colonial and Indian Exhibition\" a Londra. Nel 1887 il rappresentante a Londra del governo del Nuovo Galles del Sud, Saul Samuel, acquist\u00f2 gli oggetti da John Mackrell e anche altri cimeli acquistati da terzi e appartenenti ad altri parenti quali il reverendo Canon Frederick Bennett, la signora Thomas Langton, e H.M.C. Alexander e William Adams. La collezione rimase sotto la custodia del Segretario Coloniale del NSW fino al 1894, quando fu trasferita al Museo australiano.\nScienza e navigazione.\nI dodici anni di navigazione a vela di Cook intorno all'Oceano Pacifico contribuirono moltissimo alla conoscenza europea della zona. Diverse isole come le Isole Sandwich (Hawaii) furono visitate per la prima volta dagli europei e la sua cartografazione navale di vaste aree del Pacifico rappresent\u00f2 un importante e duraturo risultato.\nPer creare mappe accurate, \u00e8 necessario determinare con estrema precisione la latitudine e la longitudine. I navigatori furono in grado di elaborare accuratamente la latitudine per secoli, misurando l'angolazione del Sole o di una stella sopra l'orizzonte con strumenti quali il \"quadrante di Davis\" (o backstaff) o i quadranti in genere. La longitudine era pi\u00f9 difficile da misurare con precisione perch\u00e9 richiedeva la conoscenza precisa della differenza di tempo tra i punti sulla superficie della Terra. La Terra gira di 360\u00b0 rispetto al Sole ogni giorno. Per cui la longitudine varia col tempo: quindici gradi ogni ora, o un grado ogni quattro minuti.\nCook fece accurate misurazioni della longitudine durante il suo primo viaggio grazie alle sue grandi doti di navigazione, all'aiuto dell'astronomo Charles Green e usando le appena pubblicate tavole dell'Almanacco Nautico. Queste fornivano i dati per determinare la longitudine in mare attraverso la distanza lunare, ottenuta col metodo di misurazione della distanza angolare dalla Luna o dal Sole durante il giorno o da una fra otto stelle particolarmente luminose durante la notte, per determinare l'ora al Royal Observatory a Greenwich, e confrontando questo dato con quello locale a sua volta determinato tramite l'altezza del Sole, della Luna, o delle stelle. Nel suo secondo viaggio Cook utilizz\u00f2 il cronometro K1 di Larcum Kendall, che aveva la forma di un grande orologio da tasca di 5 pollici (13\u00a0cm) di diametro. Questo era una copia dell'orologio H4 fabbricato da John Harrison, che si era rivelato essere il primo a essere in grado di mantenere l'ora esatta in mare quando venne utilizzato a bordo della nave \"Deptford\" in viaggio verso la Giamaica, tra il 1761 e il 1762.\nCook riusc\u00ec a circumnavigare il globo nel suo primo viaggio senza perdere un solo uomo per scorbuto, un risultato eccezionale per l'epoca. Test\u00f2 diverse misure preventive, ma il pi\u00f9 importante si rivel\u00f2 il frequente rifornimento di cibi freschi. Su questo importante aspetto del viaggio, egli present\u00f2 un apposito rapporto alla Royal Society, che lo premi\u00f2 con la medaglia Copley nel 1776.\nOsservatore innato, Cook fu il primo europeo ad avere ampi contatti con svariate popolazioni del Pacifico. Egli postul\u00f2 correttamente un collegamento fra tutti i popoli del Pacifico, nonostante fossero separati da grandi distese oceaniche (vedi lingue maleo-polinesiache). Cook teorizz\u00f2 che i polinesiani fossero originari dell'Asia, come successivamente lo scienziato Bryan Sykes avrebbe effettivamente verificato. In Nuova Zelanda la venuta di Cook \u00e8 spesso utilizzata per indicare l'inizio della colonizzazione.\nCook port\u00f2 con s\u00e9 diversi scienziati nei suoi viaggi; questi fecero numerose e importanti osservazioni e scoperte. Due botanici, Joseph Banks, e lo svedese Daniel Solander, parteciparono al primo viaggio di Cook. I due raccolsero oltre 3 000 specie di piante. Gli studi di Banks avrebbero successivamente fortemente promosso l'insediamento britannico in Australia.\nAnche diversi artisti navigarono col primo viaggio di Cook. Sydney Parkinson fu pesantemente coinvolto nel documentare i risultati dei botanici completando 264 disegni prima della sua morte, verso la fine del viaggio. Furono di immenso valore scientifico per i botanici britannici.\nLa seconda spedizione di Cook si avvalse invece di William Hodges, che produsse notevoli pitture paesaggistiche di Tahiti, dell'Isola di Pasqua e di altri luoghi visitati.\nNumerosi ufficiali che servirono sotto Cook continuarono in seguito a distinguersi particolarmente. William Bligh, il \"sailing master\" di Cook, ottenne il comando del \"HMS Bounty\" nel 1787 e salp\u00f2 verso Tahiti riportando indietro i frutti dell'albero del pane. Bligh \u00e8 per\u00f2 molto pi\u00f9 noto per il famoso ammutinamento del suo equipaggio che alla fine lo lasci\u00f2 in mare alla deriva nel 1789. In seguito divenne governatore del Nuovo Galles del Sud, dove fu oggetto di un altro ammutinamento - la \"Rum Rebellion\" - l'unico rivolgimento armato di un governo australiano ad aver mai avuto successo. George Vancouver, uno dei guardiamarina di Cook, condusse in seguito, tra il 1791 e il 1794, la \"Vancouver Expedition\", un viaggio di esplorazione della costa del Pacifico del Nord America. In onore del suo famoso ex comandante, anche la nuova nave di Vancouver fu battezzata \"Discovery\". George Dixon si era imbarcato sulla terza spedizione di Cook e, in seguito, comand\u00f2 una sua spedizione personale. Un sottotenente di Cook, Henry Roberts, trascorse molti anni dopo quel viaggio a preparare mappe dettagliate che arricchirono l'Atlante postumo del comandante, pubblicato attorno al 1784.\nIl grande contributo di Cook alla scienza gli venne internazionalmente riconosciuto gi\u00e0 nel corso della sua vita. Nel 1779, mentre le colonie americane stavano combattendo contro la Gran Bretagna per la loro indipendenza, Benjamin Franklin scrisse ai capitani delle navi da guerra coloniali in mare, raccomandando che se fossero venuti in contatto con la nave di Cook, erano tenuti a \nAll'insaputa di Franklin, Cook aveva gi\u00e0 incontrato la morte un mese prima che questo \"lasciapassare\" venisse scritto.\nI viaggi di Cook detengono un altro insolito primato: la prima \"femmina\" a circumnavigare il globo fu... una capra (\"The Goat\"), che fece quel memorabile viaggio per ben due volte; la prima delle quali sulla HMS Dolphin, sotto il comando di Samuel Wallis. L'animale fu messo in servizio come personale fornitrice di latte per Cook, a bordo della Endeavour. Quando tornarono in Inghilterra, Cook la presentava con un collare d'argento con su incisi dei versi di Samuel Johnson: \"Perpetui, ambita bis terra, praemia lactis Haec habet altrici Capra secunda Jovis\". In seguito fu lasciata al pascolo in un'azienda di Cook fuori Londra e, fu anche riferito, fu ammessa ai privilegi del Royal Naval hospital a Greenwich. Il diario di Cook registr\u00f2 la data della morte di \"The Goat\": 28 marzo 1772.\nMemoriali.\nUna moneta degli USA, il mezzo dollaro del sesquicentenario hawaiano, porta l'immagine di Cook. Coniato in occasione dei 150 anni della sua scoperta delle Hawaii del 1928, il basso numero di esemplari coniati (appena 10 008) ne ha fatto un esempio di \"Early United States commemorative coins\" raro e costoso.\nIl sito dove fu ucciso alle Hawaii, Kealakekua Bayy, \u00e8 stato contrassegnato nel 1874 da un obelisco bianco innalzato su una superficie di 2,3 m2 di spiaggia libera. Questo fazzoletto di terra, anche se politicamente nelle Hawaii, \u00e8 stato ceduto formalmente al Regno Unito.\nUna citt\u00e0 vicina al monumento, Captain Cook, prende il nome da Cook. Numerose imprese commerciali hawaiane portano oggi il suo nome. \nIl Modulo di Comando e Servizio dell'Apollo 15 \"Endeavour\" fu cos\u00ec chiamato in onore della nave di Cook, la HMS \"Endeavour\", cos\u00ec come lo shuttle \"Endeavour\". Un altro shuttle, il \"Discovery\", fu cos\u00ec nominato per ricordare la HMS \"Discovery\" del terzo viaggio di James Cook.\nIl primo istituto di istruzione superiore in Nord Queensland in Australia, inaugurato a Townsville nel 1970, \u00e8 stato denominato in suo onore James Cook University. Nello \"slang\" australiano l'espressione \"\"Captain Cook\" significa \"guarda\"\". Innumerevoli istituzioni, monumenti e toponimi riflettono l'importanza dei contributi di Cook nel mondo anglosassone, tra cui le Isole Cook, lo Stretto di Cook, la Penisola di Cook, e il cratere Cook sulla Luna. L'Aoraki/monte Cook, la pi\u00f9 alta vetta della Nuova Zelanda, porta il suo nome. Un altro monte Cook si trova al confine tra lo Stato americano dell'Alaska e il territorio canadese dello Yukon.\nUno dei primi monumenti in onore di Cook nel Regno Unito si trova a \"The Vache\", eretto nel 1780 dall'ammiraglio Hugh Palliser, un contemporaneo del capitano e proprietario allora della tenuta. Un enorme obelisco fu costruito nel 1827 come monumento a Cook sulla collina di Easby Moor che domina il suo villaggio d'infanzia, Great Ayton, insieme a un monumento minore presso il luogo dove sorgeva l'ex cottage di Cook.\nUn altro monumento a Cook si trova nella chiesa di \"St. Andrew the Great\", in St. Andrew Street a Cambridge, dove \u00e8 sepolto suo figlio Hugh, studente al \"Christ's College\". Anche la vedova di Cook, Elizabeth, fu sepolta nella stessa chiesa e nel suo testamento lasci\u00f2 i soldi per la manutenzione del monumento.\nIl 250\u00ba anniversario della nascita di Cook \u00e8 stato celebrato nel sito della sua casa natale a Marton, Middlesbrough, con l'apertura nel 1978 del \"Captain Cook Birthplace Museum\", situato presso lo Stewart Park. Un vaso di granito, appena a sud del museo, segna il punto approssimativo in cui nacque. Tributi a Cook abbondano anche nella Middlesbrough post-industriale, tra cui una scuola elementare, una piazza commerciale, e il \"Bottle 'O Notes\", un'opera d'arte urbana di Claes Oldenburg, eretta nel 1993 nei giardini pubblici della citt\u00e0. Sempre intitolato al capitano \u00e8 il \"James Cook University Hospital\", un grande ospedale universitario aperto nel 2003.\nNel 2002 un sondaggio della BBC colloc\u00f2 Cook al numero 12 tra i pi\u00f9 grandi britannici di tutti i tempi nella trasmissione televisiva 100 Greatest Britons."}
{"id": "1489478", "revid": "1632387", "url": "https://it.wikipedia.org/wiki?curid=1489478", "title": "Savage Poetry", "text": "Savage Poetry \u00e8 il primo album della band power metal tedesca Edguy.\n\u00c8 stato autoprodotto nel 1995. Quando usc\u00ec, non ebbe molto successo. Al contrario nel 2000 la sua ristampa, prodotta da \"AFM Records\" col titolo The Savage Poetry, ricevette un degno successo."}
{"id": "1489479", "revid": "287204", "url": "https://it.wikipedia.org/wiki?curid=1489479", "title": "Fiera di Verona", "text": "La Fiera di Verona, terza fiera in Italia per dimensioni, si tiene presso il complesso Veronafiere, nella zona industriale a sud della citt\u00e0: il complesso ha una superficie totale di 309.000m\u00b2, di cui 155.000m\u00b2 coperti, divisi tra 13 padiglioni; ospita pi\u00f9 di 1,4 milioni di visitatori, 14.000 espositori, 760.000 metri quadrati di aree e stand venduti, 72 manifestazioni organizzate, 56 in Italia e 16 all\u2019estero in 10 paesi, un fatturato previsto di 85 milioni di euro e un indotto sul territorio stimato in 800 milioni di euro (dati 2017). \nStoria.\nLa storia della Fiera di Verona ha origine nel 1898, con l\u2019attivit\u00e0 fieristica legata all\u2019agricoltura e ai cavalli avviata dal Comune di Verona. Nel 1930, a mezzo di apposito regio decreto, viene costituito l\u2019Ente Autonomo per le Fiere di Verona che nel 1977 assume la qualifica di fiera internazionale. Nel 2017 l\u2019Ente Autonomo per le Fiere di Verona si trasforma in Veronafiere S.p.A.. Nel 2018, per i suoi 120 anni, Veronafiere S.p.A. cambia marchio con una nuova immagine moderna che raccoglie l\u2019eredit\u00e0 di una lunga storia e la proietta verso il futuro.\nA questo si aggiunge l\u2019attivit\u00e0 congressuale gestita da Veronafiere nei propri spazi dedicati che nel 2017 ha registrato 384 eventi con quasi 95.000 partecipanti.\nLa mission di Veronafiere S.p.A. \u00e8 rappresentare una piattaforma per la promozione e la commercializzazione internazionale di beni e servizi, organizzando direttamente manifestazioni fieristiche e congressi e ospitando nel proprio quartiere espositivo anche eventi di terzi.\nVeronafiere presidia i mercati mondiali strategici, consolidati ed emergenti, attraverso una rete di 60 delegati, una societ\u00e0 creata appositamente, Veronafiere do Brasil, un ufficio permanente a Shanghai ed uno al Il Cairo, e le proprie rassegne internazionali che coprono Stati Uniti, Brasile, Russia, Cina, Nord Africa, Medio Oriente e Australia.\nDescrizione.\nLe principali manifestazioni fieristiche:"}
{"id": "1489484", "revid": "599013", "url": "https://it.wikipedia.org/wiki?curid=1489484", "title": "Juan Silveira dos Santos", "text": "Riconosciuto come uno dei migliori difensori della sua generazione, ha conquistato quattro volte il Campeonato Paulista mentre militava nel Flamengo, e con la Roma una Coppa Italia e una Supercoppa Italiana. Con la Nazionale verdeoro ha vinto due edizioni della Coppa America nel 2004 e nel 2007 e due della Confederations Cup nel 2005 e nel 2009; ha inoltre preso parte ai Mondiali del 2006 e del 2010 e alla Coppa America del 2001.\nCaratteristiche tecniche.\nEra considerato da molti esperti uno dei migliori difensori della sua generazione. I suoi punti di forza erano lo straordinario anticipo sugli avversari, il gioco aereo e la potenza fisica, che gli permettevano di vincere contrasti sia nella propria area, sia in quella avversaria, dove era sovente protagonista di tempestivi inserimenti. Giocatore molto corretto (poche le espulsioni e le ammonizioni ricevute in carriera), in fase offensiva si distingueva per una spiccata propensione al gol, che realizzava prevalentemente di testa, e per la capacit\u00e0 di impostare l'azione con lanci lunghi per i compagni. Rudi V\u00f6ller ha proposto il paragone con il campione del mondo 1994 Aldair, mentre Doni, suo compagno alla Roma, lo ha definito il difensore pi\u00f9 forte del Brasile, \u00abun idolo come Kak\u00e1 e Ronaldinho\u00bb.\nInsieme a L\u00facio ha formato una delle coppie centrali pi\u00f9 forti della storia del Brasile. Nel giugno 2010, nel corso dei Mondiali 2010, il sito brasiliano Globo Esporte riport\u00f2 alcuni dei loro numeri: 49 partite giocate insieme, 34 vittorie, 10 pareggi, 5 sconfitte ed appena 28 gol subiti, alla media di 0,57 a partita.\nCarriera.\nClub.\nGli inizi nel Flamengo.\nCresce calcisticamente nel Flamengo dove gioca per sei stagioni affermandosi come uno dei difensori pi\u00f9 forti del campionato brasiliano ed attirando su di s\u00e9 l'interesse di alcuni club europei, tra cui la Lazio. Nel 2002 viene acquistato dai tedeschi del Bayer Leverkusen, club in cui milita per cinque stagioni. Il 19 maggio 2007, in occasione dell'incontro casalingo contro il , l'ultimo per lui con la maglia del Leverkusen, viene salutato da tutto il pubblico della BayArena con una commovente standing ovation. Chiude cos\u00ec la sua carriera in Germania con un bottino di 176 presenze e 16 gol fra Bundesliga, DFB-Pokal, DFL-Ligapokal, UEFA Champions League e Coppa UEFA 2005-2006 e 2006-2007.\nGli anni alla Roma.\nNell'estate 2007 viene ceduto dal Bayer Leverkusen alla Roma per una somma pari a 6,3 milioni di euro e sottoscrivendo un quadriennale da 3,1 milioni lordi a stagione. La bassa valutazione \u00e8 dovuta ad una clausola rescissoria voluta dallo stesso Juan al momento del rinnovo contrattuale con il Leverkusen. Il centrale brasiliano decide di indossare la maglia numero 4, lasciata libera da Christian Wilhelmsson, ed \u00e8 subito inserito dal tecnico Luciano Spalletti tra i quattro difensori titolari, al posto di Cristian Chivu, ceduto all'.\nUno stiramento al flessore della coscia destra, tuttavia, lo costringe a saltare la vittoriosa Supercoppa italiana e la prima giornata di campionato. Debutta, dunque, alla seconda giornata contro il Siena, subentrando a pochi minuti dalla fine ad Aquilani sul 3-0. Nella sua prima stagione in Italia scende in campo 32 volte in 56 partite ufficiali disputate dalla Roma, risultando essere il titolare della difesa giallorossa insieme a Philippe M\u00e9xes (con cui ha formato una buona coppia), realizzando due gol in campionato (il primo, il 16 settembre 2007, contro la con un gol di tacco su punizione di Francesco Totti, il secondo, il 2 dicembre, contro l'Udinese, ribadendo in rete una punizione di Pizarro) e uno nella fase a gironi di UEFA Champions League contro lo Sporting Lisbona. Il 24 maggio 2008, contro l'Inter, vince il suo secondo trofeo in Italia, ma il primo da titolare, la Coppa Italia.\nNella stagione 2008-2009 in giallorosso mette insieme solo 26 presenze sulle 49 a disposizione, perch\u00e9 spesso vittima di risentimenti muscolari. Riesce comunque a mettersi in luce sia in campionato che in Europa, realizzando tre gol, tra cui quello contro l'Arsenal negli ottavi di finale di ritorno di UEFA Champions League: nel corso della partita, che si conclude con l'eliminazione dei \"giallorossi\" dal torneo dopo i calci di rigore, gioca solo i primi trenta minuti del primo tempo prima di abbandonare il campo per infortunio. Il 29 maggio 2009 rinnova il proprio contratto con la Roma fino al 2013.\nNella stagione 2009-2010 scende in campo 35 volte senza mai andare in gol. Inoltre, il 5 maggio 2010, perde la finale di Coppa Italia contro l'Inter.\nNella stagione 2010-2011 scende in campo 31 volte e realizza altri due gol, contro il l'11 dicembre 2010 e contro il il 27 febbraio 2011.\nDopo un inizio di stagione 2011-2012 tribolato a causa di una serie di incomprensioni col tecnico Luis Enrique, ritorna al centro della difesa \"giallorossa\" e nel corso dell'annata va in rete tre volte contro il , Cagliari e Inter. In questa stagione, durante il derby di Roma del 4 marzo 2012, \u00e8 bersaglio dei cori razzisti da parte dei tifosi laziali. In merito a questo episodio la giustizia sportiva commina una multa di 20.000 euro alla societ\u00e0 biancoceleste.\nSport Club Internacional e ritorno al Flamengo.\nIl 15 luglio 2012, dopo aver rescisso il proprio contratto con la Roma, viene ufficializzato il suo trasferimento all'Internacional. Totalizza con questa maglia 69 presenze condite 5 gol nel Campionato brasiliano di calcio, 23 presenze e 2 gol nel Campionato Ga\u00facho e 8 presenze nella Coppa Libertadores 2015.\nA gennaio 2016 torna a giocare nella squadra che lo ha lanciato nel calcio professionistico, il Flamengo. Si congeda dal campo il 27 aprile, giocando gli ultimissimi minuti di Flamengo-Cruzeiro, gara finita 3-1 e valida per la prima giornata della Serie A brasiliana 2019. Per il difensore giro d\u2019onore, standing ovation e festeggiamenti da tifosi e compagni. Riceve, inoltre, la medaglia Pedro Ernesto, conferimento assegnato dal Consiglio Comunale di Rio de Janeiro a personaggi di spicco della comunit\u00e0 brasiliana.\nNazionale.\nJuan debutta in Nazionale brasiliana nel 1998. L'anno successivo viene convocato dall'Under-20 per campionato mondiale di categoria, dove il Brasile \u00e8 eliminato ai quarti di finale dall'Uruguay. Nel 2001 \u00e8 tra i convocati per la Copa Am\u00e9rica 2001, dove la \"Sele\u00e7\u00e3o\" \u00e8 sconfitta clamorosamente dall'Honduras nei quarti di finale, mentre l'anno successivo viene escluso dal C.T. Luiz Felipe Scolari dai convocati per il vittorioso Mondiale 2002 in Corea del Sud e Giappone.\nDal 2002 in poi diventa titolare nei piani tattici del nuovo CT Carlos Alberto Parreira che lo convoca con continuit\u00e0. Prende parte alla Confederations Cup 2003, dove il Brasile viene eliminato al primo turno, e l'anno successivo per la Copa Am\u00e9rica 2004 in Per\u00f9. L'11 luglio, nella seconda gara della fase a gironi contro la Costa Rica, realizza il gol del momentaneo 2-0 in favore della \"Sele\u00e7\u00e3o\" (la partita finir\u00e0 4-1). Il 25 giugno, nella finale di Lima contro l'Argentina risoltasi ai tiri di rigore dopo il 2-2 dei tempi regolamentari, Juan entra nella storia del calcio brasiliano realizzando il quinto ed ultimo tiro della sua squadra, chiudendo la partita sul punteggio di 6-4 d.c.r. con cui il Brasile conquista il suo settimo successo nella competizione.\nConvocato per la Confederations Cup 2005, scende in campo solo contro il Giappone nell'ultima partita della fase a gironi. Il Brasile vince il trofeo, battendo in finale ancora una volta l'Argentina. Nel 2006, alla vigilia del Mondiale 2006 in Germania, il CT Parreira lo conferma come difensore centrale titolare al fianco di L\u00facio. L'avventura della \"Sele\u00e7\u00e3o\", grande favorita alla vigilia del torneo, si chiude con l'amara sconfitta ai quarti di finale contro la Francia.\nNonostante il cambio generazionale con l'arrivo del nuovo C.T. Dunga, Juan rimane titolare e viene convocato per la Copa Am\u00e9rica 2007 in Venezuela. Il 7 luglio, in occasione del quarto di finale contro il Cile, apre le marcature della partita vinta 6-1 dalla \"Sele\u00e7\u00e3o\". Il 10 luglio successivo, nella semifinale contro l'Uruguay terminata sul punteggio di 2-2 dopo i supplementari, tira e realizza uno dei sette rigori decisivi per il passaggio del Brasile in finale. Il 15 luglio, in occasione della finale vinta contro l'Argentina, eredita i gradi di capitano per l'assenza dello squalificato Gilberto Silva. Al termine della partita, vinta dal Brasile 3-0, Juan e Silva hanno alzato insieme il trofeo. L'anno dopo viene confermato da Dunga nella rosa dei convocati per la Confederations Cup 2009. All'esordio, il 15 giugno, realizza una rete contro l'Egitto, ma sei giorni dopo, il 21 giugno contro l'Italia, si infortuna ai flessori della coscia destra ed \u00e8 costretto ad abbandonare anzitempo la competizione.\nNel 2010 viene selezionato per il Mondiale 2010 in Sudafrica. Va in gol negli ottavi di finale della competizione, segnando di testa da calcio d'angolo il primo gol dell'incontro vinto 3-0 contro il Cile; il cammino del Brasile nella manifestazione si conclude tuttavia al turno successivo, dove la Nazionale \u00e8 eliminata dai Paesi Bassi. Con questa sconfitta, Juan chiude la sua carriera in Nazionale con il bottino di 79 presenze e 7 reti complessive.\nDopo il ritiro.\nDopo il ritiro dal calcio giocato entra a far parte dello staff del Flamengo.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1489486", "revid": "767487", "url": "https://it.wikipedia.org/wiki?curid=1489486", "title": "Musicology", "text": "Musicology \u00e8 il ventisettesimo album da studio di Prince, pubblicato il 20 aprile 2004. L'album ha raggiunto la Top 5 in molti paesi.\nDescrizione.\n\"Musicology\" \u00e8 stato il primo album in cinque anni a non essere stato pubblicato sotto una grande etichetta (Sony Music), e, parzialmente registrato a Mississauga (Ontario), il primo a non essere stato prodotto a Minneapolis in molti anni.\n\u00c8 stato uno dei pi\u00f9 grandi successi di Prince in circa dodici anni, raggiungendo la Top 5 in USA, nel Regno Unito, in Germania ed in molti altri paesi, e la Top 10 in Italia; ed anche la critica ha apprezzato molto il disco. Stranamente per\u00f2 la \"title-track\" \u00e8 stata commercializzata come singolo solamente in Australia, dove ebbe un discreto successo. Negli Stati Uniti, invece, la canzone \u00e8 stata un vero e proprio successo rimanendo in testa alle classifiche R&amp;B per molto tempo grazie alle radio.\nPremi.\nL'album \u00e8 stato insignito del disco di platino dalla Billboard nel giugno 2004. Circa sei mesi pi\u00f9 tardi, nel gennaio 2005, la stessa rivista consegn\u00f2 il secondo platino.\nPrince ha vinto con quest'album due Grammy Awards per la \"miglior performance vocale dell'R&amp;B tradizionale\" (\"Musicology\") e per la \"migliore performance vocale maschile R&amp;B\" (\"Call My Name\"). Inoltre nominato come \"miglior performance vocale maschile Pop\" (\"Cinnamon Girl\"), \"miglior canzone R&amp;B\" (\"Call My Name\") e \"miglior album R&amp;B\".\nTracce.\nTutte le canzoni sono state scritte da Prince.\nCuriosit\u00e0.\nNella canzone \"If Eye Was the Man in Ur Life\" e nel libretto allegato all'album, Prince sceglie di stampare la parola \"Eye\" con l'immagine di un occhio, come rappresentazione di se stesso."}
{"id": "1489489", "revid": "1632387", "url": "https://it.wikipedia.org/wiki?curid=1489489", "title": "Storia del Bangladesh", "text": "Ad essere rigorosi non si potrebbe parlare della storia del Bangladesh se non a partire dal 1971, data di \"nascita\" di questo stato per secessione dal Pakistan. D'altra parte non avrebbe senso analizzare la storia di questa repubblica se non a partire dalla comune storia di tutto il subcontinente indiano. Non si potrebbe capire il Bangladesh senza analizzare complessivamente la storia della (o forse sarebbe meglio dire \"delle\") civilt\u00e0 indiana.\nLe origini.\nLe prime popolazioni: i proto-australoidi.\nScavi archeologici hanno trovato le tracce di vari ominidi risalenti ad almeno 50.000 anni fa.\nI primi uomini capaci di sviluppare una certa civilt\u00e0, seppur primitiva, nell'area indiana sembrano essere popolazioni proto-australoidi organizzate in piccoli gruppi a loro volta uniti in trib\u00f9 e che vivevano di caccia e raccolta nella foresta. I loro discendenti sono quelli che gli Hindu chiamano Adivasi. Presso queste antiche trib\u00f9 pare vigesse il matriarcato, come testimoniato da leggende presenti nel poema epico Mah\u0101bh\u0101rata diffusosi nelle tradizioni delle epoche successive.\nLa religione di queste popolazioni era basata sull'animismo e su un continuo rapporto con la natura.\nQuesti primi abitanti, che parlavano una lingua di tipo Munda, furono scacciati dagli invasori successivi e si ritirarono nelle foreste e sulle montagne dove vivono ancora oggi, lasciando comunque un'importante influenza sulle successive civilt\u00e0.\nLa seconda civilt\u00e0 indiana: i dravidi.\nA partire dal 4000 a.C. un popolo brachicefalo, di colore scuro, capelli neri e lisci, parlante lingue agglutinanti si diffuse nell'aria indiana accanto alle popolazioni munde: i dravidi.\nQueste popolazioni, appartenenti alla civilt\u00e0 mediterranea, penetrarono nel subcontinente indiano da ovest e si stanziarono nella zona del bacino dell'Indo, del Gange e fino a tutta l'India centrale.\nA loro si deve nel III millennio a.C. lo sviluppo della cosiddetta civilt\u00e0 della valle dell'Indo, di cui le citt\u00e0 di Mohenjo-daro e Harappa (situate nel territorio dell'attuale Pakistan) sono le rappresentanti di cui abbiamo pi\u00f9 testimonianze. Poco infatti \u00e8 sopravvissuto alla successiva invasione ariana di questa cultura tanto che fu dimenticata fino ai primi scavi estesi sui siti di Harappa e di Mohenjo-Daro intorno al 1920.\nCi fu lo sviluppo dell'agricoltura, dell'uso della scrittura e dell'urbanizzazione con il sorgere di svariate citt\u00e0 in mattoni, cotti o crudi. Frequenti furono i rapporti culturali e commerciali con la Mesopotamia e l'Antico Egitto. I testi sumeri ed accadici si riferiscono ripetutamente a un popolo con cui ebbero attivi scambi commerciali, chiamato Meluhha, che sarebbe da identificare con la civilt\u00e0 della valle dell'Indo.\nLa principale religione dravidica si fonda sul culto per la Dea Madre, per il dio Shiva, per gli alberi sacri, per alcuni animali quali la vacca e il cobra, e per i simboli sessuali (specie la venerazione del fallo) intesi come continuit\u00e0 del genere umano; l'altra importantissima religione era il jainismo, spesso erroneamente ritenuto di epoca molto pi\u00f9 tarda, da cui provengono la teoria del Karma, della reincarnazione e quella della non-violenza da cui deriva per i jaina il vegetarismo. L'ascetismo jaina influenzer\u00e0 moltissimo il buddhismo.\nNel 1300 a.C. assistiamo al consolidamento del dominio degli arii in tutto il nord-ovest indiano e progressivamente sul Panjab, sulla valle del Gange e nel 1000 a.C. fino al Gujarat.\nL'influenza dravidica continuer\u00e0 ad essere egemone sul sud dell'India dove sorgeranno vari regni molto evoluti, principalmente il regno dei Chola, quello dei Chera, quello dei Pandya e in seguito i Pallava spesso in guerra fra loro ma che manterranno l'indipendenza da domini stranieri per pi\u00f9 di 2000 anni.\nTuttavia le invasioni non fecero scomparire definitivamente i Dravida e la loro civilt\u00e0. Infatti nel nord gli arii dopo aver determinato, o almeno accelerato, la fine della civilt\u00e0 dell'Indo finirono per acquisire e fare propria buona parte della superiore tradizione e cultura dravidica: i vinti militarmente e politicamente risultarono vincitori culturalmente. Nel sud invece, dove perdur\u00f2 l'egemonia dravica, continu\u00f2 fino al primo secolo dell'era cristiana la tradizione dei Sangham di cui si ha traccia fin dal 9990 a.C. I Sangham erano in pratica delle riunioni di poeti che partecipavano alla stesura di grandi opere collettive che tanto hanno influenzato l'antica letteratura indiana e tamil.\nEpoca medioevale.\nLe uniche testimonianze di storia medievale del Bangladesh sono correlate all\u2019esistenza di due figure mitologiche di imperatori immortali che da oltre dieci secoli vagano per l\u2019Europa meridionale senza requie per dispensare materiale floreale dietro cospicuo pagamento. Queste due entit\u00e0 rispondono al nome di Djimbou e Oronjou.\nBangladesh indipendente.\nNel 1971, grazie all'appoggio dell'India, nasce il Bangladesh per secessione dal Pakistan. Il capo di Stato Ziaur Rahman abolisce il parlamentarismo nel gennaio 1975 ma viene deposto e ucciso da un golpe militare nell'agosto dello stesso anno. Sheikh Mujibur Rahman viene ucciso il 15 agosto del 1975. La situazione rimane instabile e vede il susseguirsi di varie giunte militari al 1986 quando il generale Hossain Mohamad Ershad indice e vince un referendum per legittimare il suo governo. Le elezioni del febbraio 1991 portano all'affermazione di Begum Khaleda Zia, vedova del generale Ziaur Rahman, che diventa la prima donna premier in Bangladesh. Le successive elezioni del 1996 portano invece al trionfo la Lega Awami e Hasina Wajed diventa primo ministro ma nel 2001 ritorna al potere il partito nazionalista di Khaleda Zia. Nel 2002 viene eletto presidente Tajuddin Ahmad. Nel 2004 sul Bangladesh si abbatte un terribile tsunami che provoca ingenti danni e moltissimi morti.\nCronologia.\nLegenda:"}
{"id": "1489491", "revid": "86599", "url": "https://it.wikipedia.org/wiki?curid=1489491", "title": "Robert H. McNaught", "text": "Ha collaborato con David J. Asher dell'Osservatorio di Armagh. Inoltre \u00e8 membro dell'Unione Astronomica Internazionale, partecipa ai lavori della Sezione III, commissione 20.\n\u00c8 un prolifico scopritore di asteroidi e collaboratore della Siding Spring Survey.\nGli \u00e8 stato dedicato l'asteroide 3173 McNaught.\nNel 1987 ha ricevuto la \"Medaglia Merlin\" della \"British Astronomical Association.\"\nNel 1988 gli \u00e8 stata assegnata la \"Medaglia Berenice Page\".\nScoperte.\n\u00c8 un prolifico scopritore di comete, asteroidi, nove e supernove. Di quest'ultime ne ha scoperte 68 e delle penultime 3. Ha complessivamente scoperto 70 comete, di cui 25 periodiche, tra cui si distingue la cometa C/2006 P1 McNaught, scoperta nell'agosto del 2006, con il telescopio Schmidt di Uppsala, che \u00e8 divenuta una delle comete pi\u00f9 brillanti degli ultimi anni, tanto da poter essere considerato la Grande Cometa del 2007: ha passato il perielio il 12 gennaio 2007 ed \u00e8 divenuta visibile ad occhio nudo per gli osservatori dell'emisfero australe.\nIl Minor Planet Center gli accredita le scoperte di 490 asteroidi, effettuate tra il 1975 e il 2005, parte delle quali in condivisione con altri astronomi: Hiroshi Abe, Jack B. Child, Gordon J. Garradd, Yasukazu Ikari, Takuo Kojima e P. McKenzie. "}
{"id": "1489495", "revid": "1632387", "url": "https://it.wikipedia.org/wiki?curid=1489495", "title": "Kingdom of Madness (Edguy)", "text": "Kingdom of Madness \u00e8 il secondo album della power metal band Edguy."}
{"id": "1489497", "revid": "484362", "url": "https://it.wikipedia.org/wiki?curid=1489497", "title": "Memores Domini", "text": "I Memores Domini sono un'associazione laicale cattolica i cui membri vivono i precetti di povert\u00e0, castit\u00e0 e obbedienza sotto l'egida del movimento ecclesiale di Comunione e Liberazione, avendo come obiettivo la \"memoria tendenzialmente continua del Cristo\" (da cui il nome) e come ambito di apostolato il mondo del lavoro. L'associazione viene chiamata dagli aderenti e dai simpatizzanti di Comunione e Liberazione anche \"Gruppo Adulto\"; formatasi nel 1964, \u00e8 stata riconosciuta dal Pontificio consiglio per i laici l'8 giugno 1988.\nGli aderenti, oltre all'osservanza dei suddetti precetti (che nel gergo interno vengono definiti \"consigli\" e non \"voti\", per rimarcare la differenza rispetto ai consacrati secolari e regolari), praticano la vita di comunit\u00e0, risiedendo in gruppi da tre a dodici persone, con cui condividono i propri guadagni, e osservano regolari momenti di preghiera e silenzio. A seguire ogni comunit\u00e0 vi \u00e8 un sacerdote, che regolarmente ne confessa i membri e si confronta con loro sulle rispettive scelte di vita.\nSebbene i suoi membri provengano dal movimento fondato da Luigi Giussani, quest'ultimo non ha fondato i \"Memores Domini\", ma ha assecondato l'aspirazione di alcuni suoi ex-studenti a vivere secondo i precetti di povert\u00e0, castit\u00e0 e obbedienza, nel rispetto dell'imperativo benedettino \"ora et labora\". L'associazione si \u00e8 inoltre ispirata all'istituto secolare \"Comunit\u00e0 di San Giovanni\", per la spiritualit\u00e0 e la struttura pensate per esso da Adrienne von Speyr e Hans Urs von Balthasar. Come confermato dallo stesso don Giussani, i Memores Domini hanno tratti di somiglianza con i \"Numerari\" dell'Opus Dei, dai quali si distinguono ad esempio per l'assenza di suggerimenti espliciti in tema di mortificazione, la cui eventuale pratica \u00e8 semplicemente rimessa alla libera scelta degli associati, e anche per i 3 \"consigli\" di povert\u00e0, castit\u00e0 e obbedienza che vivono i Memores Domini. \nLa gerenza dell'associazione Memores Domini \u00e8 normalmente esercitata da un direttivo, che era stato rieletto l'ultima volta nel maggio 2018 per un mandato di cinque anni. Il 24 settembre 2021 papa Francesco ha tuttavia esautorato l'organo, affidando la reggenza dell'associazione al delegato speciale mons. Filippo Santoro, arcivescovo di Taranto, che ha assunto l'incarico \"ad nutum\" e con pieni poteri."}
{"id": "1489499", "revid": "610351", "url": "https://it.wikipedia.org/wiki?curid=1489499", "title": "Trilogia sulla morte", "text": "La Trilogia sulla morte \u00e8 composta da tre film realizzati tra il 2000 e il 2006 dal regista messicano Alejandro Gonz\u00e1lez I\u00f1\u00e1rritu, e sceneggiati da Guillermo Arriaga:"}
{"id": "1489501", "revid": "113757", "url": "https://it.wikipedia.org/wiki?curid=1489501", "title": "Sbiba", "text": ""}
{"id": "1489516", "revid": "1870933", "url": "https://it.wikipedia.org/wiki?curid=1489516", "title": "Fudbalski Klub Radni\u010dki Kragujevac", "text": "Il Fudbalski Klub Radni\u010dki Kragujevac (serbo: \"\u041a\u0440\u0430\u0433\u0443\u0458\u0435\u0432\u0430\u0447\u043a\u0438 \u0444\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u0420\u0430\u0434\u043d\u0438\u0447\u043a\u0438\"), meglio noto come FK Radni\u010dki 1923 \u00e8 una societ\u00e0 calcistica serba con sede nella citt\u00e0 di Kragujevac. Nella stagione 2021-22 milita nella LingLong Tires SuperLiga, la massima divisione del campionato serbo, dopo un'assenza durata 6 anni.\nFondato nel 1923 con il nome di \"Mladi Radnik\", assunse la denominazione attuale nel 1929. Nel 1969 il club venne promosso per la prima volta nel massimo campionato jugoslavo, dove milit\u00f2 per cinque stagioni durante gli anni settanta. Solamente nella stagione 1998-1999 il club ritorn\u00f2 nella massima serie jugoslava, dove rimase fino al termine della stagione 2001-2002. Da allora milita nelle serie inferiore serbe, fino al termine della stagione 2010/11 con una nuova promozione nella massima serie.\nLo Stadio \u010cika Da\u010da, che ospita le partite interne, ha una capacit\u00e0 di spettatori.\nOrganico.\n\"Rosa aggiornata al 12 settembre 2021.\""}
{"id": "1489530", "revid": "767487", "url": "https://it.wikipedia.org/wiki?curid=1489530", "title": "Cade la pioggia", "text": "Cade la pioggia \u00e8 un singolo del gruppo musicale italiano Negramaro, pubblicato nel novembre 2007 come terzo estratto dal quarto album in studio \"La finestra\".\nDescrizione.\nIl brano ha visto la partecipazione vocale del cantautore italiano Jovanotti, autore del testo insieme al frontman dei Negramaro, Giuliano Sangiorgi. La strofa che recita \"Dimmi che serve restare\" \u00e8 stata cantata per la prima volta da Sangiorgi come \"Lilly che serve restare\" (informazione ottenuta dalla visione del rockumentary \"Dall'altra parte della luna\").\nA causa della sua durata di oltre sei minuti, \u00e8 stata creata una versione radiofonica della durata di 4:34, presente nel disco promozionale del singolo.\nLa pi\u00f9 nota performance live della canzone \u00e8 avvenuta sul palco dell'MTV Day 2007 di Roma, in seguito alla quale il gruppo e l'artista toscano hanno cominciato ad improvvisare, fuori scaletta, sulle note di \"Mentre tutto scorre\" (dei Negramaro) e \"Falla girare\" (di Jovanotti).\nVideo musicale.\nIl videoclip \u00e8 stato girato a San Francisco con la regia di Dario Baldi e Davide Marengo, che per questa clip hanno utilizzato la tecnica piano sequenza, ossia un'unica inquadratura caratterizzata da un'ininterrotta continuit\u00e0 temporale, per raccontare l'intenso crescendo del brano. La fotografia \u00e8 stata curata da Luca Silvagni."}
{"id": "1489541", "revid": "120152782", "url": "https://it.wikipedia.org/wiki?curid=1489541", "title": "Paradosso dell'ascensore", "text": "In matematica, viene detto paradosso dell'ascensore un fenomeno studiato per la prima volta nel 1958 dal fisico George Gamow e dal matematico Marvin Stern, che avevano i loro studi in due diversi piani di uno stesso edificio.\nGamow, che aveva il suo studio nei piani bassi dell'edificio, not\u00f2 che quando chiamava l'ascensore, questo veniva solitamente dai piani superiori, mentre Stern, il cui ufficio stava ai piani pi\u00f9 alti, not\u00f2 che viceversa l'ascensore da lui chiamato veniva quasi sempre dal basso. Combinando queste loro osservazioni, si creava la buffa impressione che gli ascensori fossero fabbricati ad un piano intermedio del palazzo ed inviati in su e in gi\u00f9 per poi essere smantellati: questo spinse i due a pubblicare una loro analisi e giustificazione matematica del problema. \u00c8 interessante notare che, nonostante l'apparente semplicit\u00e0 del problema, Donald Knuth nel 1969 rivel\u00f2 che l'analisi effettuata da Gamow e Stern era sbagliata.\nFu Martin Gardner, nel 1986, a tirare in ballo la presenza di pi\u00f9 ascensori.\nFormulazione del paradosso.\nSi supponga di abitare al penultimo piano di un palazzo di sette piani; chiamando da l\u00ec l'ascensore, esso giunger\u00e0 pi\u00f9 spesso (circa 5/6 delle volte) dal basso che dall'alto. Questo fenomeno \u00e8 facilmente spiegabile: l'ascensore viene utilizzato equamente dagli inquilini dei vari piani, e quindi passa pi\u00f9 tempo nei primi 5 piani che nell'ultimo.\nIn un grande albergo, sempre di 7 piani ma con 5 ascensori invece che uno, tutti e 5 utilizzati in modo indifferenziato dagli ospiti dei vari piani, il fenomeno sar\u00e0 quasi scomparso.\nAnalisi.\nModello continuo.\nNel caso specifico appena visto, si vedr\u00e0 arrivare l'ascensore dall'alto non pi\u00f9 una volta su 6, ma quasi met\u00e0 delle volte. Infatti, nel momento in cui si preme il pulsante di richiesta dell'ascensore, il primo ascensore ad arrivare sar\u00e0 quello pi\u00f9 vicino. Sempre supponendo che gli ascensori siano ripartiti uniformemente nei vari piani, gli ascensori al di sopra saranno di meno ma avranno una probabilit\u00e0 maggiore di essere vicini al chiamante di quelli che stanno al di sotto.\nLa soluzione pu\u00f2 risultare pi\u00f9 chiara se astratta dal problema specifico: supponiamo di scegliere a caso alcuni numeri reali tra 0 e 1, e di chiederci se \u00e8 pi\u00f9 probabile che il numero \"pi\u00f9 vicino\" a 0,9 sia \"maggiore\" o \"minore\" di 0,9. \u00c8 evidente che se il numero scelto a caso \u00e8 uno solo, \u00e8 pi\u00f9 probabile che esso sia \"inferiore\" a 0,9. Se invece i numeri scelti sono 1000 ci aspettiamo che essi siano casualmente ripartiti che quindi il numero pi\u00f9 vicino a 0,9 possa essere quasi con la stessa probabilit\u00e0 \"maggiore\" o \"minore\".\nTornando al problema iniziale, la probabilit\u00e0 esatta che l'ascensore venga dall'alto \u00e8 data dalla seguente formula:\nformula_1 ,\ndove formula_2 indica il numero di piani ed formula_3 quello degli ascensori. Nel caso di 7 piani e 5 ascensori, tale probabilit\u00e0 risulta circa 0,41, ma con 10 ascensori \u00e8 gi\u00e0 0,48.\nDimostrazione della formula:\nConsideriamo l'ascensore pi\u00f9 vicino al piano in cui ci troviamo, cio\u00e8 il penultimo piano. La probabilit\u00e0 formula_4 che l'ascensore venga dall'alto \u00e8 uguale alla probabilit\u00e0 che l'ascensore pi\u00f9 vicino si trovi tra il penultimo e l'ultimo piano. La probabilit\u00e0 formula_5 che l'ascensore venga dal basso \u00e8 uguale alla probabilit\u00e0 che l'ascensore pi\u00f9 vicino si trovi tra il primo e il penultimo piano. Ovviamente abbiamo che\nformula_6 \nPossiamo dividere formula_5 in due: sar\u00e0 la somma della probabilit\u00e0 formula_8 che l'ascensore pi\u00f9 vicino si trovi tra il primo e il terzultimo piano e la probabilit\u00e0 formula_9 che si trovi tra il terzultimo e il penultimo piano: \nformula_10 \nLa probabilit\u00e0 formula_8 \u00e8 facile da calcolare. \u00c8 la probabilit\u00e0 che tutti gli ascensori si trovino tra il terzultimo e l'ultimo piano. Se assumiamo che gli ascensori siano indipendenti, questa \u00e8 la probabilit\u00e0 che lo sia il primo ascensore, che lo sia il secondo, ecc. Quindi\nformula_12 \nLe probabilit\u00e0 formula_9 e formula_14 sono uguali. Perch\u00e9? Supponiamo di sapere che l'ascensore pi\u00f9 vicino si trovi tra il terzultimo e l'ultimo piano. Siccome noi ci troviamo nel piano di mezzo tra questi, cio\u00e8 il penultimo, la probabilit\u00e0 che questo si trovi sopra o sotto di noi \u00e8 identica. Quindi\nformula_15\nDalle quattro equazioni scritte qui sopra si pu\u00f2 ricavare formula_4, che \u00e8 la quantit\u00e0 cercata, e si ottiene come riportato sopra\nformula_17\nModello discreto.\nNell'analisi effettuata abbiamo supposto che la posizione dell'ascensore ad una qualsiasi altezza del palazzo, che essa corrisponda o no esattamente ad un piano, \u00e8 equiprobabile. Questa \u00e8 evidentemente una forzatura del modello, dato che gli ascensori saranno spesso fermi ad un piano.\nAltri autori hanno preferito quindi supporre, al contrario, che al momento in cui si effettua la chiamata dell'ascensore \"tutti\" gli ascensori siano fermi, ognuno ad un certo piano (e che ovviamente non ci sia un ascensore gi\u00e0 fermo al penultimo piano, dove viene effettuata la chiamata). Nel caso di un solo ascensore, questo diverso approccio non cambia la sostanza del problema, ma nel caso a pi\u00f9 ascensori s\u00ec. Infatti si nota che se c'\u00e8 un ascensore all'ultimo piano, questo sar\u00e0 \"certamente\" l'ascensore pi\u00f9 vicino, tutt'al pi\u00f9 \"a pari merito\" con un eventuale ascensore parcheggiato al terzultimo piano. A questo punto, possiamo immaginare diversi modelli (indichiamo con formula_2 il numero dei piani e con formula_3 il numero degli ascensori):\nformula_20\nformula_21\nNel primo caso, con 7 piani e 5 ascensori la probabilit\u00e0 che l'ascensore provenga dall'alto risulta essere circa 0,60, nel secondo caso circa 0,27. Se gli ascensori sono 10, le probabilit\u00e0 risultano rispettivamente 0,84 e 0,14.\nEntrambi i modelli sembrano distanziarsi notevolmente dal risultato aspettato (e probabilmente dalla realt\u00e0), dato che nel primo, per formula_3 che tende ad infinito la probabilit\u00e0 che l'ascensore provenga dall'alto tende a 1, mentre nel secondo tende a 0 (siccome decresce la probabilit\u00e0 che \"nessun\" ascensore si trovi al terzultimo piano). Un modello abbastanza efficace si potrebbe ottenere mediando tra i due modelli appena dati, e stabilendo che, qualora si trovi un ascensore all'ultimo piano \"e\" uno al terzultimo, la probabilit\u00e0 che arrivi dall'alto \u00e8 formula_23, oppure il rapporto tra il numero degli ascensori che si trovano all'ultimo e il numero di quelli che si trovano al penultimo. Tali modelli forniscono risultati analoghi al modello continuo ma sono sensibilmente pi\u00f9 complicati.\nVerosimiglianza dei modelli.\nCome gi\u00e0 evidenziato, ognuno dei modelli studiati ha delle forzature necessarie per semplificare il problema e che riguardano l'ipotesi che gli ascensori siano o meno in movimento quando l'inquilino del penultimo piano effettua la sua chiamata.\nNella realt\u00e0, il fattore che maggiormente altera i risultati, non considerato in questi modelli, \u00e8 che gli ascensori sono utilizzati in modo niente affatto omogeneo per viaggiare tra i piani. Anche ipotizzando che gli utenti di ogni piano si servano ugualmente degli ascensori, nella maggioranza delle situazioni i viaggi dal piano terra o verso il piano terra saranno molto pi\u00f9 frequenti degli altri. Questo aumenta la percezione del paradosso, ovvero fa s\u00ec che se c'\u00e8 un ascensore solo, la probabilit\u00e0 che venga dal basso sia ancora pi\u00f9 alta; smorza invece la percezione dell'\"equalizzazione\" che avviene con pi\u00f9 ascensori."}
{"id": "1489542", "revid": "599013", "url": "https://it.wikipedia.org/wiki?curid=1489542", "title": "Arterite di Takayasu", "text": "L'arterite di Takayasu (detta anche \"malattia senza polso\") \u00e8 una vasculite granulomatosa dei grandi vasi arteriosi. L'infiammazione interessa l'aorta, le sue maggiori diramazioni e l'arteria polmonare. Ne esistono cinque tipi diversi a seconda del tratto aortico interessato.\nEpidemiologia.\nColpisce prevalentemente le giovani donne asiatiche di et\u00e0 inferiore ai 40 anni. Spesso si riconosce la presenza della malattia soltanto durante l'autopsia (in Giappone durante l'esame si riscontra un caso di arterite ogni 3\u00a0000).\nStoria.\nIl primo caso di tale arterite \u00e8 stato descritto nel 1908 dal medico Mikito Takayasu.\nSintomatologia.\nI sintomi che si manifestano sono di origine infiammatoria e ischemica. Si riscontrano febbre, artrite, artralgie, linfoadenopatia, dolore toracico e addominale. Il nome di \"malattia senza polso\" si deve al fatto che all'esame obiettivo i polsi arteriosi delle estremit\u00e0 superiori possono anche risultare assenti a causa dell'obliterazione dei vasi dell'arco aortico, uno dei quali si dirama dando l'arteria radiale. Inoltre si pu\u00f2 assistere a un interessamento cardiaco con manifesta insufficienza aortica.\nDopo i sintomi iniziali sistemici si presentano pi\u00f9 tardivamente i sintomi vascolari:\n- claudicatio intermittens\n- disturbi visivi\n- infarto, angina\n- ipertensione polmonare\n- dolori addominali\nEsami.\nSi riscontra in laboratorio un marcato aumento degli indici aspecifici di flogosi come la VES. L'esame diagnostico maggiormente utile risulta essere l'angiografia.\nPatologie correlate.\nIn letteratura si \u00e8 osservata una coesistenza della malattia di Crohn, che fa sospettare di avere in comune la stessa patogenesi ancora sconosciuta nel caso dell'arterite.\nTerapie.\nL'obiettivo del trattamento \u00e8 quello di fermare l'infiammazione delle arterie e ci\u00f2 \u00e8 generalmente possibile utilizzando alte dosi di farmaci immunosoppressori. Quasi la met\u00e0 delle persone con tale arterite trae benefici con i corticosteroidi (esempio il prednisone). Dopo una buona risposta iniziale, la malattia pu\u00f2 tuttavia riaccendersi e molti pazienti devono assumere cortisone a lungo per evitare la progressione del danno e controllare i sintomi pi\u00f9 disturbanti come la febbre, la stanchezza, i dolori. Quando il cortisone da solo non basta, si aggiungono farmaci detti citotossici/immunosoppressori. Nei periodi di quiescenza possono essere eseguiti interventi per la correzione delle anomalie vascolari permanenti nei pazienti a rischio per lesioni d'organo. La rivascolarizzazione pu\u00f2 essere chirurgica o condotta con tecniche di angioplastica intraluminale percutanea. Una particolare indicazione al trattamento \u00e8 rappresentata dalla presenza di ipertensione nefrovascolare. Un'adeguata terapia immunosoppressiva e la correzione selettiva dei danni vascolari hanno molto migliorato negli ultimi anni la prognosi della malattia di Takayasu.\nAttualmente si stanno ottenendo ottimi risultati con l'assunzione di micofenolato mofetile, farmaco gi\u00e0 utilizzato per la prevenzione del rigetto nei trapianti d'organo.\nPrognosi.\nGeneralmente la prognosi \u00e8 buona con bassa mortalit\u00e0."}
{"id": "1489544", "revid": "181699", "url": "https://it.wikipedia.org/wiki?curid=1489544", "title": "West End of London", "text": ""}
{"id": "1489550", "revid": "109152988", "url": "https://it.wikipedia.org/wiki?curid=1489550", "title": "Opel 1.3 L", "text": "La 1.3 L era un'autovettura di fascia medio-bassa prodotta dal 1934 al 1935 dalla Casa automobilistica tedesca Opel.\nProfilo e storia.\nLanciata all'inizio del 1934, la 1.3 L (o \"1.3 Liter\") fu proposta per rappresentare il top della fascia medio-bassa della gamma Opel nella prima met\u00e0 degli anni trenta. Il modello andava quindi a posizionarsi sopra l'altro modello del segmento, ossia la 1.2 L.\nLa 1.3 L era caratterizzata da una carrozzeria moderna, per l'epoca, pi\u00f9 tondeggiante e molto pi\u00f9 affine alla tendenza dello \"streamlining\" in voga durante gli anni trenta. Ci\u00f2 la discostava decisamente dalla 1.2 L della stessa fascia di mercato, ma pi\u00f9 economica.\nIl fatto di occupare lo stesso segmento era uno dei pochissimi aspetti che accomunavano la 1.3 L alla 1.2 L: la nuova vettura era infatti basata sulla pi\u00f9 grande 2.0 L, della quale riprendeva le linee estetiche, ma soprattutto il telaio, una struttura in acciaio a traverse e scatolati. Rispetto alla 2.0 L, tale telaio aveva il passo accorciato di quasi 16 cm, passando da 2,642 a 2,474 m. Assieme alla 2.0 L, la 1.3 L fu la prima Opel a montare un avantreno a ruote indipendenti, con molle elicoidali ed ammortizzatori idraulici a doppio effetto. Il retrotreno proponeva invece la classica soluzione dell'assale rigido con molle a balestra, ma resa pi\u00f9 moderna dall'utilizzo di ammortizzatori idraulici e persino di una barra stabilizzatrice.\nL'impianto frenante era a quattro tamburi, mentre il cambio era a 4 marce, con terza e quarta ad innesto silenzioso.\nUno degli altri pochi punti in comune con la 1.2 L era l'origine del motore, un 4 cilindri a valvole laterali nato dalla rialesatura dell'unit\u00e0 della 1.2 L. Aumentando l'alesaggio dei cilindri da 65 a 67,5 mm, la cilindrata crebbe da 1186 a 1288 cm\u00b3. La potenza massima era di 24 CV a 3200 giri/min, non molti in rapporto alla cilindrata ed alle prestazioni del motore della stessa 1.2 L (che erogava 23\u00a0CV all'epoca del lancio della 1.3 L), ma in grado di garantire un'ottima erogazione di coppia motrice, che trovava il suo apice gi\u00e0 a 1600 giri/min, con un valore di 68 N\u00b7m.\nDisponibile come berlina a 4 o 2 porte o come cabriolet, la 1.3 L raggiungeva una velocit\u00e0 massima di 90\u00a0km/h.\nFu prodotta in circa 29\u00a0000 esemplari fino a met\u00e0 del 1935, per essere successivamente rimpiazzata dalla Opel Olympia."}
{"id": "1489552", "revid": "641883", "url": "https://it.wikipedia.org/wiki?curid=1489552", "title": "Arterite granulomatosa", "text": " \nL'arterite granulomatosa \u00e8 una forma di infiammazione di arterie caratterizzata da un ictus successivo di giorni o mesi alla comparsa di un'anomalia dermatologica, quale lo zoster in un preciso punto del corpo.\nEpidemiologia.\nColpisce prevalentemente i maschi in et\u00e0 sopra la sesta decade.\nSintomatologia.\nI sintomi si presentano come manifestazioni psichiche e neurologiche anomale.\nEziologia.\nTale condizione viene causata dal herpes zoster localizzata nel territorio di distribuzione del nervo del trigemino controlaterale.\nCause di morte.\nIn tali casi la percentuale di morte nei soggetti viene attestata sul 25%."}
{"id": "1489553", "revid": "117131573", "url": "https://it.wikipedia.org/wiki?curid=1489553", "title": "Sufes", "text": "Sufes (odierna Sbiba) fu un'antica colonia romana situata nell'odierna Tunisia. \nLa citt\u00e0 romana.\nIsolata dalle altre citt\u00e0 (il centro turistico pi\u00f9 vicino \u00e8 Sbeitla a circa 40\u00a0km), le rovine di Sufes consistono in una basilica cristiana trasformata dopo il VII secolo in una moschea, di un tempio di cui si \u00e8 conservata unicamente la cella e di un forte bizantino costruito su un precedente forte romano. Quest'ultimo \u00e8 di notevole interesse storico, misura 35x41 metri e presentava quattro torri angolari. Attualmente sopravvive solo un lato del forte, utilizzato fino a pochi anni fa come cava per materiali edilizi. Altri resti dell'antica colonia romana sono le rovine di un acquedotto, di un ninfeo e di una seconda basilica. L'insediamento nacque nel progetto di distribuzione delle terre ai veterani attuato nel I secolo d.C., e venne elevato al rango di colonia romana durante il II secolo. Divenne un importante centro difensivo bizantino sotto Giustiniano, nel IV secolo. \nLa citt\u00e0 odierna.\nSbiba sorge poco distante dall'antica Sufes romana, ed ha una popolazione di 5995 abitanti (2004). Fa parte del governatorato di Kasserine, con capitale Kasserine. La citt\u00e0, cos\u00ec come il sito archeologico, sorgono ad un'altitudine di 627 m sul livello del mare. Oggi la citt\u00e0 di Sbiba fonda la propria economia principalmente sul commercio delle mele, grazie anche alla relativa ricchezza d'acqua della zona dovuta alla diga di Nebhana."}
{"id": "1489554", "revid": "217432", "url": "https://it.wikipedia.org/wiki?curid=1489554", "title": "Arterite settica", "text": "Per arterite settica in campo medico, si intende l'infiammazione di arterie riguardanti il cervello, in special modo la zona sopra la corteccia cerebrale, in seguito ad un'espansione di endocardite infettiva.\nSintomatologia.\nPresenza di deficit focali (dovuti ad embolia), cefalea,deterioramento a livello neurologico.\nEziologia.\nL'aneurisma micotico interessa una piccola percentuale dei casi di endocardite, nella quasi met\u00e0 dei casi in cui si ritrova tale aneurisma nasce un interessamento dei vasi del cervello.\nCause di morte.\nL'emorragia intracranica che pu\u00f2 nascere \u00e8 spesso \u00e8 fatale.\nEsami.\nPer una corretta diagnosi occorre l'uso dell'angiografia cerebrale, utile per comprendere la situazione della persona e la gravit\u00e0 dell'arterite."}
{"id": "1489556", "revid": "438678", "url": "https://it.wikipedia.org/wiki?curid=1489556", "title": "Pete Maravich Assembly Center", "text": "Il Pete Maravich Assembly Center \u00e8 un palazzetto polifunzionale della capienza di 13,472 spettatori a Baton Rouge (Louisiana). Fu aperto nel 1972 ed \u00e8 la casa delle squadre di pallacanestro della Louisiana State University: i Tigers e le Lady Tigers. Inizialmente era noto come LSU Assembly Center, ma fu rinominato in memoria di Pete Maravich, una leggenda dei Tigers, poco dopo la sua morte nel 1988. In quell'anno ha anche ospitato il torneo di pallacanestro maschile della Southeastern Conference. In citt\u00e0 \u00e8 nota con diversi soprannomi: \"The PMAC\" e \"The House that Pete Built,\" o il pi\u00f9 noto \"The Deaf Dome,\" coniato da Dick Vitale.\nL'edificio \u00e8 situato direttamente a nord del Tiger Stadium, e il suo tetto luminoso bianco pu\u00f2 essere visto da molti punti di questo stadio. La costruzione include il Pete Maravich Pass, un'area dedicata alla vita e alle gesta di alunni della LSU e altre memorabilia della pallacanestro LSU. Prima che nell'Assembly Center, LSU giocava le sue partite casalinghe al John M. Parker Agricultural Coliseum (aka \"Cow Palace\").\nNel 1998 l'arena ha ospitato i Louisiana Bayou Beast della Professional Indoor Football League in due partite di preseason e otto di regular season oltre che la finale PIFL il 15 agosto 1998. Ha ospitato anche il torneo NCAA di basket nelle finali 1976 e 1986."}
{"id": "1489558", "revid": "210513", "url": "https://it.wikipedia.org/wiki?curid=1489558", "title": "Opel 1,0 L", "text": ""}
{"id": "1489559", "revid": "210513", "url": "https://it.wikipedia.org/wiki?curid=1489559", "title": "Opel 1,3 L", "text": ""}
{"id": "1489564", "revid": "110157", "url": "https://it.wikipedia.org/wiki?curid=1489564", "title": "Hidrol\u00e2ndia (Cear\u00e1)", "text": "Hidrol\u00e2ndia \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Santa Quit\u00e9ria."}
{"id": "1489565", "revid": "1714743", "url": "https://it.wikipedia.org/wiki?curid=1489565", "title": "Alessandro d'Este", "text": "Biografia.\nAl bambino venne messo nome Alessandro in onore del nonno materno. In seguito al parto, Lucrezia cadde ammalata di febbre puerperale ma si riprese. Il bambino invece, un mese dopo la nascita, si ammal\u00f2 gravemente.\nNeppure il miglior medico di Alfonso, Francesco Castello, riusc\u00ec salvare il figlio, che mor\u00ec nell'ottobre del 1505 e venne sepolto nel monastero del Corpus Domini.\nIl 1\u00ba aprile del 1514 Lucrezia diede alla luce un altro figlio, sempre chiamato Alessandro, che mor\u00ec anch'egli poco dopo la nascita.\nConsiderazioni.\nLa morte di un eventuale erede costituiva per le nobili casate una perdita non solo economica ma anche politica: il sistema dei matrimoni contribuiva infatti a creare alleanze militari e a guadagnare ricchezze.\nOltre agli effetti a lungo periodo, nel caso specifico degli Este, va considerata anche la fine del loro dominio su Ferrara.\nAlfonso II d'Este, il cui nonno fu Alfonso I, fu l'ultimo duca estense di Ferrara. Gli Este infatti persero il ducato alla morte di Alfonso II in quanto il papa non riconobbe come suo successore Cesare d'Este, discendendo questi da Alfonso, un figlio non legittimo di Alfonso I, nato dalla relazione con la cortigiana Laura Dianti. In questo quadro dunque, a posteriori, emergono le conseguenze della morte di Alessandro: minori possibilit\u00e0 di sopravvivenza della casata."}
{"id": "1489566", "revid": "661526", "url": "https://it.wikipedia.org/wiki?curid=1489566", "title": "The Sun", "text": ""}
{"id": "1489567", "revid": "110157", "url": "https://it.wikipedia.org/wiki?curid=1489567", "title": "Horizonte", "text": "Horizonte \u00e8 un comune del Brasile nello Stato del Cear\u00e1, parte della mesoregione Metropolitana de Fortaleza e della microregione di Pacajus."}
{"id": "1489569", "revid": "12831762", "url": "https://it.wikipedia.org/wiki?curid=1489569", "title": "Fit of Fighting", "text": ""}
{"id": "1489575", "revid": "180559", "url": "https://it.wikipedia.org/wiki?curid=1489575", "title": "Fudbalski Klub Rad", "text": "Il Fudbalski Klub Rad (serbo: \"\u0424\u041a \u0420\u0430\u0434\"), meglio noto come FK Rad o Rad Belgrado \u00e8 una societ\u00e0 calcistica serba con sede nella citt\u00e0 di Belgrado. Nella stagione 2021-2022 milita nella Superliga serba, la prima divisione del calcio serbo.\nStoria.\nVenne fondato nel 1958 dalla compagnia di costruzioni Gra\u0111evinsko preduze\u0107e (GP) Rad \ne basato nel quartiere di Banjica, potendo contare su un supporto importante, il club scal\u00f2 le classifiche abbastanza rapidamente, fino alla prima promozione in Druga Liga, avvenuta al termine della stagione 1972/73. Il Rad mantenne tranquillamente la serie fino al 1986/87, quando vinse il campionato e venne promosso per la prima volta in Prva Liga. \nLa prima stagione nella massima serie vide il club salvarsi alla penultima giornata, grazie ad una vittoria casalinga per 2-1 sul \u017deljezni\u010dar Sarajevo, ma l'anno successivo fu quello di maggior successo nella storia del club, che termin\u00f2 la stagione 1989-1990 in quarta posizione, dietro a club del calibro del Vojvodina Novi Sad, , Hajduk Spalato, e davanti a e Partizan Belgrado.\nProprio in virt\u00f9 di quello straordinario risultato l'anno seguente si qualific\u00f2 per la Coppa UEFA 1989-1990, dove venne per\u00f2 eliminato al primo turno dall'.\nL'unica altra partecipazione ad una competizione europea del Rad \u00e8 quella della Europa League 2011-2012, quando, dopo aver eliminato agevolmente i sammarinesi del Tre Penne con un complessivo 9-1 (6-0 a Belgrado e 3-1 all'Olimpico di Serravalle), venne eliminato al secondo turno preliminare dall'Olympiakos Volos, perdendo l'andata in casa per 0-1 e pareggiando il ritorno in Grecia 1-1.\nStadio.\nLo Stadio Kralj Petar I, che ospita le partite interne, ha una capacit\u00e0 di 6.000 spettatori, attualmente ridotta a 3.919. Si trova nel quartiere di Banjica, in Crnotravska bb.\nRosa 2019-2020.\n\"Rosa aggiornata al 27 luglio 2019\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nTifoseria.\nI tifosi organizzati del FK Rad si chiamano \"United Force 1987\", la loro creazione risale al 1987.\nSono noti per la ideologia politica ultranazionalista e di estrema destra."}
{"id": "1489577", "revid": "131358", "url": "https://it.wikipedia.org/wiki?curid=1489577", "title": "FK Rad", "text": ""}
{"id": "1489578", "revid": "298055", "url": "https://it.wikipedia.org/wiki?curid=1489578", "title": "Artropatia", "text": " \nL'artropatia \u00e8 una qualunque malattia articolare.\nTipologie.\nEsistono diverse tipologie di artropatia: "}
{"id": "1489582", "revid": "767487", "url": "https://it.wikipedia.org/wiki?curid=1489582", "title": "Palina", "text": "La palina (in veneziano: \"palina\") \u00e8 il palo da ormeggio usato nella laguna di Venezia.\nA differenza della \"bricola\", \u00e8 costituito da un singolo palo isolato e serve principalmente per l'ormeggio temporaneo o permanente.\nI pali di spessore pi\u00f9 ridotto sono utilizzati per l'ormeggio delle barche alle rive lungo i rii o le fondamente mentre i pali di spessore pi\u00f9 consistente vengono usati per l'ormeggio in aperta laguna o per l'ormeggio di mezzi di grosse dimensioni, come motonavi, \"t\u00f2pi\" da carico o motoscafi ad alta capienza.\nAi tempi della Repubblica di Venezia esisteva un magistrato apposito che doveva supervisionare e autorizzare ogni impianto di nuove \"paline\" per salvaguardare il delicatissimo equilibrio idro-geologico della laguna. Infatti, un palo piantato in laguna costituisce un potenziale nucleo di interramento con conseguenze negative anche sulla salubrit\u00e0 complessiva (\"Palo fa pal\u00f9\", \"un palo crea palude\"). Per tale motivo la Repubblica decise che era necessario regolamentarne l'impiego onde prevenire abusi potenzialmente pericolosi per la stessa sopravvivenza della citt\u00e0."}
{"id": "1489583", "revid": "1505830", "url": "https://it.wikipedia.org/wiki?curid=1489583", "title": "Veneto Banca", "text": "Veneto Banca \u00e8 stato un istituto di credito con sede a Montebelluna, in provincia di Treviso, in liquidazione coatta amministrativa dal 25 giugno 2017 a seguito del Decreto-legge n. 99/2017.\nPer effetto dell'atto di cessione d'azienda stipulato nella notte fra il 25 e il 26 giugno 2017, le centinaia di filiali della banca sono state acquisite da Intesa Sanpaolo al prezzo complessivo di 50 centesimi di euro; molte filiali sono poi state chiuse a partire da dicembre 2017.\nStoria.\nIl nucleo storico di Veneto Banca \u00e8 rappresentato dalla \"Banca Popolare di Montebelluna\", fondata nel 1877 ed il cui primo consiglio di amministrazione era cos\u00ec formato: Antonio Serena (Presidente), filandiere e futuro sindaco di Cornuda, Giovanni Ferrari e Giovanni Peratoner, farmacisti, Antonio Bolzon e Giobatta dell\u2019Armi, ingegneri, Giovanni Polin, possidente, Gaetano Legrenzi, dottore, Giobatta Marcato, commerciante, Giovanni Nardello, investitore..\nLa banca nacque a supporto di un territorio privo di strutture industriali rilevanti e fortemente impoverito dalla massiccia emigrazione verso il continente americano, in base ai principi, che allora andavano diffondendosi, in fatto di cooperativismo creditizio e di \u201camicizia di capitale e lavoro\u201d del tedesco Hermann Schulze-Delitzsch e di Luigi Luzzatti.\nLa prima sede distaccata nacque nel 1914 a Pederobba. Con la Prima Guerra mondiale la banca assunse un'importanza fondamentale per sostenere gli artigiani in crisi e le attivit\u00e0 di soci in difficolt\u00e0. La disfatta di Caporetto indusse il Prefetto a disporre che i valori fossero messi al sicuro dalla minaccia delle truppe austriache giunte sino al Piave. La finanza venne spostata a Ferrara e la banca sospese temporaneamente la sua attivit\u00e0.\nNel 1966, dalla fusione con la Banca Popolare del Mandamento di Asolo, nacque la Banca Popolare di Asolo e Montebelluna.\nNel luglio del 1984 il caveau della sede centrale fu oggetto di una clamorosa rapina ai danni delle cassette di sicurezza: l'ammontare del colpo, mai svelato ufficialmente, fu stimato in una cifra tra venti e duecento miliardi di lire.\nDopo avere accompagnato lo sviluppo del territorio contiguo nel corso degli anni del boom economico e per i successivi anni '70 e '80, in particolare il distretto della calzatura sportiva, gli anni '90 si chiusero con un evento che determin\u00f3 la successiva evoluzione della banca. Tra il 1996 e il 1997, si ricerc\u00f2 un accordo con l'Istituto Bancario San Paolo di Torino che fu raggiunto il 4 febbraio 1997, ratificato da entrambi i consigli di amministrazione e che prevedeva la distribuzione dei prodotti e dei servizi dell\u2019istituto torinese attraverso la rete della Popolare, mentre San Paolo accettava l\u2019offerta di limitare la sua presenza in provincia di Treviso, cedendo inoltre due sue filiali alla banca popolare. Subito si avvi\u00f2 tra diversi soci e alcune personalit\u00e0 di spicco di Montebelluna un\u2019intensa attivit\u00e0 tesa a ostacolare l\u2019accordo con la banca di Torino. Il 22 marzo 1997 in un Palazzetto Legrenzi affollato da quasi duemila soci, l\u2019assemblea sostitu\u00ec quasi interamente il Consiglio di amministrazione eleggendo diversi esponenti, come il nuovo Presidente Flavio Trinca e il Vice Presidente Franco Antiga, contrari all\u2019intesa con San Paolo. Nel giro di pochi giorni l\u2019accordo fu cancellato e venne nominato Direttore Generale Vincenzo Consoli.\nVeneto Banca.\nNel 2000, a seguito dell'acquisizione della Banca di Credito Cooperativo del Piave e del Livenza, minata dallo scandalo della truffa perpetrata ai danni dei propri correntisti da una dipendente, la Banca assume la denominazione di Veneto Banca.\nInizia per Veneto Banca una fase di intenso sviluppo, caratterizzata da una serie di acquisizioni: la Banca Italo Romena nel settembre del 2000 e la Banca di Bergamo nell'aprile 2001.\nLa struttura fu completata da una serie di societ\u00e0 controllate ed operanti nei vari settori contigui all'attivit\u00e0 bancaria: \"Claris Factor\" (1990), \"Claris Assicurazioni\" (1998), \"Veneto Ireland Financial Services\" (1999), \"Claris Broker\" (2000) e \"Claris Leasing\" (2001).\nNel dicembre 2002 Veneto Banca cre\u00f2 \"Banca Meridiana\", con l'acquisto di alcuni sportelli dell'ex Banca Mediterranea presenti in Puglia e Basilicata.\nA febbraio 2005 venne acquistata \"Banca del Garda\", istituto operante nelle aree venete contigue all'omonimo lago e incorporata in Veneto Banca nel 2007. Numerose le partecipazioni societarie. Tra le pi\u00f9 importanti, quelle in: \"Cofito\" - Compagnia Finanziaria Torinese, holding del Gruppo BIM - Banca Intermobiliare, con cui fu varato un progetto di partnership nel private banking e nel wealth management; nella merchant bank \"Palladio Finanziaria\" (oggi Palladio Holding / PFH); in \"Sintesi 2000\", specializzata nella consulenza per l'internazionalizzazione delle imprese, con sede a Milano e uffici a Hong Kong e Shanghai.\nNel 2006 la crescita di Veneto Banca torn\u00f2 a dirigersi verso i Paesi dell'Europa orientale: venne acquisito il controllo di \"Eximbank\", un istituto di credito nella Repubblica Moldava e di \"Gospodarsko Kreditna Banka\" - poi ribattezzata \"Veneto Banka\" - in Croazia.\nNel 2007 avvenne l'acquisizione della Banca Popolare di Intra, messa sul mercato a seguito delle difficolt\u00e0 di incasso dei propri crediti verso il gruppo Finpart e dai provvedimenti cautelari emessi dalla magistratura contro i suoi vertici, e delle sue controllate \"Banca Popolare di Monza e Brianza\" ed \"Intra Private Bank\". Veneto Banca oltrepassa la soglia dei 300 sportelli.\nA inizio 2008 la capogruppo Veneto Banca Scpa divenne \"Veneto Banca Holding\". La rete commerciale fu suddivisa in quattro piattaforme, affidate ai diversi istituti controllati: Veneto Banca s.p.a. a presidio del Nord Est; Banca Popolare di Intra s.p.a., che aveva incorporato Banca Popolare di Monza e Banca di Bergamo, nel Nord Ovest; Banca Meridiana s.p.a. nel Sud Est; le banche estere nell'Europa Orientale (Banca Italo Romena in Romania, Eximbank in Moldavia, Veneto Banka Croazia e Veneto Banka Albania).\nNel 2010 Veneto Banca port\u00f2 a termine due nuove operazioni: il salvataggio di Cassa di Risparmio di Fabriano e Cupramontana (operativa nelle Marche, in Umbria e a Roma) e quella di Banca Apulia (con filiali in Puglia, Basilicata, Campania, Molise, Abruzzo, Marche e a Roma), nella quale fu incorporata Banca Meridiana.\nSempre nel 2010, Veneto Banca sigl\u00f2 un accordo con Co.fi.to. che la port\u00f2 a controllare Banca Intermobiliare tramite un'offerta pubblica di acquisto amichevole sulle azioni della stessa; un'operazione che condusse il Gruppo Veneto Banca ad essere una delle prime 12 realt\u00e0 bancarie italiane per masse amministrate.\nA seguito delle ultime acquisizioni, la Banca si riorganizz\u00f2 articolando la propria presenza nel territorio italiano su tre poli: la capogruppo Veneto Banca al Nord, Cassa di Risparmio di Fabriano e Cupramontana al Centro e Banca Apulia al Sud.\nNel 2011 la Capogruppo cambi\u00f2 nuovamente la denominazione sociale da Veneto Banca Holding S.c.p.A. a \"Veneto Banca S.c.p.A.\" e perfezion\u00f2 la fusione di Co.fi.to in Veneto Banca ed il conseguente acquisto da parte di quest'ultima del controllo di Banca Intermobiliare d'Investimenti e Gestioni e Banca Ipibi Financial Advisory.\nNel 2012 si completarono il processo d'integrazione del Gruppo Banca Intermobiliare e il programma di semplificazione della struttura societaria del Gruppo Apulia. Si diede impulso ulteriore al riassetto organizzativo relativo alla presenza in Romania con il trasferimento a Banca Italo Romena della controllata Italo Romena Leasing, che cambi\u00f2 denominazione sociale in Monteverde Consulting.\nNel 2013 Cassa di Risparmio di Fabriano e Cupramontana venne fusa in Veneto Banca, divenendo la Direzione Territoriale della capogruppo a presidio del Centro Italia.\nAlla fine di luglio del 2015 Vincenzo Consoli, dopo un regno durato 17 anni, rassegn\u00f2 le proprie dimissioni da direttore generale, ruolo assunto l'anno precedente dopo avere lasciato quello di amministratore delegato. Gli succedette Cristiano Carrus.\nNel mese di ottobre 2015 fu presentato il piano industriale del Gruppo per il periodo 2015-2020, che prevedeva la chiusura di 130 filiali entro il 2017.\nLa trasformazione in S.p.A..\nL'assemblea straordinaria dei soci del 19 dicembre 2015 approv\u00f2 la trasformazione da Soc. Coop. a Societ\u00e0 per Azioni (S.p.A.) come richiesto dal decreto legge 3/2015 del Governo Renzi, e la conseguente quotazione in borsa, con la necessit\u00e0 di un aumento di capitale da 1 miliardo di \u20ac per migliorare i deteriorati coefficienti patrimoniali (Core Tier). I soci dissenzienti potevano recedere al prezzo di 7,30 \u20ac (perdita del valore dell'80% sul valore nominale), come determinato dal consiglio di amministrazione del 2 dicembre 2015.\nIl controllo del Fondo Atlante.\nIl 5 maggio 2016 si registr\u00f2 un evento inatteso: la lista organizzata dagli azionisti ostili al CDA in carica ottenne la necessaria maggioranza nell'assemblea straordinaria dei soci tenuta al Pala Expo Venice di Marghera e riusc\u00ec a sostituire il board pressoch\u00e9 per intero. Stefano Ambrosini fu eletto presidente, Giovanni Schiavon, ex presidente del Tribunale di Treviso e capofila delle associazioni degli azionisti, vicepresidente. Tuttavia, questa fase ebbe breve durata perch\u00e9 all'aumento di capitale di fine giugno 2016 aderirono solamente il 2,2% dei vecchi azionisti, notevolmente meno della percentuale minima stabilit\u00e0 dalla Borsa Italiana per assicurare un flottante sufficiente, pari al 25%, per cui il 27 giugno venne revocata l'autorizzazione alla quotazione alla Borsa di Milano. Di conseguenza, agli aderenti fu riconosciuto il diritto di revoca che fu esercitato per un totale di 108.131.234 nuove azioni; tutto il resto dell'aumento di capitale da un miliardo di euro, con l'emissione di 10 miliardi di nuove azioni a 0,10 euro, venne sottoscritto dal Fondo Atlante (9.885.823.295 azioni, per un controvalore complessivo di 988.582.329,50 euro), Fondo che arriv\u00f2 cos\u00ec a controllare il 97,64% del capitale azionario dell'istituto.\nL'8 agosto 2016, in un'assemblea con scarsissima affluenza, Beniamino Anselmi, ex Presidente del Comitato esecutivo di Banca Carige, venne eletto Presidente del nuovo CdA targato Fondo Atlante. Cristiano Carrus fu confermato Amministratore delegato.\nSu spinta del fondo Atlante, azionista anche della Popolare di Vicenza, istituto bancario in difficolt\u00e0, viene pianificato un piano di fusione delle due banche popolari venete.\nAppena qualche giorno prima, l'ex amministratore delegato Vincenzo Consoli era stato arrestato su ordine della Procura della Repubblica di Roma con l'accusa di ostacolo alla vigilanza.\nIl 7 novembre 2016 Beniamino Anselmi rassegn\u00f2 le dimissioni da Presidente del CdA dopo quasi tre mesi dall'elezione in aperta polemica con le scelte industriali del consiglio.\nMaurizio Lauri, Presidente di Banca Intermobiliare, assume la Presidenza ad interim.\nL'11 novembre Massimo Lanza, Presidente di Fondazione di Venezia dal 2004 al 2011 poi Consigliere del CdA dal 2011 al 2014 \u00e8 nominato Presidente del CdA.\nIl piano \"Tiepolo\".\nAlla fine di giugno del 2017 fu svelato il piano di fusione presentato alla Bce, denominato \"Tiepolo\", prevedeva il ridimensionamento e l'unificazione dei due istituti come filiali e servizi, con focalizzazione nel nord est con la cessione delle banche nelle altre parti d'Italia (sarebbero rimaste attive solo le filiali in Lombardia, Veneto, Trentino, Friuli Venezia Giulia, Roma, Puglia, Basilicata, Sicilia e Calabria), la cessione delle partecipate estere nell'est Europa, delle quote in Banca Intermobiliare, in Sec Servizi (societ\u00e0 di software bancari). Veniva prevista una ricapitalizzazione di circa 1 miliardo di euro per le due banche in fusione e una drastica riduzione del personale: 11.233 occupati sarebbero passati a 7.369 entro il 2021. La riduzione di circa 3.900 risorse, suddivise tra circa 1.500 provenienti dalle cessioni societarie e circa 2.400 da efficientamento degli organici, avrebbe generato una riduzione del 40% circa del costo del lavoro. Era prevista, inoltre, una riduzione del costo del management del 50%. Di conseguenza si sarebbe ottenuta una riduzione dei costi operativi da 1,35 miliardi a 832 milioni di euro con un risultato netto da un rosso complessivo di 3,4 miliardi del 2016 al primo utile stimato di 12 milioni nel 2019 fino ai 377 milioni stimati per il 2021, circa 600 milioni di dividendi tra il 2020 e 202 e una crescita in cinque anni dell\u2019indice di patrimonializzazione Cet 1 ratio da 8,2% a 13,5%. L\u2019Npe ratio doveva infine passare dal 37% al 15%. Tuttavia la Bce neg\u00f2 il supporto e l'autorizzazione al piano definito \"debole e non credibile\", facendo decadere quanto predisposto dai due Cda.\nLa cessione ad Intesa Sanpaolo.\nIl 23 giugno 2017 la Banca Centrale Europea accerta che Veneto Banca e Banca Popolare di Vicenza sono in dissesto o a rischio di dissesto. Il 25 giugno 2017 il Governo Gentiloni approva il Decreto-legge n. 99/2017, che dispone la liquidazione coatta amministrativa delle due banche. Nella notte fra il 25 e il 26 giugno i commissari liquidatori nominati dalla Banca d'Italia, in attuazione delle indicazioni del Ministero dell'economia e delle finanze, provvedono alla cessione di attivit\u00e0 e passivit\u00e0 aziendali a Intesa Sanpaolo, al prezzo simbolico di 50 centesimi di euro per ciascuna delle due banche, e con un costo per le casse dello Stato per garanzie a Banca Intesa di 5 miliardi di euro.\nI crediti deteriorati, esclusi dalla cessione, saranno successivamente trasferiti a una societ\u00e0 a partecipazione pubblica, la SGA.\nAttivit\u00e0.\nIl Gruppo Veneto Banca al 31 dicembre 2016 poteva contare su una rete di 480 filiali, un organico di 5.944 dipendenti ed un azionariato costituito da circa 75.000 soci.\nControversie giudiziarie.\nNel febbraio 2022 il Tribunale di Treviso ha condannato in primo grado l'ex amministratore delegato Vincenzo Consoli a 4 anni di r eclusione in relazione al crac della banca per le accuse di ostacolo alla vigilanza e falso in prospetto. Per il reato di aggiottaggio bancario \u00e8 stata invece dichiarata la prescrizione. Disposta la confisca i 220 milioni di euro."}
{"id": "1489585", "revid": "339392", "url": "https://it.wikipedia.org/wiki?curid=1489585", "title": "Esercito confederato", "text": ""}
{"id": "1489591", "revid": "1718925", "url": "https://it.wikipedia.org/wiki?curid=1489591", "title": "Eron", "text": "Biografia.\nConsiderato come uno dei pi\u00f9 noti esponenti del graffitismo italiano a cavallo fra XX e XXI secolo, Eron si dedica al graffitismo a partire dalla fine degli anni ottanta, quando all'et\u00e0 di 15 anni inizia a praticare graffiti principalmente sui vagoni dei treni.\nNel 2010 compie l'opera \"Forever and ever... nei secoli dei secoli\" (2010), un \"trompe-l'\u0153il\" sul soffitto della chiesa di San Martino in Riparotta a Rimini, un raro caso di opera d'arte di strada in un edificio di culto; nel 2014 crea un dipinto per il ciclo \"Mindscape\", commissionato dal Comune di Rimini per la promozione turistica della citt\u00e0, esposto nel Museo della Citt\u00e0. Gli viene inoltre commissionata l'affrescatura degli oltre 200 metri del muro di cinta del porto cittadino. Nel 2014 Eron viene invitato dall'Istituto Italiano di Cultura a New York, per la mostra \"From Street to Art\".\nNel febbraio 2014 partecipa alla mostra \"Critica in arte\" presso il Museo d'arte di Ravenna con un'installazione costituita dal segno, dipinto sulla parete, di uno specchio staccato dal muro stesso, sopra il quale l'artista ha disegnato con estremo realismo un buco nella parete causato dal chiodo staccato; terminata l'installazione, un operaio addetto all'imbiancatura degli ambienti, non essendosi reso conto di trovarsi davanti l'opera dell'artista, avrebbe cercato invano di stuccare quel buco."}
{"id": "1489598", "revid": "729019", "url": "https://it.wikipedia.org/wiki?curid=1489598", "title": "David Weinberger", "text": "Biografia.\n\u00c8 un tecnologo della comunicazione, speaker di professione e commentatore, forse meglio conosciuto come coautore del Cluetrain manifesto (inizialmente un sito web, e solo dopo un libro, descritto come \"un manuale per l'Internet marketing\"). Il lavoro di Weinberger \u00e8 focalizzato su come Internet sta cambiando le relazioni umane, la comunicazione e la societ\u00e0.\nFilosofo per formazione, ha conseguito un Ph.D. all'Universit\u00e0 di Toronto e ha insegnato in college fra il 1980 e il 1986. \u00c8 stato autore della striscia comica \"Inside Woody Allen\" dal 1976 fino al 1983.\n\u00c8 stato consulente marketing e consigliere di amministrazione in diverse aziende high-tech. Attualmente \u00e8 fellow del Berkman Center for Internet and Society alla Harvard Law School e co-direttore dell'Harvard Library Innovation Lab. Ha ottenuto il titolo di Senior Internet Advisor durante la nomination di Howard Dean al Partito Democratico, ed \u00e8 stato consigliere tecnologico per la campagna presidenziale 2008 di John Edwards."}
{"id": "1489601", "revid": "1543377", "url": "https://it.wikipedia.org/wiki?curid=1489601", "title": "Aspetti psichici nell'opera di Michelangelo", "text": "Il \"caso\" Michelangelo per quanto riguarda il retroterra psichico di un artista \u00e8 stato affrontato in diversi periodi e da diversi autori anche a causa dell'importanza dell'opera dello scultore. I problemi relativi all'omosessualit\u00e0 e al vandalismo vengono correlati al vissuto personale di Michelangelo ed alle situazioni mentali derivanti nonch\u00e9 al loro processo di sublimazione artistica nello specifico della scultura. Nella raffigurazione del \"Peccato originale\", qui a destra, che rappresenta la stessa sensualissima Eva, si pu\u00f2 notare una muscolatura decisamente mascolina rapportabile alle figure dei cosiddetti \"Prigioni\", donne belle e possenti sono spesso rappresentate da Michelangelo a conforto di alcune ipotesi di Graziella Magherini.\nI rapporti di Michelangelo con Tommaso de' Cavalieri e Vittoria Colonna.\nI lavori di Michelangelo riferibili ai succitati Tommaso de' Cavalieri e Vittoria Colonna sono la \"Punizione di Tizio\", il \"Ratto di Ganimede\", il \"Cristo Crocifisso con la Vergine e San Giovanni\", e la \"Piet\u00e0 Rondanini\", ultimo lavoro di Michelangelo ed anello di congiunzione per lo studio sul problema del vandalismo e creativit\u00e0 affrontato dalla stessa Simona Argentieri. Luca Trabucco, riferito nello specifico, ad Edvard Munch.\n sintetizza il problema che si evince da entrambi i lavori di Magherini ed Argentieri, ovvero l'uso dell'arte per il tentativo di rielaborazione del dolore sentito, ma non sofferto, in un momento molto posteriore all'accadimento del fatto causante, ovvero quando l'artista ha, o pensa di avere pi\u00f9 o meno inconsciamente, gli strumenti per soffrire il dolore senza rimanerne annichilito. In generale vale per altri artisti dal vissuto travagliato.\nI due lavori succitati della Argentieri e Magherini, nonch\u00e9 quanto esplicitato da Trabucco nel saggio su Edvard Munch, correlano aspetti della vita dello scultore interpretati in modi diversi da quelli usati dagli storici e dai critici d'arte in senso stretto, ma integrabili col lavoro di questi ultimi.\nPrendiamo in considerazione quello della supposta omosessualit\u00e0. La Magherini si riferisce ad alcuni lavori di Michelangelo collegandoli a spinte omosessuali:\nNello specifico e Il Ratto di Ganimede riferiti all'amicizia con Tommaso d\u00e8 Cavalieri, mentre riferite a Vittoria Colonna, il Cristo Crocifisso con la Vergine e San Giovanni e una Piet\u00e0. Vittoria Colonna, donna di carattere forte costitu\u00ec , quando secondo l'Argentieri termin\u00f2 il momento narcisitico \"eroico\" \ndi tale periodo la piet\u00e0 di San Pietro \u00e8 ritenuta, dall'Argentieri stessa, il pi\u00f9 alto esempio, e tornando al lavoro della Magherini si evince che Vittoria Colonna fu un buon succedaneo di figura materna (Oggetto d'Amore Primario).\nSulla omosessualit\u00e0 reale permangono forti dubbi, visto anche il carattere di Michelangelo, suffragati da altri casi di grandi artisti in cui l'interpretazione in qualche maniera di una \"donna\" altro non era un succedaneo, quanto si voglia distante nella realt\u00e0, della mancanza di una figura femminile accanto all'artista.. La Magherini specifica:\nVerrebbero quindi confutate le considerazioni, perfettamente impostate sotto il profilo storico-ambientale, di Giovanni Dall'Orto:\nTornando quindi a Simona Argentieri:\nDall'opera di Simona Argentieri si evince che le rappresentazioni artistiche fatte da Michelangelo nulla possono aver a che vedere con la sua vita reale, contraddicendo nella sostanza anche Sigmund Freud in una lettera del 1935, citato dallo psicoanalista Jack Drescher che cita \"tout court\" Michelangelo fra gli omosessuali famosi.\nL'evoluzione delle Piet\u00e0 ed il retroterra psichico correlato.\nIl torso Belvedere, ovvero Aiace Telamonio, fu una delle matrici di ispirazione di Michelangelo. Se ne nota ancora l'influsso, per la potenza plastica, nella Piet\u00e0 del Museo dell'Opera del Duomo di Firenze anche se ormai \u00e8 passato il periodo dei prigioni e/o delle Cappelle medicee in cui l'influsso del \"torso Belvedere\" \u00e8 ancor pi\u00f9 evidente.\nDal saggio di Simona Argentieri, nella parte inerente allo sviluppo delle piet\u00e0 di Michelangelo:\nL'opera attaccata dal vandalo o creata dall'artista, oltre ad aver basi comuni a livello di azione fisica pu\u00f2 essere anche una sintesi fra azione di distruttivit\u00e0 e creativit\u00e0 per l'artista. Simona Argentieri focalizza l'attenzione sulla Piet\u00e0 Rondanini nella quale vi sono collegamenti simbolici a ricordi molto antichi della mente, difficilmente recuperabili in modo cosciente, sia in senso distruttivo che riparatorio, che in entrambi i sensi frammisti.\nTali collegamenti e ricordi, essendo indissolubilmente legati fra di loro, sono talvolta difficilmente recuperabili ed anche attualmente con tecniche psicoanalitiche del profondo, dal punto divista terapeutico. L'Argentieri si occupa nel saggio pi\u00f9 specificatamente di vandalismo e creativit\u00e0 attraverso le Piet\u00e0, mettendo a confronto l'evoluzione mentale del Maestro con il sostrato psichico che port\u00f2 un attacco quasi vandalico da parte di quest'ultimo alla Piet\u00e0 di Santa Maria del Fiore ed ancor maggiormente alla statua da cui estrasse la Piet\u00e0 Rondanini. Quanto dice l'Argentieri \u00e8 legato al lavoro un'altra psicoanalista: Graziella Magherini, autrice fra l'altro della Sindrome di Stendhal. Nel suo studio ella fa un escursus del vissuto di Michelangelo che poi permetter\u00e0 l'aggancio con le tesi dell'Argentieri.\ned ancora molto chiarificatore\nLa Magherini fa un tracciato della lunghissima vita di Michelangelo, dal baliatico all'ambiguit\u00e0 di aver due \"madri\", la balia e la madre naturale. La balia \u00e8 la sorella di uno scalpellino che diverr\u00e0 scultore provetto, inizia l'interesse di Michelangelo per il marmo e la scultura, ma soprattutto per la pietra che contiene la scultura. Muore la madre naturale, Michelangelo torna a casa, i rapporti col padre son difficilissimi: quest'ultimo giudica gli scultori come manovali, solo l'intervento di Lorenzo De Medici permette al giovane di proseguire il suo lavoro nella scultura.\n\u00c8 il momento eroico in cui Michelangelo pensa, ovvero meglio dire avverte la sensazione, di poter risolvere i suoi conflitti interni con la bellezza del suo lavoro (La Piet\u00e0 di San Pietro).\nL'Argentieri basa parte del suo lavoro sulle ricerche inerenti alle Piet\u00e0 Michelangiolesche portate aventi da Antonio Paolucci, al tempo sovrintendente alle Belle Arti di Firenze.\nC'\u00e8 una forte coincidenza fra quello detto dalla Magherini: e quello asserito dalla Argentieri, la Magherini focalizza sulla piet\u00e0 dell'opera del duomo (Piet\u00e0 di S. Maria del Fiore) in cui individua una identificazione non da parte di Michelangelo non solo nella figura di Nicodemo ma nel Cristo e nella Madonna.. Gli arti della Madonna \"sottentrano\" al corpo del Cristo quasi facendone un'un'unica figura, cosa che poi sar\u00e0 ripresa con ben pi\u00f9 evidenza e ridotta all'essenza nella Piet\u00e0 Rondanini.\nQuindi per quanto riguarda il correlato erotico, o supposto tale, in certi lavori di particolari artisti uno scultore contemporaneo esprime un suo punto di vista in siffatto modo"}
{"id": "1489604", "revid": "122740557", "url": "https://it.wikipedia.org/wiki?curid=1489604", "title": "Le rose di Eliogabalo", "text": "Le rose di Eliogabalo (inglese: \"The Roses of Heliogabalus\") \u00e8 un dipinto del 1888 del pittore anglo-olandese Lawrence Alma-Tadema, oggi parte di una collezione privata. Le sue dimensioni sono 213,4\u00a0cm per 131,8\u00a0cm (84\" per 51.9\"), un rapporto molto prossimo alla sezione aurea.\nStoria e descrizione.\nIl dipinto \u00e8 ispirato da un episodio della vita dell'imperatore romano Eliogabalo (218-222) e raccontato nella \"Historia Augusta\" (\"Vita di Eliogabalo\", xxi.5). Eliogabalo, che l'opera del IV secolo descrive come un debosciato, invit\u00f2 alcuni suoi conoscenti a cena, dopo aver fatto preparare un finto soffitto che reggeva una gran quantit\u00e0 di petali di rosa; durante la cena lo fece aprire sopra i propri convitati, inondandoli di petali, tanto che alcuni di questi morirono soffocati.\nIn primo piano sono raffigurati gli invitati ricoperti di petali. In secondo piano \u00e8 visibile Eliogabalo, con una veste e il diadema d'oro, assieme alla madre Giulia Soemia e ad un accompagnatore. Dietro di loro si trova una suonatrice di flauto doppio (tibia) e una statua di Dioniso, ispirata ad un originale conservato nei Musei Vaticani."}
{"id": "1489605", "revid": "599013", "url": "https://it.wikipedia.org/wiki?curid=1489605", "title": "Martin Schneider", "text": "Centrocampista, vanta 379 presenze e 10 gol in Bundesliga oltre a 8 presenze e un gol nella Nazionale Under-21 della Germania Ovest.\nCarriera.\nSchneider inizi\u00f2 la sua carriera nelle giovanili del \"DJK Schweinfurt\" per poi passare al . L'esordio in Bundesliga lo fece per\u00f2 con la maglia del il 31 luglio 1987 contro il Bayer 05 Uerdingen. Dopo 3 stagioni con i rossoneri pass\u00f2 al Borussia M\u00f6nchengladbach, dove rimarr\u00e0 per quasi 10 anni collezionando 266 presenze e vincendo una Coppa di Germania nel 1995. Nel 1999 Pass\u00f2 poi al , dove rimase per una stagione prima di scendere in Zweite Bundesliga per giocare nella squadra della sua citt\u00e0 natale, lo Schweinfurt 05. Chiuse la carriera da giocatore nel 2002 nelle serie minori con la maglia del \"TSV 1877 Gerbrunn\"."}
{"id": "1489615", "revid": "614400", "url": "https://it.wikipedia.org/wiki?curid=1489615", "title": "Vladimir Igorevi\u010d Arnol'd", "text": "La sua notoriet\u00e0 \u00e8 dovuta soprattutto al teorema di Kolmogorov-Arnold-Moser (teorema KAM) sulla stabilit\u00e0 di sistemi Hamiltoniani integrabili. Nondimeno, ha contribuito in numerosi settori scientifici, tra cui la teoria dei sistemi dinamici, teoria delle catastrofi, topologia, geometria algebrica, meccanica classica e teoria delle singolarit\u00e0, nell'arco di una carriera durata oltre 45 anni dal suo primo grande risultato, la soluzione del tredicesimo problema di Hilbert nel 1957, ottenuta a soli 19 anni.\nBiografia.\nGiovanissimo allievo di Andrey Kolmogorov all'Universit\u00e0 statale di Mosca, nel 1957, appena diciannovenne, ha dimostrato che ogni funzione continua di pi\u00f9 variabili pu\u00f2 essere costruita con la composizione di un numero finito di funzioni di due variabili, risolvendo, perci\u00f2, il tredicesimo problema di Hilbert.\nDopo la laurea presso lo stesso ateneo nel 1959, vi ha ottenuto l'impiego come docente dal 1965 al 1986. In seguito si \u00e8 trasferito all'Istituto Matematico Steklov. \u00c8 diventato ben presto accademico dell'Accademia delle Scienze dell'URSS (divenuta poi, dal 1991, Accademia russa delle scienze). \u00c8 stato proprio Arnol'd a dare inizio alla teoria della geometria simplettica come disciplina a s\u00e9 stante.\nLa congettura di Arnol'd sul numero di punti fissi nei simplettomorfismi hamiltoniani e le intersezioni lagrangiane \u00e8 stata anche uno dei principali motivi per lo sviluppo dell'omologia dei Floer.\nArnol'd \u00e8 noto anche per il suo stile espositivo preciso (che combinava opportunamente il rigore matematico all'intuizione fisica) e l'approccio didattico particolarmente semplice e discorsivo. I suoi scritti presentano un approccio limpido, spesso geometrico, ai classici problemi della matematica come le equazioni differenziali ordinarie. In questo senso i suoi scritti hanno migliorato significativamente lo sviluppo di nuovi settori della matematica.\nTuttavia le sue pubblicazioni sono state criticate poich\u00e9 offrivano descrizioni volte a dare una interpretazione per lo pi\u00f9 intuitiva della teoria, senza approfondire sufficientemente le modalit\u00e0 necessarie alla dimostrazione di taluni concetti.\nArnold ha mosso pesanti critiche nei confronti della tendenza dei matematici di met\u00e0 '900 verso un'esasperata astrazione. Ha manifestato in maniera marcata la sua opposizione a questo approccio (che fu impiegato, come noto, dalla scuola di Nicolas Bourbaki), per gli impatti negativi sull'istruzione matematica in Francia (patria del bourbakismo), come in altre nazioni.\nArnol'd \u00e8 morto di peritonite a Parigi il 3 giugno 2010, all'et\u00e0 di 72 anni."}
{"id": "1489616", "revid": "1573940", "url": "https://it.wikipedia.org/wiki?curid=1489616", "title": "Chiesa di San Giovanni Battista (Tornareccio)", "text": "La chiesa di San Giovanni Battista \u00e8 sita a \"San Giovanni\", frazione di Tornareccio in provincia di Chieti.\nStoria.\nL'origine della frazione e della chiesa vanno da ascriversi al monastero benedettino di San Giovanni di Archianno, quest'ultimo sito nell'odierna contrada di Ricchiano.\nQuesta contrada, in epoca feudale era centro di commerci e lavori, tanto che l'imperatore, nel 1303, concesse a questa contrada l'esenzione da ogni dazio, esenzione che dur\u00f2 8 giorni.\nIl monastero scomparve lasciando tuttavia il culto di San Giovanni Battista.\nLa chiesa odierna \u00e8 stata inaugurata il 4 maggio 1967, nella cui costruzione sono stati stanziati i fondi dalla Cassa per il Mezzogiorno.\nLa messa inaugurale \u00e8 stata celebrata dall'allora arcivescovo di Vasto Monsignor Bosio con la presenza dei deputati Giuseppe Spataro, Remo Gaspari, Carlo Bottari ed esponenti della politica abruzzese e locale.\nIl terreno su cui sorge la chiesa attuale \u00e8 stato offerto dai sigg. Tommaso ed Altobello Iannone.\nStruttura.\nDel convento, ormai diruto, ne rimangono pochi resti convertiti in casa colonica.\nLa facciata \u00e8 in stile moderno con un grosso crocifisso sopra la tettoia posta sopra l'ingresso principale.\nLa pianta \u00e8 rettangolare e ad un'unica navata.\nIl campanile, in stile romanico rurale ospita 3 campane dedicate a San Giovanni Battista, a Sant'Antonio abate ed al Concilio Vaticano II, nel cui corso \u00e8 stato edificato questo campanile.\nFolklore.\nLa statua di San Giovanni Battista \u00e8 oggetto di culto e di una processione ogni 24 giugno, nel corso di questa giornata viene celebrata la festa del santo in tutta la frazione di San Giovanni di cui \u00e8 anche patrono."}
{"id": "1489621", "revid": "729019", "url": "https://it.wikipedia.org/wiki?curid=1489621", "title": "Stazione di Boccia al Mauro", "text": "La stazione di Boccia al Mauro era una fermata ferroviaria posta sulla linea Torre Annunziata-Cancello, a servizio dell'omonima frazione del comune di Terzigno.\nStoria.\nLa fermata di Boccia al Mauro venne attivata il 4 agosto 1940.\nStrutture e impianti.\nIn origine la fermata era presenziata e quindi dispone di un fabbricato viaggiatori; in seguito, resa impresenziata, il fabbricato \u00e8 divenuto abitazione privata. Per tale motivo, nonostante la chiusura della linea, questo appare in buone condizioni.\nLa stazione era dotata di un solo binario passante, servito da una banchina.\nMovimento.\nLe destinazioni dei treni erano Torre Annunziata e Cancello."}
{"id": "1489628", "revid": "486946", "url": "https://it.wikipedia.org/wiki?curid=1489628", "title": "Tabula capuana", "text": ""}
{"id": "1489633", "revid": "1910023", "url": "https://it.wikipedia.org/wiki?curid=1489633", "title": "Margine Rosso", "text": "Margine Rosso \u00e8 una localit\u00e0 urbana del comune di Quartu Sant'Elena. Abitata densamente a partire dalla seconda met\u00e0 del XX secolo, presenta diverse testimonianze umane appartenenti a diverse epoche storiche.\nEtimologia.\nIl nome deriva probabilmente dall'italianizzazione del termine sardo \"Margiani Arrubiu\" (Volpe rossa in lingua sarda), una volta specie autoctona della zona.\nStoria.\nIl territorio del Margine Rosso fu plausibilmente frequentato nel corso dell\u2019et\u00e0 nuragica, dati i ritrovamenti archeologici nel vicino stagno di Simbirizzi (riconducibili alla Cultura di Monte Claro) e i vicini nuraghe Diana (nel territorio di Is Mortorius) e nuraghe Forti Becciu (oggi semidistrutto, in localit\u00e0 Foxi). Non si ha notizia di particolari frequentazioni del territorio in et\u00e0 punica e romana.\nIn et\u00e0 medievale il territorio circostante \u00e8 frequentato principalmente per scopi religiosi: sorgono infatti le chiese romaniche di Nostra Signora del Buon Cammino come parrocchiale del villaggio scomparso di Simbilis (presso il lago Simbirizzi) e di San Forzorio presso l\u2019omonimo stagno. Presso l\u2019attuale Strada Comunale Santa Anastasia, all\u2019incrocio con l\u2019attuale via Biora, era locata una chiesa campestre dedicata a Sant\u2019Anastasia, della quale per\u00f2 non rimane traccia. La sua ultima menzione risale al 1758. \nNel 1793 il Margine Rosso fu protagonista di un evento significativo nella storia della Sardegna: sul litorale sbarc\u00f2 infatti la flotta rivoluzionaria francese con l\u2019obbiettivo di impadronirsi della Sardegna. I soldati francesi si accamparono nella chiesa campestre di San Forzorio: al simulacro del santo furono posti il berretto frigio e la coccarda tricolore, simboli della Rivoluzione. La flotta francese fu sconfitta, ma la facilit\u00e0 di sbarco che ebbero gli avversari resero evidente al governo sabaudo la necessit\u00e0 di rinforzare la gi\u00e0 fitta rete di torri costiere di matrice spagnola.\nIl Margine Rosso infatti non viene coinvolto subito dalla Reale Amministrazione delle Torri nella costruzione di punti di avvistamento costieri: i pi\u00f9 vicini al territorio sono infatti la torre di Carcangiolas nel Poetto di Quartu e la Torre di Foxi nell\u2019omonima localit\u00e0. Fu il capitano Capson a richiedere la fondazione di un nuovo sito di avvistamento costiero nel Margine Rosso: esso fu edificato su un\u2019altura e venne denominato dalla popolazione \"Su Forti\" (in sardo: il forte). \"Su Forti\" venne utilizzato come sede di avvistamento costiero e come sede della Guardia di Finanza per l\u2019avvistamento dei contrabbandieri; conobbe inoltre un uso intenso durante i due conflitti mondiali. Dopo il 1945, \"Su Forti\" cadde in stato di abbandono, diventando un rifugio per i pastori che portavano il loro gregge al pascolo nella zona. \nNel frattempo, all\u2019inizio degli anni \u201860, il Margine Rosso cominci\u00f2 a configurarsi come zona turistico-residenziale di pregio. Cominciarono ad essere edificate numerose abitazioni, e cominci\u00f2 a farsi strada tra gli abitanti la necessit\u00e0 di un luogo di culto pi\u00f9 vicino rispetto alla chiesa e convento di Sant\u2019Antonio di Quartu. Fu uno dei frati francescani del convento, padre Leonardo Pisanu, a proporre la ristrutturazione di \"Su Forti\" come luogo di culto. Il 21 Dicembre 1974 con una solenne celebrazione l\u2019arcivescovo di Cagliari mons. Giuseppe Bonfiglioli inaugur\u00f2 il nuovo luogo di culto ponendolo sotto il patronato dell\u2019evangelista San Luca.\nCon l\u2019aumento degli abitanti la chiesa di \"Su Forti\" divenne per\u00f2 sempre pi\u00f9 piccola e inadatta alle esigenze della comunit\u00e0 parrocchiale: fu cos\u00ec concessa dal Comune di Quartu un\u2019area di 7781 metri quadri per edificare una nuova sede parrocchiale. Il 10 Dicembre 1989 alla presenza dell\u2019arcivescovo di Cagliari mons. Ottorino Pietro Alberti avvenne la posa della prima pietra del nuovo edificio, che venne dedicato a San Luca il 9 Giugno 2001. \nAl contempo, vennero edificati diversi stabilimenti balneari e di soggiorno, che trasformarono ancora di pi\u00f9 il Margine Rosso in una localit\u00e0 turistica.\nMonumenti e luoghi di interesse.\nChiesa Parrocchiale di San Luca.\nLa chiesa di San Luca \u00e8 il principale centro di aggregazione del territorio. Progettata dall\u2019ingegnere Antonio Tramontin e realizzata in stile moderno, al suo interno sono esposte diverse opere dell\u2019artista nuorese Pietro Longu. Si segnalano tra queste, ad esempio, l\u2019altare e l\u2019ambone realizzati in marmo bianco di Orosei e bronzo, il grande crocifisso in legno di tiglio e la Via Crucis in pasta ceramica refrattaria. Al suo interno sono inoltre custoditi i simulacri di Nostra Signora del Buon Cammino, di Sant\u2019Anastasia e di Sant\u2019Elia Profeta.\nSu Forti.\nSu Forti, eretto come punto di avvistamento e di sorveglianza militare e abbandonato dopo il secondo conflitto mondiale, venne restaurato su iniziativa di Padre Leonardo Pisanu e degli abitanti della zona per adibirlo a nuova sede parrocchiale. Significativa la vista da Su Forti e in particolare dal fortino, ex chiesa di San Luca, da dove si pu\u00f2 godere tutto il golfo: l'orizzonte di Cagliari e la citt\u00e0 metropolitana, le saline, lo stagno del Molentargius, il Poetto con il Golfo degli Angeli e la Sella del Diavolo, il mare del golfo di Cagliari, tutta la costa verso Capitana e Torre delle Stelle. Sull'altro lato \u00e8 visibile l'entroterra con il monte dei Sette Fratelli.\nChiesa Campestre di Nostra Signora del Buon Cammino.\nLa chiesa campestre di Nostra Signora del Buon Cammino, precedentemente chiesa parrocchiale del villaggio scomparso di Simbilis dedicata a Santa Maria, venne realizzata da maestranze locali. Costruita a navata unica, con corpi di fabbrica addossati alla struttura originaria sul retro e sul davanti, permette ancora oggi di cogliere in modo particolare la maestria dei \"picapedras\", artigiani e maestri locali. Affacciata sul lago Simbirizzi, ospita diverse festivit\u00e0 durante l\u2019anno: nel mese di ottobre per la festa della Madonna del Buon Cammino, nel mese di Giugno per la festa di Sant\u2019Elia Profeta, per la festa di Sant\u2019Anastasia.\nChiesa Campestre di San Forzorio.\nLa chiesa di San Forzorio si trova oggi all\u2019interno di una fattoria privata. Costruita a navata unica e dotata di volta affrescata con un cielo stellato, ospita al suo interno un modesto altare e il simulacro del santo. \u00c8 visitabile durante l\u2019iniziativa Monumenti Aperti.\nSpiaggia del Margine Rosso.\nCostituisce la parte terminale della spiaggia del Poetto. \u00c8 visitabile dalla strada attraverso la discesa di scalette in cemento, nel luogo popolarmente riconosciuto come \u201c\"la ringhiera\u201d\" per via del parapetto metallico che costituisce una passeggiata con vista sul golfo di Cagliari.\nInfrastrutture e trasporti.\nEssendo posizionata nel crocevia di numerose vie di comunicazione verso le principali localit\u00e0 turistiche della costa sud-est dell'isola, \u00e8 stata scelta anche come sede per il Centro informazioni turistiche di Quartu Sant'Elena.\nStrade.\nRaggiungibile dal centro del capoluogo (Cagliari) attraverso la strada del Poetto o tramite la litoranea da o per Villasimius (strada provinciale n\u00ba17), oppure dall'entroterra attraverso la strada statale 554. La localit\u00e0 Margine Rosso parte dalla grande rotonda e dalla spiaggia del lungomare Poetto verso il litorale di Quartu Sant'Elena e si estende sulle pendici dell'omonima collina in prossimit\u00e0 della localit\u00e0 Su Forti. \nMobilit\u00e0 urbana.\nSi pu\u00f2 raggiungere anche tramite i mezzi pubblici CTM (mediante la linea PF)."}
{"id": "1489641", "revid": "254059", "url": "https://it.wikipedia.org/wiki?curid=1489641", "title": "Societ\u00e0 di Ges\u00f9", "text": "Il Sacer Ordo Societatis Jesu Christi fu un ordine sacro militare fondato da papa Pio II - Enea Silvio Piccolomini - con bolla pontificia del 13 gennaio 1459.\nCon sede nell'isola greca di Lemno, scopi dell'Ordine (al pari dell'Ordine di Santa Maria di Betlemme), erano quelli di evitare, con ogni mezzo ritenuto opportuno, l'invasione islamica in Europa. In quel periodo, infatti, la mira espansionistica di Maometto II creava forti problemi di sicurezza ai regnanti europei. La sua esistenza \u00e8 nota grazie a una lettera di Pio II a Carlo VII di Francia affinch\u00e9 questi concedesse a Guglielmo di Torretta di associarsi all'Ordine. L'ordine ebbe fine nel 1479, in seguito alla conquista islamica."}
{"id": "1489642", "revid": "75435", "url": "https://it.wikipedia.org/wiki?curid=1489642", "title": "Cantico dei tre fanciulli", "text": ""}
{"id": "1489643", "revid": "28592", "url": "https://it.wikipedia.org/wiki?curid=1489643", "title": "Vladimir (citt\u00e0)", "text": ""}
{"id": "1489644", "revid": "92723", "url": "https://it.wikipedia.org/wiki?curid=1489644", "title": "Chiesa di San Matteo (Livorno)", "text": "La chiesa di San Matteo \u00e8 una chiesa di Livorno, posta lungo la via Provinciale Pisana, vicino alla Barriera Garibaldi. Sul retro dell'edificio si trova la cappella de Larderel e, nei pressi, loratorio di Sant'Antonino.\nStoria.\nSul finire del XVIII secolo le autorit\u00e0 decretarono la costruzione di una chiesa per i piccoli sobborghi rurali situati nei pressi della citt\u00e0; i lavori furono conclusi nel 1783, ma solo nel 1858 fu edificata la torre campanaria in sostituzione di un precedente campanile a vela\nNell'Ottocento, con la costruzione della Barriera Fiorentina, le aree intorno a San Matteo furono oggetto di un crescente sviluppo urbanistico e la chiesa, restaurata nel 1883, divenne l'epicentro di una parrocchia assai vasta, tanto da essere ritenuta troppo piccola per il numero dei fedeli: infatti, all'inizio del XX secolo la parrocchia contava circa 6.000 abitanti, il cui numero si accrebbe ulteriormente nei decenni successivi.\nPer questo motivo, nei successivi anni sessanta e settanta, la chiesa fu in gran parte distrutta per essere ricostruita in forme pi\u00f9 ampie, perdendo per\u00f2 quasi ogni traccia dell'antico edificio, del quale sussistono ancora la canonica, il campanile e un affresco assai rimaneggiato attribuito a Giuseppe Maria Terreni. La nuova consacrazione avvenne il 29 maggio 1976 alla presenza vescovo monsignor Alberto Ablondi.\nAllo stesso tempo il suo vasto territorio fu ridotto con l'istituzione di altre parrocchie nei quartieri limitrofi.\nDescrizione.\nLa ricostruzione, conclusasi negli anni settanta, ha cancellato gran parte della struttura originaria.\nLa chiesa attuale sorge in posizione molto pi\u00f9 avanzata rispetto a quella storica, venendo cos\u00ec a cancellare la piazza che un tempo si apriva lungo la via pubblica.\nEsternamente solo il campanile ottocentesco, restaurato nel 1992, testimonia il passato dell'edificio, che oggi si presenta come un vasto volume in calcestruzzo armato, suddiviso internamente in tre navate.\nLa chiesa pi\u00f9 antica era invece preceduta da una facciata a capanna molto semplice e all'interno conteneva tre altari.\nDi fianco sorgeva il cimitero, il quale era stato chiuso negli ultimi decenni dell'Ottocento e del quale oggi rimane solo la cappella della famiglia de Larderel, gi\u00e0 proprietaria di un immenso palazzo nei pressi del Cisternone e la cui fama era legata alle industrie boracifere di Larderello. Qui trovarono sepoltura, ad esempio, Francesco e Federigo de Larderel.\nLa cappella, con dipinti di Cesare Maffei, risale al 1858 e fu progettata da Ferdinando Magagnini, gi\u00e0 autore del suddetto palazzo; si presenta come un edificio di gusto neoclassico, coperto da una piccola cupola.\nDi fronte alla chiesa di San Matteo \u00e8 ancora presente inoltre l'oratorio dedicato a Sant'Antonio di Padova, ma noto come oratorio Sant'Antonino.\nFu innalzato nel 1836, dopo che fu distrutto quello che esisteva probabilmente sin dal 1609 nei pressi dell'attuale Barriera Fiorentina.\nL'oratorio ottocentesco, successivamente adattato ad uso di magazzino, \u00e8 stato restaurato nel 1997 e riconsacrato al culto."}
{"id": "1489645", "revid": "37401", "url": "https://it.wikipedia.org/wiki?curid=1489645", "title": "Pensaci, Giacomino", "text": ""}
{"id": "1489646", "revid": "47767", "url": "https://it.wikipedia.org/wiki?curid=1489646", "title": "Christiane Felscherinow", "text": ""}
{"id": "1489647", "revid": "1537043", "url": "https://it.wikipedia.org/wiki?curid=1489647", "title": "Stazione di Boscoreale (RFI)", "text": "La stazione di Boscoreale era la stazione FS di Boscoreale, sulla linea Torre Annunziata-Cancello, non pi\u00f9 utilizzata a causa della sospensione del servizio ferroviario sulla linea nel 2006: la citt\u00e0 possiede anche altre due stazioni, una chiamata sempre Boscoreale, l'altra invece Stazione di Villa Regina-Antiquarium. La prima lungo il tratto Napoli-Poggiomarino, la seconda invece lungo il tratto Ferrovia Torre Annunziata-Sorrento; entrambi gestite dall'Ente Autonomo Volturno.\nStoria.\nNel 1947 la stazione mut\u00f2 denominazione da \"Torre Annunziata Boscoreale\" a \"Boscoreale\".\nStrutture e impianti.\nOggi la stazione si presenta con un fabbricato viaggiatori, su un solo piano, interamente vandalizzato ed abbandonato gi\u00e0 prima della chiusura della linea.\nAll'interno si contano 2 binari passanti per il servizio passeggeri, serviti da due banchine le quali erano unite da una passerella sui binari: dall'impresenziamento della stazione veniva utilizzato un solo binario.\nLa stazione presenta anche uno scalo merci con binari tronchi e passanti, gi\u00e0 abbandonato dagli anni '70. \nA partire dal 5 luglio 2009 la stazione di Boscoreale \u00e8 stata data in comodato all'associazione culturale \"Stella Cometa\" che ha provveduto al recupero di alcuni locali del fabbricato viaggiatori FS. Tali locali sono a disposizione dei cittadini per attivit\u00e0 di pubblica utilit\u00e0, nel campo sociale, culturale e ricreativo.\nMovimento.\nIn passato la stazione ha avuto un ottimo traffico sia passeggeri che merci, calato con il passare degli anni. Negli ultimi tempi le destinazioni dei treni erano esclusivamente per Torre Annunziata e Cancello, mentre in passato alcuni treni raggiungevano anche Caserta, Castellammare di Stabia e Gragnano.\nAssociazione culturale \"Cometa\".\nIl 23 novembre 2009 l'Associazione Culturale \"Cometa\" ha avviato le proprie attivit\u00e0 all'interno della stazione, grazie ad un accordo con RFI. All'apertura del centro era presente Amedeo Piva responsabile delle politiche sociali del gruppo Ferrovie dello Stato. Questo centro ha lavorato per ripulire i segni di vandalismo e degrado che hanno ricoperto la stazione e le zone limitrofe. I senza dimora ed i tossico dipendenti che alloggiavano nella stazione, aumentandone il degrado, sono stati avviati a progetti di recupero ed inserimento sociale. \u00c8 stato inoltre aperto un punto dell'Unione Nazionale Consumatori che ha creato anche una piccola biblioteca ed avviato lezioni di ballo, tamburo e piccole opere di artigianato. Per le festivit\u00e0 natalizie \u00e8 prevista la creazione di un presepe nella stazione."}
{"id": "1489648", "revid": "37401", "url": "https://it.wikipedia.org/wiki?curid=1489648", "title": "Pensaci Giacomino", "text": ""}
{"id": "1489649", "revid": "155136", "url": "https://it.wikipedia.org/wiki?curid=1489649", "title": "Venezia bizantina", "text": ""}
{"id": "1489651", "revid": "767487", "url": "https://it.wikipedia.org/wiki?curid=1489651", "title": "Alla deriva - Adrift", "text": "Alla deriva - Adrift (\"Open Water 2: Adrift\") \u00e8 un film del 2006 diretto da Hans Horn.\nMalgrado il titolo italiano, \u00e8 un sequel diretto del film del 2003 \"Open Water\". In Italia \u00e8 stato distribuito nelle sale cinematografiche il 17 agosto 2007.\nTrama.\nUn gruppo di sei amici composto da Zach, Lauren e le coppie Amy e James e Dan e Michelle organizzano un fine settimana da trascorrere a bordo del nuovo yacht di Dan. Amy e James portano anche la loro figlia neonata Sarah.\nUna volta al largo, gran parte del gruppo decide di fare un bagno, tranne Amy e Dan che rimangono a bordo. Amy \u00e8 idrofobica a causa di un evento traumatico avvenutole da bambina, quando suo padre anneg\u00f2 mentre stava giocando con lei in acqua; pertanto, la donna si rifiuta di togliersi un giubbotto di salvataggio anche mentre si trova sullo yacht. Per scherzare, Dan la prende in braccio e salta con lei in acqua, causandole uno shock a causa del terrore. Subito dopo, il gruppo si accorge che nessuno ha calato la scaletta della barca, pertanto \u00e8 impossibile tornare a bordo a causa delle pareti troppo alte e scivolose. Una barca con dei ragazzi a bordo passa l\u00ec vicino, ma non sente le loro invocazioni di aiuto a causa della musica troppo alta. Gli amici si accorgono che i vestiti di Zach si trovano sul bordo del ponte e hanno un telefono nella tasca; Dan prova a raggiungerli, ma nel processo il dispositivo si bagna. Il cellulare sembra non funzionare, cos\u00ec Zach, in un impeto di rabbia, lo getta in acqua.\nIl gruppo prova a utilizzare i propri costumi per fare una corda con cui arrampicarsi a bordo. Invece di far salire la persona pi\u00f9 leggera, a fare un tentativo \u00e8 Zach, ma il suo peso fa rompere la corda improvvisata, lasciando i ragazzi quasi completamente nudi.\nNel frattempo, James cerca un passaggio per tornare sullo yacht sott'acqua aiutandosi con un coltello. Quest'ultimo gli sfugge di mano e, dopo averlo recuperato, nella fretta di tornare in superficie sbatte la testa contro l'elica causandosi una grave frattura cranica. Zach prende il coltello e cerca di pugnalare la parete della barca per arrampicarsi; Dan prova a fermarlo e, nella colluttazione che ne segue, Dan causa la morte di Zach che si pugnala al petto.\nTemendo che gli squali vengano attratti dal sangue, Michelle, ormai isterica, cerca di nuotare via, salvo scomparire sotto la superficie e annegare. Poco dopo anche Zach muore per la ferita riportata; Dan ammette di essere un truffatore e che lo yacht non \u00e8 davvero suo. Passate delle ore, Lauren afferma di non voler morire rimanendo ad aspettare inutilmente i soccorsi, e decide di tentare di nuotare fino alla riva per cercare aiuto (presumibilmente invano).\nCalata la notte, inizia a piovere, e anche James muore per la ferita alla testa. Dopo aver cercato inutilmente il coltello, Dan rompe accidentalmente la maschera e, ricordando il tentativo di Zach, usa il vetro per ottenere un appiglio e permettere ad Amy di risalire. Lei abbassa la scaletta e va ad occuparsi di Sarah, ma poi scopre che l'amico sta cercando di annegarsi per il senso di colpa nell'aver causato la morte dei loro compagni. Amy supera la sua paura e si getta nel mare in tempesta per salvarlo come non riusc\u00ec a fare con suo padre.\nLa mattina dopo, una barca da pesca passa vicino all'imbarcazione e nota che la scaletta e il salvagente sono in mare, mentre a bordo Sarah piange da sola nella sua stanza.\nIl finale mostra Amy in pedi sulla barca che osserva Dan sdraiato esanime sul ponte, apparentemente addormentato o morto.\nRiprese.\nSebbene sia ambientato nell'oceano Pacifico al largo delle coste messicane, il film \u00e8 stato girato interamente a Malta.\nRiferimenti ad altri film.\nL'ambientazione del film riproduce in toto l'epilogo del film italiano di Carlo Lizzani, \"Roma bene\" del 1971 in cui gli occupanti dello yacht si gettano in mare, dimenticandosi di calare precedentemente la scaletta."}
{"id": "1489652", "revid": "46291", "url": "https://it.wikipedia.org/wiki?curid=1489652", "title": "Pedaliaceae", "text": "Pedaliaceae \u00e8 una famiglia di piante spermatofite dicotiledoni appartenenti all'ordine delle Lamiales.\nEtimologia.\nIl nome della famiglia deriva dal suo genere tipo \"Pedalium\" la cui etimologia deriva da \"piede\" e fa riferimento ai frutti di alcune piante di questo genere dotate di ganci per aderire ai piedi degli animali e favorirne cos\u00ec la dispersione. Il nome scientifico della famiglia \u00e8 stato definito dal botanico britannico Robert Brown (Montrose, 21 dicembre 1773 \u2013 Londra, 10 giugno 1858) nella pubblicazione \"Prodromus Systematis Naturalis Regni Vegetabilis - 519. 1810\" del 1810.\nDistribuzione e habitat.\nLa distribuzione delle specie della famiglia Pedaliaceae \u00e8 africana con climi pi\u00f9 o meno sub-tropicali e tropicali. La sezione \"Chamaesesamum\" del genere \"Sesamum\" (trib\u00f9 Sesameae) \u00e8 relativa all'India e Sri Lanka (la distribuzione pu\u00f2 arrivare fino alla Malaysia e nel nord dell'Australia). Alcune specie si sono naturalizzate nel Nuovo Mondo.\nTassonomia.\nIn origine le specie di questa famiglia (insieme alla famiglia Martyniaceae) erano descritte all'interno della famiglia Bignoniaceae (Jussieu 1789). In seguito (Brown 1810) venne istituita la famiglia Pedaliaceae ma solamente con i genere \"Pedalium\" e \"Jpsephinia\". Solamente pi\u00f9 tardi venne incluso anche il genere \"Sesamum\" e quindi anche gli altri. Il Sistema Cronquist assegna la famiglia all'ordine Scrophulariales, mentre la classificazione APG la assegna all'ordine Lamiales. Il Sistema Cronquist, inoltre, include in questa famiglia i generi \"Craniolaria\", \"Holoregmia\", \"Ibicella\", \"Martynia\" e \"Proboscidea\", che l'APG assegna alla famiglia Martyniaceae.\nDal punto di vista cariologico il numero base dei cromosomi \u00e8 2n = 16 (\"Pedalium murex\"). Molte specie si presentano tetraploidi con 2n = 32 (\"Sesamum radiatum\") oppure octoploidi con 2n = 64.\nFilogenesi.\nDa un punto di vista filogenetico la trib\u00f9 Pedalieae \u00e8 in posizione \"basale\" con le trib\u00f9 Sesamothamneae (monotipo) e Sesameae come \"gruppo fratello\". La trib\u00f9 Pedalieae risulta suddivisa in due gruppi con i generi \"Rogeria\" e \"Uncarina\" in posizione \"basale\" mentre il resto dei generi \u00e8 \"gruppo fratello\" degli altri due. Il carattere unificante di questo gruppo \u00e8 la presenza nei frutti di 4 emergenze (alate e/o provviste di uncini). Anche la trib\u00f9 Sesameae pu\u00f2 essere suddivisa in due gruppi: (1) il genere parafiletico \"Sesamum\" in posizione \"basale\" si contrappone ai generi \"Ceratotheca\" e \"Dicerocaryum\" (i caratteri morfologici unificanti di questo gruppo \u00e8 l'assenza di emergenze nella frutta); (2) il secondo gruppo (gli altri generi) consiste in specie caratterizzate da piccoli frutti e piccole foglie intere.\nAll'interno dell'ordine Lamiales la famiglia Pedaliace occupa una posizione intermedia insieme alle famiglie Martyniaceae e Acanthaceae e vicino al gruppo Bignoniaceae-Lentibulariaceae-Verbenaceae. Pi\u00f9 precisamente le analisi filogenetiche indicano che le Pedaliaceae insieme alla famiglia Martyniaceae si sono evolute parallelamente da un comune antenato qualche decina di milioni di anni fa.\nElenco dei generi della famiglia.\nLa famiglia \u00e8 suddivisa in 3 trib\u00f9, 13 generi e 73 specie.\nTrib\u00f9 Pedalieae.\nLa trib\u00f9 Pedalieae comprende 7 generi e 35 specie:\nTrib\u00f9 Sesameae.\nLa trib\u00f9 Sesameae comprende 5 generi e 33 specie:\nTrib\u00f9 Sesamothamneae.\nLa trib\u00f9 Sesamothamneae comprende 1 generi e 5 specie:\nA questo elenco si deve aggiungere il genere \"Dewinteria\" (Una specie: \"Dewinteria petrophila\" ) senza per il momento una collocazione precisa (\"incertae sedis\") nella famiglia.\nChiave per i generi della famiglia.\nPer meglio comprendere ed individuare i generi della famiglia, l\u2019elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue un genere dall'altro).\nGeneri spontanei della flora italiana e europea.\nIn Italia (e in Europa) l'unica specie presente di questa famiglia \u00e8 \"Sesamum indicum\" (Giuggiulena). In Italia si trova coltivata soprattutto in Sicilia e in Calabria. Non tende a spontaneizzarsi.\nUsi.\nAlcune specie (\"Pedalium murex\") contengono mucillagini usate nella medicina e nell'industria per rendere sciroppose le bevande. Altre piante, come \"Harpagophytum\" e \"Pterodiscus\", sono coltivate per ornamento. L'interesse maggiore \u00e8 per il genere \"Sesamum\" i cui semi contengono olio (in India la coltivazione del \"Sesamum indicum\" gi\u00e0 nel 1960 superava i tre milioni di acri e nel 2005 raggiungeva le 680.000 tonnellate di produzione dei semi dopo la Cina con 725.000 tonnellate)."}
{"id": "1489672", "revid": "121805222", "url": "https://it.wikipedia.org/wiki?curid=1489672", "title": "Jubiab\u00e1", "text": "Quarto libro scritto da Jorge Amado, Jubiab\u00e1 \u00e8 un romanzo che si potrebbe definire epico (nel senso che narra le avventure quotidiane ed eroiche da tramadare ai posteri). Il titolo non \u00e8 altro che il nome dello stregone della misera periferia di S\u00e3o Salvador da Bahia de Todos os Santos (Bahia), sulla collina del Capa Negro, che tramanda le antiche storie della schiavit\u00f9, guarisce i malati con gli esorcismi, celebra i riti della lontana Africa e sembra essere eterno grazie al contatto con le divinit\u00e0 della santeria (Candombl\u00e9 e Macumba).\nTrama.\nIl protagonista \u00e8 un giovane nero, Antonio Balduino, detto Baldo che rimasto solo al mondo, dopo una difficile ma esaltante infanzia viene affidato ad una ricca famiglia di bianchi. Preconcetti, razzismo ed invidia lo costringono a tornare a vivere di espedienti con la sua banda di \"ragazzacci\"; un'inattesa carriera di pugile e la fortuna con le donne lo separano per un po' dalla vita della strada, ma un viaggio nelle lontane piantagioni di tabacco lo fa ridiventare un malvivente che solo il ritorno a Bahia pu\u00f2 salvare. Lungo la strada del ritorno lavora anche in un circo, l'uomo forzuto pronto a sfidare chiunque, e al suo arrivo in citt\u00e0 ritrova i suoi vecchi amici ed insospettabilmente incontra il primo amore della sua vita, Lindinalva, la bella giovane della famiglia cui era stato affidato da ragazzino. Le vicende della vita l'hanno costretta a prostituirsi ed in punto di morte affida il suo figlio a Baldo.\nBaldo, nonostante gli amorazzi e le avventure vissute, si trova cos\u00ec a dover lavorare come scaricatore di porto; il momento \u00e8 difficile ed il coinvolgimento nello sciopero generale lo vede ancora protagonista in una veste insolita di umanit\u00e0, dalla quale nascono dubbi proprio sulla figura del mitico santone Jubiab\u00e1 (in contatto col passato, ma incapace secondo Baldo, di immaginare un futuro diverso).\nUn romanzo che, considerato sovversivo nel 1935, altro non \u00e8 che un \"documentario\" sul Brasile, sulla dura vita dei poveri in contrapposizione alla ricchezza ostentata dai padroni, dai fazenderos e dalle multinazionali."}
{"id": "1489674", "revid": "729019", "url": "https://it.wikipedia.org/wiki?curid=1489674", "title": "Stazione di Spartimento di Scisciano", "text": "La stazione di Spartimento di Scisciano era una fermata ferroviaria posta sulla linea Torre Annunziata-Cancello. Serviva la localit\u00e0 di Spartimento, frazione del comune di Scisciano.\nStoria.\nLa fermata di Spartimento di Scisciano venne attivata il 6 gennaio 1951. \nStrutture e impianti.\nIl fabbricato viaggiatori si mantiene in buone condizioni, in quanto \u00e8 abitazione privata. Quando la stazione era ancora aperta vi era anche una piccola sala d'attesa mentre la biglietteria era chiusa.\nAll'interno della fermata si conta un solo binario passante, munito di un marciapiede.\nNon \u00e8 mai stato presente uno scalo merci.\nMovimento.\nLa fermata non ha mai goduto di un grosso traffico passeggeri poich\u00e9 costruita in una zona isolata. Negli ultimi tempi le destinazioni erano esclusivamente i capolinea di Torre Annunziata e Cancello.\nServizi.\nLa fermata non dispone di alcun servizio."}
{"id": "1489680", "revid": "1645873", "url": "https://it.wikipedia.org/wiki?curid=1489680", "title": "Vladimir (Oblast' di Irkutsk)", "text": "Vladimir, , \u00e8 un piccolo selo della Russia, che si trova nel Zalarinskij rajon dell'oblast' di Irkutsk, a nord di Irkutsk, lungo il percorso della Transiberiana, nei pressi della cittadina di Zalari. Secondo il censimento del 2010 vi risiedevano 899 abitanti. Il codice postale \u00e8 666341.\nCollegamenti esterni.\nfoto dell'ufficio postale"}
{"id": "1489682", "revid": "38120", "url": "https://it.wikipedia.org/wiki?curid=1489682", "title": "The end", "text": ""}
{"id": "1489686", "revid": "4175", "url": "https://it.wikipedia.org/wiki?curid=1489686", "title": "ARFU Asian Rugby Championship 1990", "text": "L'Asian Rugby Championship 1990 () fu il 12\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il 20 e il a Colombo, capitale dello Sri Lanka, e per la terza volta consecutiva, quarta assoluta, fu vinto dalla che, cos\u00ec, si conferm\u00f2 la formazione asiatica pi\u00f9 vincente del decennio appena concluso.\nSecondo una formula ormai in uso da diverse edizioni, il campionato si tenne tra otto squadre divise su due gironi da quattro squadre ciascuno, la prima classificata di ognuno dei quali avrebbe disputato la finale per il titolo, mentre la seconda classificata si sarebbe conteso il terzo posto nella finale di consolazione.\nLa finale fu ancora una volta un affare privato tra e .\nQuesti ultimi si aggiudicarono la vittoria di misura, 13-9, capitalizzando i punti al piede che Shin riusc\u00ec a mettere a segno."}
{"id": "1489687", "revid": "115837445", "url": "https://it.wikipedia.org/wiki?curid=1489687", "title": "Lunar Orbiter 1", "text": "Il Lunar Orbiter 1 fu il primo satellite lunare appartenente al Programma Lunar Orbiter. Il suo scopo era quello di ottenere foto della Luna che permettessero di scegliere adeguati siti per gli atterraggi delle sonde Surveyor e per le missioni Apollo.\nLa Missione.\nIl Lunar Orbiter 1 fu lanciato il 10 agosto del 1966 alle 19:26:00 UTC e alle 19:31 UTC veniva immesso in un'orbita di parcheggio terrestre. Alle 20:04 UTC furono accesi i razzi e inizi\u00f2 il suo volo verso la Luna. Durante il tragitto, la sonda perse il riferimento con la stella Canopo e non si orient\u00f2 in maniera tale da evitare un pericoloso surriscaldamento a causa dell'esposizione solare. I tecnici a terra risolsero il problema usando la Luna come punto di orientamento, in questo modo furono in grado di inclinare il Lunar Orbiter 1 di 36 gradi e di ridurre il surriscaldamento.\nDopo 92 ore di volo si immise in un'orbita lunare ed inizi\u00f2 con successo la sua missione. Le foto inviate a Terra furono eseguite tra il 18 agosto e il 25 agosto mentre furono trasmesse il 14 settembre. Il 23 agosto la sonda riprese le prime foto della Terra dalla distanza della luna. In totale furono eseguite 42 foto ad alta risoluzione e 187 a media risoluzione, per un totale di 5 milioni di chilometri quadrati di superficie lunare, che rappresentavano il 75% degli obiettivi posti alla missione.\nI contatti con la sonda durarono fino al suo impatto lunare, avvenuto il 29 ottobre, sulla faccia distante del nostro satellite, alle coordinate 7\u00b0 nord - 161\u00b0 est. La missione sarebbe dovuta durare circa un anno, ma la scarsa quantit\u00e0 di propellente necessario alle correzioni orbitali ed altri deterioramenti della sonda resero impossibile il proseguimento. Oltre alla strumentazione necessaria a riprendere la Luna, il Lunar Orbiter 1 ospitava a bordo un rilevatore di micro meteoriti, un rilevatore di radiazioni e uno strumento per studiare il campo gravitazionale lunare."}
{"id": "1489689", "revid": "4175", "url": "https://it.wikipedia.org/wiki?curid=1489689", "title": "ARFU Asian Rugby Championship 1992", "text": "L'Asian Rugby Championship 1992 () fu il 13\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il 19 e il a Seul e vide il ritorno alla vittoria del dopo otto anni di digiuno in cui il titolo fu appannaggio dei rivali coreani, padroni di casa e campioni in carica.\nSecondo una formula ormai in uso da diverse edizioni, il campionato si tenne tra otto squadre divise su due gironi da quattro squadre ciascuno, la prima classificata di ognuno dei quali avrebbe disputato la finale per il titolo, mentre la seconda classificata si sarebbe conteso il terzo posto nella finale di consolazione.\nPer la prima volta nella storia del torneo la squadra campione in carica non difese il proprio titolo in finale: la , infatti, fu battuta nella fase a gironi da che vinse il proprio raggruppamento a punteggio pieno guadagnando il diritto di sfidare in finale il .\nI nipponici si ripresero la corona continentale, indossata per l'ultima volta nel 1984, battendo i neo rivali hongkonghesi per 37-9.\nFu il primo torneo asiatico a essere disputato con la meta valevole 5 punti, modifica approvata dall'International Rugby Football Board entrata in vigore pochi mesi prima."}
{"id": "1489690", "revid": "4175", "url": "https://it.wikipedia.org/wiki?curid=1489690", "title": "ARFU Asian Rugby Championship 1994", "text": "L'Asian Rugby Championship 1994 () fu il 14\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il 22 e il a Kuala Lumpur, capitale della Malaysia, e vide la riconferma di campione continentale del , al suo decimo titolo assoluto.\nSecondo una formula ormai in uso da diverse edizioni, il campionato si tenne tra otto squadre divise su due gironi da quattro squadre ciascuno, la prima classificata di ognuno dei quali avrebbe disputato la finale per il titolo, mentre la seconda classificata si sarebbe conteso il terzo posto nella finale di consolazione.\nIl torneo funse anche da zona asiatica di qualificazione alla Coppa del Mondo di rugby 1995: l'International Rugby Football Board stabil\u00ec infatti che la squadra vincitrice del torneo fosse la rappresentante continentale alla Coppa che si sarebbe tenuta l'anno successivo in Sudafrica.\nNel girone del Giappone vi fu completo dominio della squadra campione uscente, che primeggi\u00f2 a punteggio pieno; in quello dove figuravano , finalista due anni prima, e la , la questione del primato fu risolta con la vittoria di quest'ultima nell'incontro diretto per 28-17.\nHong Kong merit\u00f2 altres\u00ec la menzione per avere stabilito la pi\u00f9 ampia vittoria internazionale mai conseguita fino a tale data, 164-13 contro , al contempo anche l'incontro con pi\u00f9 punti marcati in assoluto.\nLa finale, che decise sia titolo asiatico che squadra da inviare al mondiale, fu vinta nettamente dal che allo Stadio Merdeka di Kuala Lumpur prevalse 26-11 sulla ; la finale del terzo posto fu altres\u00ec appannaggio di , vittorioso 80-26 su ."}
{"id": "1489692", "revid": "4175", "url": "https://it.wikipedia.org/wiki?curid=1489692", "title": "ARFU Asian Rugby Championship 1996", "text": "L'Asian Rugby Championship 1996 () fu il 15\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il 2 e il a Taipei, capitale di Taiwan, e vide la riconferma di campione continentale del , al suo undicesimo titolo assoluto.\nLa formula avrebbe dovuto essere quella classica in uso da diverse edizioni, ovvero tra otto squadre divise in due gironi da quattro; tuttavia , visti gli scarsi risultati ottenuti nelle precedenti edizioni, a una settimana dall'inizio del torneo decise di non prendervi parte; in mancanza di tempo per ridisegnare la competizione, il gruppo di cui avrebbe dovuto fare parte fu ridotto a tre squadre.\nLa prima classificata di ogni raggruppamento avrebbe disputato la finale per il titolo, mentre la seconda classificata si sarebbe conteso il terzo posto nella finale di consolazione.\nA vincere i rispettivi gironi furono e che al Taipei Stadium si contesero il titolo: i nipponici si assicurarono la vittoria per 41-25 e l'uomo partita fu Daisuke \u014chata, esordiente quel giorno e realizzatore delle prime tre delle 69 mete della sua carriera internazionale.\nIl terzo posto fu appannaggio di , presente al suo ultimo campionato asiatico da territorio britannico; di l\u00ec a pochi mesi la citt\u00e0-Stato asiatico pass\u00f2 sotto la sovranit\u00e0 della Cina, anche se determinati organismi sportivi, incluso quello del rugby, rimasero da questa indipendenti."}
{"id": "1489696", "revid": "125019828", "url": "https://it.wikipedia.org/wiki?curid=1489696", "title": "Giant (azienda)", "text": "La Giant Manufacturing Co. Ltd. (nota semplicemente come \"Giant\") \u00e8 un'azienda taiwanese che produce telai per bicicletta. Giant ha fabbriche a Taiwan, nei Paesi Bassi e in Cina.\nGiant \u00e8 pioniera nei processi di progettazione pi\u00f9 all'avanguardia che coinvolgono la produzione di telai in carbonio e alluminio. \u00c8 stata la prima ditta ad introdurre una caratteristica sui telai per bici da corsa che \u00e8 forse la pi\u00f9 rivoluzionaria degli ultimi anni: il tubo orizzontale inclinato, che ha portato a modificare le stesse norme dell'UCI sui telai per bici da corsa. La geometria denominata \"sloping\" permette infatti di ottenere telai pi\u00f9 compatti e una standardizzazione delle misure, con una gamma ridotta rispetto a quanto non avvenisse in passato. All'epoca Giant forniva biciclette alla squadra professionistica ONCE.\nNell'ambito professionistico del ciclismo su strada, Giant ha fornito l'equipaggiamento tecnico al Team Sunweb, ex Team Giant-Alpecin, e al team CCC edal 2022 la BikeExchange.\nStoria.\nFondata nel 1972 a Dajia (Taichung City) da King Liu come ditta produttrice di telai per altre case, nel 1986 inizi\u00f2 a produrre telai con un proprio marchio, arrivando a diventare una delle massime case mondiali del settore, con concessionari presenti in 50 paesi ed un volume di vendita di 4,7 milioni di bici nel 2002. La societ\u00e0 \u00e8 quotata in borsa dal 1994 e ad oggi Giant \u00e8 considerata, insieme a Merida, una delle due pi\u00f9 grandi OEM che fabbricano telai da bici di tutti i tipi e per tutti i brand, europei e americani.\nCompetizioni.\nGiant sponsorizza diversi team di ciclismo come Team Giant-Alpecin team e il Global Giant Mountain Bike Team. Team ONCE dal 1993 al 2003. ONCE e Giant svilupparono i telai con Mike Burrows della serie compact in 3 misure (S, M, L). Team Telecom, HTC Highroad che fu coinvolto in uno scandalo di doping e poi solo T-Mobile ma senza diritto di marchio."}
{"id": "1489700", "revid": "4175", "url": "https://it.wikipedia.org/wiki?curid=1489700", "title": "ARFU Asian Rugby Championship 2004", "text": "L'Asian Rugby Championship 2004 () fu il 19\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il 27 e il a Hong Kong.\nARFU e International Rugby Board avevano introdotto modifiche nel torneo, ormai stabilmente parte del sistema di qualificazioni alla Coppa del Mondo: tra il 2003 e il 2004 si tenne una competizione senza titoli contintentali, chiamata \"Asian Series\", che serv\u00ec a determinare le fasce di merito delle 12 squadre nazionali da ripartire sulle tre divisioni (le due preesistenti pi\u00f9 una nuova) di cui si compose il campionato asiatico a partire dall'edizione 2004.\nPer tutte e tre le divisioni la formula adottata fu quella dell'eliminazione diretta in stile \"Final Four\": le quattro squadre furono accoppiate due a due a seconda del proprio ranking internazionale; le vincitrici di ogni divisione disputarono la finale per il rispettivo titolo, le perdenti per la posizione di rincalzo. Nella prima divisione si assegnarono i posti dal primo al quarto, nella seconda dal quinto all'ottavo, nella terza dal nono al dodicesimo.\nIl , impegnato in vari \"tour\" internazionali e nelle qualificazioni alla Coppa del 2007, mand\u00f2 al torneo una propria squadra sperimentale ai cui giocatori non furono riconosciute presenze internazionali ma che, comunque, s'aggiudic\u00f2 il titolo continentale per la quattordicesima volta.\nNella seconda divisione , dopo il rovescio di due anni prima, si riprese il titolo battendo 41-34 la , mentre invece in terza divisione la finale per il nono posto fu vinta dalla ."}
{"id": "1489707", "revid": "287204", "url": "https://it.wikipedia.org/wiki?curid=1489707", "title": "Cetuximab", "text": "Il cetuximab, nome commerciale Erbitux, \u00e8 un anticorpo monoclonale chimerico IgG prodotto in una linea cellulare di mammifero (Sp2/0) mediante tecniche di DNA ricombinante, diretto contro il recettore del fattore di crescita epidermico (EGFR) e somministrato tramite fleboclisi per il trattamento del cancro del colon-retto e del tumore di testa e collo e, secondo recenti studi, anche del tumore del polmone non a piccole cellule. Scoperto dalla ImClone Systems \u00e8 distribuito in nord America dalla Bristol-Myers Squibb e nel resto del mondo dalla Merck Serono.\nIndicazioni terapeutiche e posologia.\nCetuximab \u00e8 indicato per:\n- il trattamento di pazienti affetti da carcinoma del colon-retto in fase metastatica con espressione del recettore per il fattore di crescita epidermico (EGFR) e con il gene K-ras non mutato (wild-type) in combinazione con chemioterapia in tutte le linee terapeutiche o in monoterapia nei pazienti nei quali sia fallita la terapia a base di oxaliplatino e irinotecan e che siano intolleranti a irinotecan;\n- il trattamento di pazienti affetti da carcinoma a cellule squamose di testa e collo, in combinazione con radioterapia per la malattia localmente avanzata, o in combinazione con chemioterapia a base di platino nella malattia ricorrente e/o metastatica.\nIl farmaco viene somministrato una volta alla settimana in tutte le indicazioni. La prima dose \u00e8 di 400\u00a0mg per m\u00b2 di superficie corporea. Tutte le successive dosi settimanali sono di 250\u00a0mg/m\u00b2 ciascuna. Va considerato per\u00f2 che le suddette dosi variano a seconda della corporatura del paziente. Viene somministrato per via endovenosa con filtrazione in linea mediante una pompa per infusione, fleboclisi a goccia o una pompa a siringa. Per la dose iniziale, il tempo di infusione raccomandato \u00e8 di 120 minuti. Per le dosi settimanali successive, il tempo di infusione raccomandato \u00e8 di 60 minuti. La velocit\u00e0 massima di infusione non deve superare i 10\u00a0mg/min, equivalenti a 5 ml/min 2\u00a0mg/ml.\nPrima di iniziare il trattamento combinato, andranno esaminate le controindicazioni relative agli agenti chemioterapici usati in combinazione o quelle relative alla radioterapia.\nEfficacia clinica.\nNei pazienti con tumore in fase avanzata e in metastasi, gli obiettivi di una terapia in associazione comprendono la riduzione delle dimensioni della neoplasia per rendere possibile un intervento chirurgico, il prolungamento della sopravvivenza, il miglioramento della qualit\u00e0 della vita, il ritardo della progressione della malattia. L'uso di un farmaco anti-EGFR ha dimostrato di poter incrementare i risultati della chemioterapia nel tumore del colon-retto metastatico..\nUna recente metanalisi conferma il ruolo di biomarker di risposta farmacologica dello stato mutazionale del gene KRAS per il trattamento di prima linea con anticorpo monoclonale anti-EGFR nel [carcinoma del colon-retto|Ca metastatico del colon-retto] (mCRC). Condotta sui dati di 845 pazienti, studiati in due successivi trial randomizzati e controllati (lo studio CRIYSTAL e lo studio OPUS), la metanalisi ha dimostrato che, nei pazienti con mCRC con gene KRAS non mutato (KRAS wild-type), l'associazione della Ig1 mAb anti-EGFR (cetuximab) con la chemioterapia standard consente di ottenere: una riduzione del 34% del rischio di progressione del tumore (PFS) permette di raddoppiare la risposta alla terapia (OR) e migliora la sopravvivenza globale (OS), rispetto ai pazienti trattati con la sola chemioterapia.\nLa metanalisi, presentata in occasione del Congresso annuale delle Societ\u00e0 ECCO ed ESMO 2009 da Vanm Cutsnen e coll, conferma, quindi, e rafforza le conclusioni dei due studi CRYSTAL e OPUS sui benefici significativi ottenibili dall'aggiunta di cetuximab alla chemioterapia nel trattamento di prima linea dei pazienti con KRAS wild-type.\nLo studio CRYSTAL - randomizzato, controllato, di fase III su 1.198 pazienti - ha valutato l'efficacia e la sicurezza di una terapia di prima linea con anticorpo monoclonale anti-EGFR, associato alla chemioterapia standard. Tra i pazienti con K-ras non mutato (wild-type) il trattamento in associazione ha consentito di ottenere lo stesso un significativo aumento della percentuale di risposta e una significativa riduzione del rischio di progressione della malattia pari al 30% ed unaumento significativo di 3,5 mesi in sopravvivenza mediana.\nLo studio OPUS - randomizzato, controllato, di fase II, su 337 pazienti - ha confrontato l'efficacia e la sicurezza della terapia con anticorpo monoclonale anti-EGFR in associazione con la chemioterapia standard, con quelle offerte dalla sola chemioterapia nel trattamento di prima linea del tumore metastatico del colon-retto. Circa il 60% dei pazienti che ha ricevuto la terapia combinata ha ottenuto una risposta (vs 37% dei pazienti tratti con la solo chemioterapia), il rischio di progressione della malattia \u00e8 diminuito del 43% e il tasso di resecabilit\u00e0 completa del tumore \u00e8 pi\u00f9 che raddoppiato rispetto al gruppo di pazienti trattati con la sola chemioterapia.\nEffetti indesiderati.\nI principali effetti indesiderati di cetuximab sono reazioni cutanee, che si verificano in pi\u00f9 dell'80% dei pazienti, ipomagnesiemia (bassi livelli di magnesio nel sangue), che si osserva in pi\u00f9 del 10% dei pazienti, e reazioni correlate all'infusione, che si manifestano con sintomi da lievi a moderati (fra cui febbre, brividi, capogiri e difficolt\u00e0 a respirare) in pi\u00f9 del 10% dei pazienti e con sintomi gravi in pi\u00f9 dell'1% dei pazienti.\nSono possibili gravi reazioni allergiche (per evitare le quali il paziente deve ricevere un antistaminico e un corticosteroide) per cui in questa fase il paziente va tenuto sotto stretta osservazione.\nMeccanismo d'azione.\nCetuximab \u00e8 specificamente diretto contro il recettore per il fattore di crescita epidermico (EGFR).\nLe vie di trasduzione del segnale dipendenti dall'EGFR sono coinvolte nel controllo della sopravvivenza cellulare, della progressione del ciclo cellulare, dell'angiogenesi, della migrazione cellulare e dell'invasione/metastasi cellulare. Il cetuximab si lega all'EGFR (e non ad altri recettori facenti parte della famiglia HER) con un'affinit\u00e0 che \u00e8 circa 5-10 volte pi\u00f9 alta di quella dei ligandi endogeni, bloccando cos\u00ec il legame con tali ligandi e inibendo la funzione stessa del recettore. In assenza di cetuximab, quest'ultimo attiverebbe il gene KRAS, contribuendo ad aumentare la proliferazione, la sopravvivenza e la produzione di fattori pro-angiogenici. Cetuximab induce, inoltre, l'internalizzazione dell'EGFR, il che pu\u00f2 provocare la sotto-regolazione dell'EGFR stesso.\nInfine, Cetuximab ha una citotossicit\u00e0 cellulo-mediata anticorpo-dipendente, poich\u00e9 indirizza le cellule immunitarie effettrici citotossiche verso le cellule tumorali che esprimono l'EGFR.\nLe mutazioni del gene K-ras in determinati 'punti caldi' (principalmente i codoni 12 e 13, ma negli ultimi anni anche 61 e 146 stanno riscuotendo molto interesse) comportano l'attivazione costitutiva della proteina K-ras indipendentemente dai segnali dell'EGFR. Per tale ragione, nei pazienti con carcinoma metastatico del colon-retto, si raccomanda di effettuare la ricerca dello stato mutazionale del gene K-ras, con apposito Test K-ras, presso un laboratorio competente che utilizzi un metodo di analisi validato, prima di decidere il trattamento con cetuximab. Lo stato del gene KRAS \u00e8 stato riconosciuto come fattore predittivo per il trattamento con cetuximab in 4 degli studi controllati randomizzati.\nEffetti farmacodinamici.\nIn esperimenti sia \"in vitro\" che \"in vivo\", cetuximab inibisce la proliferazione e induce l'apoptosi di cellule tumorali umane che esprimono l'EGFR. Inoltre \"in vitro\" inibisce la produzione di fattori angiogenici da parte delle cellule tumorali, e blocca la migrazione delle cellule endoteliali. \"In vivo\" cetuximab inibisce l'espressione di fattori angiogenici da parte delle cellule tumorali e causa una riduzione della neo-vascolarizzazione tumorale e delle metastasi.\nPropriet\u00e0 farmacocinetiche.\nCetuximab a una dose iniziale di 400\u00a0mg/m2 di superficie corporea, ha un volume medio di distribuzione all'incirca equivalente allo spazio vascolare (2,9 l/m2, con un range fra 1,5 e 6,2 l/m\u00b2). La Cmax media (\u00b1 deviazione standard) \u00e8 pari a 185\u00b155 microgrammi per ml. La clearance media era 0,022 l/h per m\u00b2 di superficie corporea. Cetuximab ha una lunga emivita di eliminazione, con valori variabili da 70 a 100 ore alla dose di mantenimento.\nFarmacogenetica.\nRecentemente l'EMEA ha aggiornato il foglio illustrativo del farmaco facendo espresso riferimento all'importanza delle eventuali mutazioni del KRAS nella risposta al farmaco:\n\"Erbitux/Cetuximab \u00e8 usato nei pazienti le cui cellule tumorali presentano sulla superficie una proteina detta recettore del fattore di crescita epidermica (EGFR) e contengono un gene \u201cwild type\u201d (non mutato) chiamato \u201cKRAS\u201d. Erbitux \u00e8 indicato in associazione con altri farmaci antitumorali oppure da solo se un precedente trattamento antitumorale con oxaliplatino e irinotecan non ha dato risposta e il paziente non \u00e8 in grado di ricevere irinotecan\".\nVa notato che sebbene una buona parte delle mutazioni siano registrate sui codoni 12 e 13 del gene, vi sono diversi altri 'punti caldi' che comportano l'attivazione costitutiva della proteina KRAS indipendentemente dai segnali dell'EGFR e quindi una mancata risposta al trattamento.\nSi rende quindi necessario sottoporre il paziente ad un accurato esame dell'eventuale stato mutazionale del KRAS presso un laboratorio competente che utilizzi un metodo di analisi validato e possibilmente certificato CE-IVD."}
{"id": "1489708", "revid": "1318658", "url": "https://it.wikipedia.org/wiki?curid=1489708", "title": "ARFU Asian Rugby Championship 1998", "text": "L'Asian Rugby Championship 1998 () fu il 16\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il 24 e il a Singapore e vide la riconferma di campione continentale del , al suo dodicesimo titolo assoluto.\nTale edizione di torneo serv\u00ec anche come qualificazione alla che si tenne l'anno successivo in Galles.\nAlla fase finale del torneo, che per la prima volta ebbe un \"name sponsor\", la filiale singaporeana della banca britannica Standard Chartered, accedettero 10 squadre, assegnate rispettivamente alla prima divisione (che assegnava il titolo di campione asiatico e la qualificazione al torneo mondiale) e una seconda divisione (che assegnava la promozione in prima divisione per l'edizione successiva).\nAl fine di assegnare le squadre alle divisioni fu tenuto un torneo preliminare che vide la vittoria di , ammessa cos\u00ec alla prima divisione insieme alle gi\u00e0 qualificate , e .\nL'esigenza di procedere a tale ripartizione faceva seguito alla necessit\u00e0 di ristrutturare la competizione dopo la rinuncia al torneo del 1996 di per impossibilit\u00e0 di schierare una squadra competitiva, che due anni prima si era presentata al campionato senza neppure un commissario tecnico.\nIl torneo di prima divisione si tenne con la formula del girone all'italiana di sola andata, e fu vinto dal Giappone che si laure\u00f2 campione asiatico per la dodicesima volta e accedette direttamente alla Coppa del Mondo; la , seconda classificata, accedette invece ai ripescaggi interzona.\nNella seconda divisione, di rilievo furono l'esordio in una competizione internazionale della , il cui governo aveva da un anno assunto sovranit\u00e0 su Hong Kong bench\u00e9 quest'ultima avesse mantenuto la propria federazione e la propria rappresentativa nazionale, e quello assoluto dell', che contro disput\u00f2 il primo \"test match\" della sua storia, venendo sconfitta 0-85."}
{"id": "1489710", "revid": "4175", "url": "https://it.wikipedia.org/wiki?curid=1489710", "title": "ARFU Asian Rugby Championship 2000", "text": "L'Asian Rugby Championship 2000 () fu il 17\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il e il in Giappone e vide la riconferma di campione continentale del , al suo tredicesimo titolo assoluto.\nIl torneo si tenne su due divisioni di merito a girone unico, la prima delle quali comprendente , , e a contendersi il titolo.\nIl vinse la prima divisione a punteggio pieno, sconfiggendo la , storica pretendente al titolo, nell'ultima giornata della competizione.\nLa seconda divisione fu vinta da , che giunse appaiata alla in testa alla classifica ma in vantaggio su di essa per la migliore differenza punti fatti/subiti nonostante la sconfitta nell'incontro diretto."}
{"id": "1489716", "revid": "1543377", "url": "https://it.wikipedia.org/wiki?curid=1489716", "title": "Fontane di Tornareccio", "text": "Queste fontane sono sparse nel paese di Tornareccio in provincia di Chieti, di cui le principali sono:\nFontana monumentale.\nCollocata in piazza Fontana, detta anche Piano La Porta,\n\u00e8 a doppia vasca ottagonale, in pietra calcarea, l'una dentro l'altra e quella superiore ha un raggio pi\u00f9 piccolo di quella inferiore.\nIl passaggio dell'acqua nella vasca sottostante \u00e8 garantito da cannelle collocate una per ogni lato della vasca, e ciascun lato ha una decorazione a forma di fiore.\nLa parte principale della fontana si trova sulla vasca superiore, a forma di calice, anch'essa in pietra calcarea. L'acqua sgorga mediante uno zampillo rivolto verso l'alto e scola attraverso un condotto interno finendo nella vasca inferiore.\n\u00c8 stata costruita nel 1887, su progetto dell'ingegnere Francesco Benedetti di Vasto e restaurata di recente a causa dei danni subiti durante la II guerra mondiale.\nL'abbeveratoio.\nRisale al 1887 ed \u00e8 in muratura e pietre calcaree.\nConsiste in una vasca lunga, rettangolare e di una parete tripartita e bordata da lesene.\nTre cannelle, una per parte, gettano l'acqua nella vasca. Come nella fontana monumentale gi\u00e0 menzionata, hanno delle decorazioni di fiori sui punti d'attacco delle cannelle.\nUna cornice separa la parete da una sottospecie di frontone con due bracci laterali in marmo.\nFontana San Rocco.\nConsiste in una vasca rettangolare, nel centro si erge una colonna anch'essa ottagonale da cui fuoriesce una cannella che getta l'acqua direttamente nella vasca.\nLa colonna sorregge una brocca-conca con maniglie di metallo.\nPoco distante vi \u00e8 un'altra vasca di forma rettangolare, in muratura, coperta da tettoia.\nCollegamenti esterni.\nIl sito ufficiale del comune di Tornareccio"}
{"id": "1489720", "revid": "4175", "url": "https://it.wikipedia.org/wiki?curid=1489720", "title": "ARFU Asian Rugby Championship 2002", "text": "L'Asian Rugby Championship 2002 () fu il 18\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne tra il 16 e il 20 (Divisione 1) e tra il 16 e il (Divisione 2) a Bangkok, capitale della Thailandia.\nIl torneo si svolse articolato su due divisioni di merito: la prima, a girone unico, con il a difendere il titolo continentale contro , e , mentre la seconda, che vant\u00f2 un numero record di sette squadre anche grazie alle debuttanti e , si tenne in due gironi con gare di finale dal primo al quinto posto tra le coppie di squadre alle posizioni uguali in classifica tra i due gironi.\nIl , che aveva gi\u00e0 affrontato e vinto le qualificazioni alla , mand\u00f2 al torneo una squadra sperimentale senza conferimento di presenza internazionale, che perse nell'ultimo incontro con la 20-22 permettendo ai loro rivali di vincere il torneo per la quinta volta assoluta a 12 anni di distanza dall'ultima vittoria.\nNella seconda divisione, la squadra campione in carica di non pot\u00e9 difendere il titolo perch\u00e9 sconfitta dal che and\u00f2 a giocare la finale, poi persa, contro la ; Singapore ebbe un prepartita per il terzo posto caratterizzato da problemi dovuti a intossicazione alimentare, ma riusc\u00ec a sconfiggere gli ex-sovietici per il terzo posto.\nAl quinto si classific\u00f2 lo , vittorioso sulla ."}
{"id": "1489734", "revid": "767487", "url": "https://it.wikipedia.org/wiki?curid=1489734", "title": "Rolando Filidei", "text": "Frequent\u00f2 il liceo artistico a Firenze, mantenendosi con borse di studio, diplomandosi nel 1937 anno in cui fu chiamato a fare il servizio militare in qualit\u00e0 di ufficiale. Dopo il conflitto mondiale riprese l'attivit\u00e0 artistica a Rosignano Solvay dove lavor\u00f2 il legno, la pietra ed il bronzo. Filidei ha tenuto oltre 50 esposizioni in molte citt\u00e0 italiane ed estere. Le sue opere le troviamo in molte chiese e palazzi pubblici. Fu ordinario di educazione artistica alle scuole medie Ernesto Solvay di Rosignano dal 1947 al 1977."}
{"id": "1489737", "revid": "484362", "url": "https://it.wikipedia.org/wiki?curid=1489737", "title": "Rufismo", "text": "Rufismo \u00e8 un termine che rappresenta una relativamente vasta variazione del pigmento brown nei gatti. La quantit\u00e0 di rufismo decide se un gatto brown tabby avr\u00e0 una colorazione brown calda o un colore pi\u00f9 grigiastro. Decider\u00e0 anche se un gatto rosso avr\u00e0 uno scuro e caldo rosso o un arancio pallido. La variabilit\u00e0 tra questi due estremi \u00e8 continua. Quindi, questa caratteristica \u00e8 probabilmente influenzata da tanti altri geni (poligeneticamente ereditati), i quali sommano effetti positivi e negativi.\nAlcuni considerano le macchie brown che a volte si vedono sui gatti silver, come rufismo di alto grado, mentre altri pensano che questo non sia connesso al rufismo. \nIl rufismo nell'allevamento.\nLa quantit\u00e0 di rufismo \u00e8 spesso molto importante quando si alleva per i colori, come si fa nei Persiani. Nei gatti brown tabby si desidera avere quanto pi\u00f9 rufismo possibile. Ed un Abissino ferale senza un alto grado di rufismo non apparirebbe particolarmente impressionante. Nei gatti rossi, si ottiene un rosso caldo solo con una gran quantit\u00e0 di rufismo: maggiore \u00e8 il rufismo, pi\u00f9 caldo \u00e8 il colore. Un Persiano silver tabby da show non dovrebbe avere alcuna macchia brown. Se allevate gatti silver e supportate la teoria che il brown nei gatti silver \u00e8 causato dal rufismo, vorrete quanto meno rufismo possibile. Anche altri colori sono affetti da rufismo, ma non tanto quanto nelle variazioni sopra menzionate.\nAccoppiamento.\nIl rufismo non si trasmette nelle cucciolate future ma \u00e8 consigliabile non accoppiare gatti \"silver\" con gatti brown tabby se si vuole far partecipare i discendenti alle mostre feline, (anche se spesso il rufismo c'\u00e8 ma non si mostra neppure all'occhio esperto dei giudici), mentre il mix di colori che il rufismo determina spesso giova in un allevamento, perch\u00e9 crea delle sfumature dorate nel sottopelo del \"brown\" e, dona al gatto \"brown\" o al \"black tabby\" una tonalit\u00e0 singolare, chiamata \"golden\"."}
{"id": "1489740", "revid": "1442080", "url": "https://it.wikipedia.org/wiki?curid=1489740", "title": "Sbeitla", "text": "Sbeitla (in arabo: \u0633\u0628\u064a\u0637\u0644\u0629) \u00e8 un piccolo paese del governatorato di Kasserine, nella Tunisia centro-settentrionale, a circa 260\u00a0km da Tunisi e a pi\u00f9 di 150\u00a0km da Sfax. Ha una popolazione di 20.253 abitanti (2004) ed \u00e8 situata a 525 m di altitudine. \u00c8 suddivisa amministrativamente in due settori (imada): a nord della linea ferroviaria Sbeitla (\u0633\u0628\u064a\u0637\u0644\u0629) con 15.523 abitanti al censimento 2014 e a sud della linea ferroviaria Cit\u00e9 Essourour (\u062d\u064a \u0627\u0644\u0633\u0631\u0648\u0631) con 8.445 abitanti. Nel 2016 il territorio comunale \u00e8 stato ampliato includendovi i settori urbani Sbeitla, Cit\u00e9 Essourour e i settori rurali El Khadhra, El Athar e El Ksar.\nNelle vicinanze si trovano le rovine della citt\u00e0 romana di Sufetula.\nStoria.\nLe tracce pi\u00f9 antiche di civilizzazione nei dintorni di Sbeitla sono alcuni megaliti punici e steli funerarie. La regione era abitata da nomadi quando la \"legio III Augusta\" si accamp\u00f2 ad Ammaedara. Con la sconfitta dei Berberi e del loro capo Tacfarinas la regione venne sottomessa e popolata, durante il regno dell'imperatore Vespasiano e di suo figlio Tito.\nAlcune iscrizioni trovate nella citt\u00e0 suggeriscono che la citt\u00e0 si sia sviluppata durante il II secolo, insieme alle altre citt\u00e0 del Africa settentrionale, grazie anche al commercio dell'olio: alcune presse per la produzione dell'olio furono ritrovate nelle rovine di Sufetula. La prosperit\u00e0 di cui godette la citt\u00e0 rese possibile la costruzione di notevoli edifici pubblici.\nDecaduta nel IV secolo, con l'occupazione dei Vandali, fu quindi riconquistata dai Bizantini ed ebbe una nuova fioritura. Nel 646 il prefetto Gregorio vi spost\u00f2 la capitale da Cartagine, dichiarando la propria indipendenza da Bisanzio. L'anno successivo venne tuttavia conquistata dagli Arabi, guidati da Abd Allah ibn al-Zubayr, sotto cui divenne capitale per breve tempo.\nDurante la Seconda guerra mondiale fu teatro di diversi scontri tra le forze dell'Asse e le armate americane perch\u00e9 il centro era un importante caposaldo delle retrovie alleate prima e tedesche dopo."}
{"id": "1489743", "revid": "767487", "url": "https://it.wikipedia.org/wiki?curid=1489743", "title": "I ragazzi dei Parioli", "text": "I ragazzi dei Parioli \u00e8 un film italiano del 1959 diretto da Sergio Corbucci."}
{"id": "1489746", "revid": "834", "url": "https://it.wikipedia.org/wiki?curid=1489746", "title": "Rally di Montecarlo", "text": ""}
{"id": "1489750", "revid": "12834610", "url": "https://it.wikipedia.org/wiki?curid=1489750", "title": "Stalinallee", "text": ""}
{"id": "1489752", "revid": "1861950", "url": "https://it.wikipedia.org/wiki?curid=1489752", "title": "El Al", "text": "El Al (, \"verso l'alto\"; ) \u00e8 la principale compagnia aerea e la compagnia di bandiera di Israele. Esegue voli regolari sia passeggeri sia merci dal proprio hub sull'aeroporto internazionale Ben Gurion di Tel Aviv verso destinazioni in Africa, Asia, Europa e Nord America, oltre a collegamenti interni da e per Eilat.\nDal suo volo inaugurale (da Ginevra a Tel Aviv - settembre 1948) a oggi ha sempre conosciuto una salda crescita economica, al punto che \u00e8 arrivata a servire 48 destinazioni in quattro continenti. Come compagnia di bandiera, ha giocato un ruolo importante in varie operazioni di soccorso umanitario, recuperando ebrei da Etiopia, Yemen, e altri paesi in cui essi si trovavano in pericolo di vita. Detiene il primato mondiale per il pi\u00f9 alto numero di passeggeri in un volo commerciale. \u00c8 ampiamente ritenuta la pi\u00f9 sicura compagnia del mondo, avendo sventato numerosi attentati o tentativi di dirottamento grazie ai propri elevati protocolli di protezione.\nStoria.\nPrimi anni.\nNel settembre 1948 il primo presidente di Israele, Chaim Weizmann, si rec\u00f2 a una conferenza a Ginevra (Svizzera). Era previsto che facesse ritorno in patria a bordo di un aereo di stato, ma non fu possibile, a causa di un embargo decretato a quell'epoca contro Israele. Un Douglas C-54 Skymaster, aereo militare da trasporto tattico fu dunque trasformato in aereo civile per riportare a casa il presidente. Sul velivolo fu dipinta la scritta \"El Al / Israel National Aviation Company\" e fu munito di serbatoi supplementari che permettessero il volo senza scalo da Ginevra a Israele. Decoll\u00f2 dalla base aerea di Ekron (Tel Nof) il 28 settembre e fece ritorno in Israele il 30 settembre. Dopo questa particolare \"missione\", l'aereo fu nuovamente verniciato con colori dell'aeronautica, e riprese il servizio militare.\nLa societ\u00e0 divenne effettivamente una linea aerea il 15 novembre 1948, sebbene utilizzasse aerei in prestito fino al febbraio 1949, quando acquist\u00f2 due Douglas DC-4 non pressurizzati da American Airlines. L'acquisto fu finanziato dal governo israeliano, che al tempo si chiamava Agenzia Ebraica, e da altre organizzazioni ebraiche. Il primo aereo arriv\u00f2 all'aeroporto Lod (quello che poi nel 1973 sarebbe divenuto il \"Ben Gurion)\" il 3 aprile 1949. Aryeh Pincus, un avvocato che veniva dal Sudafrica, fu posto a capo della compagnia. Il 31 luglio 1949 si svolse il primo volo internazionale \"regolare\", da Tel Aviv a Parigi, con rifornimento a Roma. Alla fine del 1949, la compagnia aveva trasportato passeggeri a Londra e a Johannesburg. A met\u00e0 del 1950, venne inaugurato un servizio regolare di collegamento con Londra. Pi\u00f9 tardi lo stesso anno la El Al acquist\u00f2 Universal Airways, gi\u00e0 posseduta da ebrei sudafricani. Fu fondata Arkia Israel Airlines, una compagnia aerea per i collegamenti aerei statalizzata, di cui \"El Al\" aveva una quota del 50%.\nSempre nel 1950 fu inaugurato un servizio cargo, che inizialmente faceva affidamento su apparecchi Curtiss C-46 Commando dismessi dall'aeronautica militare israeliana. Contemporaneamente furono intrapresi voli charter con gli \"States\", presto seguiti da collegamenti regolari. Fin dal principio, l'esercizio dell'attivit\u00e0 di aerolinea \u00e8 stata motivo di attrito con il mondo ebraico pi\u00f9 tradizionalista. Quando il primo ministro David Ben Gurion stava formando la prima coalizione governativa, i partiti religiosi dichiararono che non vi sarebbero entrati a meno che Ben Gurion avesse promesso che la \"El Al\" avrebbe servito a bordo solo cibo \"kosher\", e avrebbe rispettato lo \"Shabbat\"\nCome compagnia di bandiera, fu coinvolta in numerose operazioni clandestine. Nei primi anni cinquanta aerotrasport\u00f2 oltre 160\u00a0000 immigranti in Israele da India, Iran, Iraq e Yemen nell'ambito dell'operazione Tappeto Volante e dell'operazione Esdra e Neemia. Nel 1960, la compagnia si prest\u00f2 all'estradizione \"sui generis\" dall'Argentina del criminale di guerra nazista Adolf Eichmann.\nNel 1955, dopo aver usato per alcuni anni i Lockheed Constellation, acquist\u00f2 due aeromobili Bristol Britannia. La El Al fu il secondo vettore al mondo a impiegare quel tipo di velivolo (dopo la \"British Overseas Airways Corporation\" - BOAC). Nel 1958, lanci\u00f2 negli Stati Uniti una campagna pubblicitaria in cui campeggiava un'immagine dell'Oceano Atlantico \"stracciato\" (\"Dal 23 dicembre, l'Atlantico sar\u00e0 pi\u00f9 piccolo del 20%\"), allo scopo di promuovere i propri voli transatlantici \"non stop\". Era un passo coraggioso: l'industria aerea non aveva mai adoperato prima immagini dell'Oceano, per il timore degli incidenti aerei, diffuso nell'opinione pubblica. Lo \"spot\", mandato una sola volta (sulla carta stampata) si dimostr\u00f2 efficace. In un anno, \"El Al\" triplic\u00f2 le vendite.\nEspansione negli anni sessanta.\nMalgrado l'acquisto dei \"Britannia\" e l'inaugurazione dei voli transatlantici senza scalo, la compagnia non produceva ancora utili. Quando Efraim Ben-Arzi prese la compagnia alla fine degli anni '50, i \"Britannia\" furono sostituiti con jet De Havilland Comet 4, Boeing 707, e Douglas DC-8.\nIl primo anno in attivo fu il 1960. Quell'anno, pi\u00f9 di met\u00e0 dei passeggeri che si recavano in Israele volarono con El Al. Il 15 giugno 1961 stabil\u00ec un record mondiale per il pi\u00f9 lungo volo commerciale senza scalo: un Boeing 707 della El Al vol\u00f2 da Tel Aviv a New York, coprendo 5\u00a0760 miglia nautiche (10\u00a0668\u00a0km) in 9 ore e 33 minuti. A quel tempo, El Al trasportava 56\u00a0000 passeggeri all'anno, al pari di Qantas e sopravanzando compagnie affermate come Loftleidir. Nel 1961 El Al figurava al 35\u00ba posto mondiale per numero di miglia accumulate dai passeggeri. I suoi successi proseguirono anche alla fine degli anni sessanta. Nel 1968 fu inaugurato un collegamento regolare con Bucarest, e cominciarono i voli \"cargo\" diretti in Europa e Stati Uniti d'America. La compagnia istitu\u00ec pure una societ\u00e0 ausiliaria per il \"catering\", ovvero la \"Teshet Tourism and Aviation Services Ltd.\". Tutte queste attivit\u00e0 apportavano un profitto di 2 milioni di dollari per anno.\nDirottamenti e terrorismo.\nNel 1968 El Al fronteggi\u00f2 il primo di molti atti di terrorismo che sarebbero stati compiuti contro la compagnia. Il 23 luglio, avvenne il primo e unico dirottamento riuscito di un velivolo \"El Al\", quando \u2014 in un Boeing 707 \u2014 10 membri di equipaggio e 38 passeggeri furono presi in ostaggio da tre componenti del Fronte Popolare per la Liberazione della Palestina (FPLP). L'aereo, che viaggiava da Roma a Lod, Fu costretto a far rotta su Algeri. Le trattative con i terroristi si protrassero per 40 giorni. Al termine, ritornarono liberi tanto i sequestratori quanto i passeggeri, compresi 21 israeliani. Il successivo 26 dicembre, due terroristi del FPLP attaccarono un aereo El Al all'aeroporto di Atene, uccidendo un meccanico israeliano. Per rappresaglia tre giorni dopo Israele attacc\u00f2 con un'azione notturna l'aeroporto di Beirut, distruggendo al suolo quattordici aerei appartenenti alla Middle East Airlines, Trans Mediterranean Airways e Lebanese International Airways. Il 18 febbraio 1969 alcuni palestinesi attaccarono un aereo El Al all'aeroporto di Zurigo, uccidendo il copilota e ferendo il pilota. Un attaccante palestinese fu ucciso, altri accusati e successivamente rilasciati. Tra settembre e dicembre 1969 vi furono attentati dinamitardi a uffici \"El Al\" di Atene, Berlino e Bruxelles.\nQuesta ondata di violenza culmin\u00f2 nel fallito dirottamento di un Boeing 707 della compagnia per mano di Patrick Arguello e Leila Khaled il 6 settembre 1970, nell'ambito dei cosiddetti dirottamenti di Dawson's Field.\nAnni settanta e ottanta.\nEl Al compr\u00f2 il primo Boeing 747 nel 1971. Secondo l'opinione di molti, si trattava di una mossa azzardata, visto il costo elevato del mezzo e il rischio di attacchi, ma le attivit\u00e0 della societ\u00e0 crebbero rigogliosamente dopo tale acquisto. Un altro 747 venne consegnato nel 1973, e fu impiegato per inaugurare il collegamento \"non-stop\" Tel Aviv - New York. Con un volo di 13 ore, controvento, venne a quel tempo registrato come il pi\u00f9 lungo volo commerciale al mondo.\nA met\u00e0 anni settanta, \"El Al\" cominci\u00f2 a programmare voli da aeroporti fuori Israele che partivano nel sabato ebraico e atterravano in Israele dopo la fine del medesimo. I partiti religiosi reclamarono, sostenendo che ci\u00f2 costituisse violazione della legge ebraica, oltre che dell'accordo specifico sottoscritto con il governo nei primi anni dello stato (vedasi sopra). Nel 1981, il \"premier\" Menachem Begin, appena riconfermato, promise di riallinearsi a quel patto. La componente laica della societ\u00e0 israeliana ne rimase indignata, e minacci\u00f2 di boicottare la linea aerea. Nell'agosto del 1982, i lavoratori di El Al impedirono agli ebrei ortodossi e chassidici di entrare in aeroporto.\nNel 1977, \"El Al\" fond\u00f2 una societ\u00e0 ausiliaria specializzata nei voli charter, allora chiamata \"El Al Charter Services Ltd.\", ma poi ribattezzata \"Sun d'Or International Airlines Ltd.\". Due anni prima, la linea aerea aveva subito le sue prime perdite dagli anni '50, in larga misura conseguenti alla recessione globale del periodo. La dirigenza cambi\u00f2 tre volte verso la fine degli anni '70, fino alla nomina a presidente di Itzhak Shander. Al deteriorarsi della situazione politica in Iran, El Al prese a rimpatriare gli ebrei che vi si trovavano. Tutte le infrastrutture di \"El Al\" in Iran furono progressivamente distrutte.\nI voli per Il Cairo furono inaugurati nell'aprile 1980, in seguito al Trattato di pace Israele-Egitto. Alla fine del 1982, dopo un lungo periodo di aspre dispute sindacali, El Al sospese le proprie attivit\u00e0. Il governo incaric\u00f2 Amram Blum di dirigere la compagnia, che perse 123,3 milioni di dollari nel 1983. La compagnia, sempre in questo periodo, vendette la propria partecipazione azionaria in Arkia.\nL'attivit\u00e0 riprese (in amministrazione controllata) nel gennaio 1983. Il governo acquist\u00f2 due nuovi Boeing 737, preannunciando di volerli affiancare con quattro Boeing 767 per una spesa di 200 milioni di dollari. Nel giro di quattro anni, la compagnia torn\u00f2 in attivo. Stabil\u00ec un nuovo record (maggio 1968) con il volo senza scalo Los Angeles - Tel Aviv (7.000 miglia nautiche, ossia 13\u00a0000\u00a0km, in 13 ore e 41 minuti). I voli verso la Polonia e la Jugoslavia furono inaugurati nel 1989.\nAnni novanta e primi anni duemila.\nNel gennaio 1990, la North American Airlines cominci\u00f2 a fornire servizi logistici aeroportuali per gli scali americani di El Al.\nLa El Al mantenne una quota del 24,9 % nell'altra linea aerea fino a che la rivendette a Dan McKinnon in luglio 2003.\nAll'epoca, El Al impiegava una flotta di 20 velivoli, tra cui nove Boeing 747, e aveva cominciato a rimpiazzarli con i Boeing 757. Al principio dell'anno, a seguito del collasso dell'Unione Sovietica, El Al inaugur\u00f2 collegamenti regolari con Mosca.\nNessun trasporto aereo da Mosca era possibile all'epoca, ma il permesso venne accordato nel 1991. I voli charter cominciarono in agosto di quell'anno, con gli immigranti che occupavano anche tutti i posti disponibili sui voli El Al programmati. In cooperazione con Aeroflot, El Al trasport\u00f2 in Israele oltre 400.000 immigranti ebrei in un periodo di tre anni.\nIl 24 maggio 1991, un B-747 della compagnia \u2014 con un volo record che abbiamo gi\u00e0 menzionato \u2014 trasfer\u00ec pi\u00f9 di mille ebrei etiopi da Addis Abeba a Tel Aviv, nell'ambito dell'Operazione Salomone. Durante il volo nacquero due bambini. L'aereo trasport\u00f2 un numero di passeggeri doppio rispetto a quello di omologazione. In meno di 36 ore, furono evacuati 14.500 ebrei etiopi.\nI voli con l'Estremo Oriente furono inaugurati nel medesimo periodo e, nel 1995, El Al concluse il primo accordo di \"code sharing\" con American Airlines. Nel febbraio 1995, l'amministrazione controllata sotto la quale El Al aveva operato dal 1982 termin\u00f2. Nel giugno 1996, va posta un'altra pietra miliare nella storia della compagnia: il primo volo da Israele ad Amman, Giordania. Sempre nel 1996, registr\u00f2 perdite per 83,1 milioni di dollari, a causa della recrudescenza di attentati e della politica \"open skies\" (cieli aperti) del governo. Per mantenere in volo i propri aerei in questo periodo, El Al escogit\u00f2 i voli \"verso nessun luogo\": si offrivano ai passeggeri intrattenimenti di vario genere a bordo di velivoli che \"circuitavano\" sul Mar Mediterraneo. Si cercarono anche di favorire voli-\"shopping\" di un solo giorno a Londra e visite a siti religiosi nell'Europa orientale.\nNel 1997 inaugur\u00f2 un'autonoma divisione \"cargo\". Il \"varo\" del primo B-777 della El Al avvenne in marzo 2000. Quello stesso anno, poi, esplose daccapo la controversia sullo \"Shabbat\", allorch\u00e9 la societ\u00e0 dichiar\u00f2 che tenere a terra i propri aerei il sabato comportava perdite per 55 milioni di dollari l'anno.\nDopo l'inizio della prima fase della privatizzazione e con il collocamento in borsa del 15% delle azioni El Al, si suppone che la politica della compagnia riguardo allo \"Shabbat\" sia destinata a cambiare.\nNel 2004 Knafaim-Arkia Holdings, capogruppo di Arkia Israel Airlines, acquist\u00f2 una grossa partecipazione in Arkia, con l'intenzione di arrivare a detenere tutto il capitale azionario relativo. Tuttavia, a causa della normativa antitrust israeliana, Knafaim-Arkia dovette desistere, cedendo le azioni \"conquistate\".\nGli ultimi anni.\nAl 2007, la compagnia conta 5.417 dipendenti complessivi, e dispone di una flotta di oltre 30 velivoli. Nel 2005 ha trasportato 3,5 milioni di passeggeri, con un evidente incremento rispetto ai 3,2 del 2004 e ai 2,8 del 2003. Nel 2006 El Al ha fatto registrare 44,6 milioni di dollari di perdite su ricavi complessivi per 1.665 miliardi di dollari. El Al spende 100 milioni di dollari l'anno per adeguarsi alle specifiche di sicurezza che le impone lo Shin Bet.\nAll'inizio del 2007, El Al ha aperto un nuovo King David Lounge all'Aeroporto di Parigi-Roissy (Charles De Gaulle di Parigi). Altri nuovi \"lounges\" sono in programma al pi\u00f9 presto presso l'Aeroporto di Londra-Heathrow e l'Aeroporto internazionale John F. Kennedy.\nNel 2007, El Al ha investito un miliardo di NIS nell'acquisto di due nuovi Boeing 777-200. I velivoli in questione sono equipaggiati con sedili ampiamente migliorati e sistemi d'intrattenimento \"touch screen\". Il primo aereo (\"Sderot\", vedi foto a margine) ha compiuto il proprio \"varo\" il 26 luglio 2007 con un volo New York-Tel Aviv. Il secondo, \"Kiryat Shmona\", \u00e8 stato consegnato a fine agosto 2007. A marzo 2007, i principali azionisti risultano: Knafaim Holdings (42%), lo Stato di Israele (13%), e il Sindacato dei dipendenti El Al (8%).\nNell'agosto 2017, El Al ha effettuato il suo volo inaugurale con un Boeing 787 Dreamliner. La prima variante dell'aereo \u00e8 stata il 787-9, ma alla fine del 2019 la compagnia ha preso in consegna anche alcuni 787-8. Il servizio inaugurale \u00e8 avvenuto da Tel Aviv a Londra e Parigi, mentre il primo transatlantico da Tel Aviv a Newark.\nNel luglio 2019, El Al ha ritirato il suo unico aereo cargo, un Boeing 747-400F, ponendo fine ai suoi voli dedicati. La compagnia aerea prevedeva di utilizzare d'ora in poi servizi charter di altre compagnie aeree per questo scopo.\nNel marzo 2020, El Al ha sospeso le operazioni a causa della pandemia di COVID-19. Il governo israeliano aveva annunciato che tutti i visitatori e i residenti in Israele avrebbero dovuto sottoporsi a una quarantena di 14 giorni all'arrivo nel paese. El Al ha anche convertito alcuni dei suoi aerei Boeing 787 Dreamliner per servire come voli cargo per il trasporto di medicinali dalla Cina all'Europa attraverso l'aeroporto Ben Gurion di Tel Aviv. El Al ha anche offerto alcuni voli passeggeri per riportare a casa i cittadini israeliani bloccati. Questi voli andavano da Tel Aviv a Miami, New York, Londra, Parigi e altro ancora. La compagnia ha anche offerto 2 servizi verso l'Australia durante la pandemia. Sono stati i primi voli diretti da Israele all'Australia.\nIl 1\u00ba luglio 2020, dopo aver restituito notevoli quantit\u00e0 di aeromobili noleggiati (e aver annullato i contratti di locazione in corso), la compagnia ha cancellato tutti i voli e sospeso le operazioni a tempo indeterminato. Il 6 luglio, la societ\u00e0 ha annunciato di aver elaborato un accordo di salvataggio con il governo per recuperare le centinaia di milioni di dollari persi a causa della pandemia in Israele e all'estero. L'accordo proposto ha fruttato a El Al 250 milioni di dollari in prestiti governativi (con una garanzia per il 75% del prestito in caso di inadempienza) e altri 150 milioni di dollari dalla propria vendita di azioni della societ\u00e0 che, se non vendute, sarebbero state acquistate dal governo. L'accordo \u00e8 stato approvato da un comitato della Knesset. Il 17 settembre \u00e8 stato annunciato che Kanfei Nesharim, una societ\u00e0 di propriet\u00e0 del 27enne Eli Rozenberg (figlio del fondatore della catena di case di cura Kenny Rozenberg degli Stati Uniti Centers Health Care), aveva acquistato una quota di controllo del 42,85% nella compagnia aerea con un'offerta di 107 milioni di dollari. In base al precedente accordo di salvataggio negoziato, il governo israeliano, che si era impegnato ad acquistare azioni indesiderate come parte di un pacchetto di salvataggio, ha acquistato azioni per un valore di 34 milioni di dollari, per una quota pari a circa il 15% della societ\u00e0. Le propriet\u00e0 dei proprietari di El Al prima del salvataggio, Knafaim Holdings, sono scese al 15,2% dal 38%. La nuova gestione cercher\u00e0 di enfatizzare la \"puntualit\u00e0\" e lavorer\u00e0 per migliorare i servizi di ristorazione in tutte le classi.\nProblemi religiosi.\nEl Al provvede a un \"catering\" adeguato alle esigenze dei passeggeri ebrei osservanti, fornendo (quando Israele sia il luogo di partenza o arrivo) solo cibo kosher (approvato dalle autorit\u00e0 rabbiniche; a richiesta \u00e8 fornito anche cibo \"glatt kosher\", ossia \"strettamente kosher\").\nNelle lunghe tratte, sulla parte posteriore del velivolo vi sono avvisi delle cerimonie religiose in corso. Malgrado le ovvie perdite che ci\u00f2 comporta, l'attivit\u00e0 di volo \u00e8 sempre programmata in modo da non violare lo \"Shabbat\". \u00c8 frequente che vengano offerte soluzioni alberghiere per i passeggeri che non vogliono subire i relativi disagi. Dal 20 al 30% dei passeggeri \u00e8 haredi (aderente all'ortodossia religiosa). Queste persone tendono a volare in determinate stagioni dell'anno (prima o dopo le festivit\u00e0 ebraiche) e hanno delle mete preferite, come New York e Toronto. Volare in ispregio allo \"Shabbat\" potrebbe cagionare il boicottaggio haredi, con pi\u00f9 grave ripercussione economica. Se ne \u00e8 avuta una dimostrazione pratica nel novembre 2006. Ad ogni modo, il 5 gennaio 2007 El Al ha firmato un accordo con la comunit\u00e0 haredi concernente l'astensione dalle operazioni il sabato.\nEl Al e la sicurezza.\nEssendo stata per decenni un bersaglio privilegiato del terrorismo, la compagnia ha sviluppato personalmente le proprie procedure di sorveglianza e controllo, sia prima dell'imbarco, sia a bordo dei suoi mezzi. Queste misure, efficaci ma in qualche misura controverse, hanno procurato a El Al una solida reputazione quanto a sicurezza.\nMisure di sicurezza aeroportuali.\nTutte le aerostazioni servite da El Al nel mondo sono strettamente vigilate da agenti in borghese e personale (militare o di polizia) in assetto da guerra, incaricati di pattugliare gli scali alla ricerca di oggetti pericolosi, comportamenti sospetti e altre minacce in genere.\nAi passeggeri \u00e8 fatta richiesta di presentarsi in aeroporto tre ore prima dell'imbarco, onde essere \"intervistati\" individualmente dal personale El Al prima di imbarcarsi, allo scopo precipuo di identificare potenziali minacce alla sicurezza: viene chiesto di dar conto della propria provenienza, della ragione del viaggio, della loro professione, nonch\u00e9 se abbiano preparato personalmente le valigie.\nSuccessivamente, al banco del \"check-in\", biglietti e passaporti sono esaminati scrupolosamente: un biglietto sprovvisto di etichetta dei controllori di sicurezza non verrebbe assolutamente accettato; i nomi dei passeggeri vengono quindi confrontati con i database di FBI, Canadian Security Intelligence Service, Scotland Yard, Shin Bet e Interpol.\nPer quanto concerne i bagagli, la procedura prevede un approfondito esame ai raggi X (integrabile all'occorrenza con un controllo manuale) e successivamente un passaggio in una camera di decompressione, che riproduce per qualche istante le condizioni di pressione riscontrabili durante il viaggio (un sensore di un'eventuale bomba potrebbe infatti essere tarato per innescare l'esplosione in tali condizioni; El Al \u00e8 l'unica compagnia che fa ricorso a questa procedura).\nGli agenti di sicurezza El Al eseguono tutte queste operazioni personalmente, all'occorrenza avvalendosi della supervisione di autorit\u00e0 governative estere o compagnie di sicurezza private.\nMisure di sicurezza in volo.\nSu ogni volo internazionale di El Al sono imbarcati agenti sotto copertura (a volte indicati anche come \"sky marshals\", \"sceriffi del cielo\" in italiano) occultamente armati, che viaggiano a fianco dei comuni passeggeri.\nComplice l'obbligatoriet\u00e0 del servizio armato per i cittadini israeliani di et\u00e0 superiore ai 18 anni, la maggior parte dei piloti della compagnia proviene dall'aeronautica militare (vantando quindi esperienza nel pilotaggio dei caccia o altri apparecchi militari) e tutti i membri dell'equipaggio (donne comprese) sono addestrati al combattimento corpo a corpo.\nLe cabine di pilotaggio di tutti gli aerei El Al sono chiuse da una doppia porta blindata, apribile solo con un codice segreto: non \u00e8 inoltre possibile aprire una porta senza che l'altra sia stata chiusa; l'accesso al cockpit \u00e8 inoltre soggetto alla preventiva identificazione dei soggetti da parte del comandante o del primo ufficiale.\nIl pavimento della cabina passeggeri \u00e8 blindato e rinforzato in acciaio, onde attuare una completa separazione dalla stiva bagagli.\nA seguito di un tentato abbattimento di un aereo israeliano di linea nel 2002, tutti i velivoli della flotta sono stati inoltre equipaggiati con un sistema di contromisure a infrarossi chiamato \"Flight Guard\" (sviluppato da Israel Aerospace Industries), che all'occorrenza pu\u00f2 \"schermare\" l'aereo da un eventuale attacco missilistico. Sebbene questo sistema non sia un \"unicum\" (esiste ad esempio il CAMPS - \"Civil Aircraft Missile Protection System\" - sviluppato da Saab), non esistono dati che indichino la sua adozione da parte di altre compagnie commerciali.\nControversie sulla sicurezza e sulla schedatura dei passeggeri.\nI critici di El Al osservano che i suoi controlli di sicurezza comprendono schedature d'impronta razziale, aggiungendo che questa pratica \u00e8 ingiusta, irrazionale e degradante per le persone soggette a tale \"screening\". I fautori ribattono che non vi \u00e8 alcunch\u00e9 di razzista nella schedatura dei passeggeri e che un particolare esame di determinati soggetti (p. es. fedeli musulmani) pu\u00f2 spesso essere necessario per ragioni di sicurezza.\nVi sono poi posizioni dubbie in merito al fatto che le \"interviste\" pre-volo possano spingere eventuali terroristi a tradirsi o dare indicazioni compromettenti; ci\u00f2 in particolare ai sensi della teoria della \"microespressione\" di Paul Ekman e altri.\nLa compagnia \u00e8 stata anche criticata (p. es. da tribunali ungheresi) per il rifiuto di perquisire i bagagli alla presenza dei passeggeri: a tal proposito bisogna tener conto che le leggi nazionali ungheresi prevedono che solo operatori delle autorit\u00e0 di sicurezza locali possano eseguire tali perquisizioni.\nAlcuni paesi europei (tra i quali la Svizzera) hanno invece appuntato le loro critiche sul sistema di contromisure anti-missilistiche, temendo che i flare lanciati dal sistema in uso sugli aerei El Al possano causare incendi o altri danni al suolo a persone o cose.\nAl di l\u00e0 di tutto ci\u00f2, il fatto che dal 1968 non si sia pi\u00f9 verificato alcun dirottamento di velivoli El Al \u00e8 comunque indicativo di come i suoi protocolli di sicurezza abbiano dimostrato amplissima affidabilit\u00e0, tanto da costituire un modello per le altre compagnie.\nMatmid.\nMatmid \u00e8 il programma frequent flyer di El Al. Fu lanciato nel 2004 in seguito a fusione dei preesistenti programmi analoghi. Prevede quattro formule: Matmid, Matmid Silver, Matmid Gold, e Matmid Platinum. I punti accumulati danno diritto a biglietti omaggio, voli in classe superiore senza maggiorazione, e sconti su autonoleggi, alberghi, altri prodotti e servizi. Si possono accumulare punti anche viaggiando con aerolinee \"partner\", o soggiornando in hotel convenzionati o acquistando con carte di credito.\nRapporti di partneriato.\nI punti di Matmid possono essere raccolti sulla maggioranza dei viaggi compiuti con:\nAlcuni voli di Aerom\u00e9xico valgono ugualmente per accumulare i punti in questione.\nLo stesso dicasi per i voli in \"codeshare\".\n\"King David Lounge\".\nCon questa denominazione si indicano le sale d'attesa per i passeggeri delle migliori classi della compagnia. Ve ne sono cinque distribuite in tutto il mondo (Ben Gurion International Airport, Charles de Gaulle International Airport, John F. Kennedy International Airport, London Heathrow Airport, Los Angeles International Airport).\nTutti i King David Lounge offrono bevande, spuntini, quotidiani e riviste (israeliane e internazionali). Alcuni offrono pure accessi Wi-Fi gratuiti a Internet. Quello del \"Ben Gurion\" ha una sezione separata per i passeggeri di prima classe, telefoni, locali doccia e una sorta di stabilimento termale che offre massaggi.\nLivrea.\nLa prima livrea El Al prevedeva la fusoliera dipinta superiormente di bianco e inferiormente lasciata nel naturale colore grigio del metallo, divisa a met\u00e0 da una fascia turchese che incorniciava i finestrini; turchese era anche il timone di coda, con la bandiera israeliana all'apice, mentre la punta del muso era nera. Il logo testuale El Al compariva sopra le file anteriori di finestrini, mentre al di sotto era applicato il disegno della stella di David alata. Tale livrea \u00e8 stata poi occasionalmente reimpiegata a scopo celebrativo negli anni seguenti alla sua formale dismissione.\nUn'evoluzione di tale livrea elimin\u00f2 la stella alata e la parte inferiore della fusoliera non verniciata e declin\u00f2 la fascia mediana in due tonalit\u00e0 d'azzurro; il nome della compagnia venne riscritto con un diverso carattere tipografico.\nL'ultima livrea si distingue per una striscia blu con un largo bordo argentato che interseca la fusoliera vicino all'ala, sparisce sulla sommit\u00e0 della fusoliera e ricompare sul fondo del timone. Il logo El Al \u00e8 incorporato nella veste grafica, anche se leggermente modificato.\nFlotta.\nFlotta attuale.\nA dicembre 2021 la flotta di El Al \u00e8 cos\u00ec composta:\nFlotta storica.\nEl Al operava in precedenza con i seguenti aeromobili:"}
{"id": "1489753", "revid": "287204", "url": "https://it.wikipedia.org/wiki?curid=1489753", "title": "Agdz", "text": "Agdz (in berbero: \"Agdez\", \u2d30\u2d33\u2d37\u2d3b\u2d63; ) \u00e8 una citt\u00e0 Marocco, nella provincia di Zagora, nella regione di Dr\u00e2a-Tafilalet.\nAgdz sorge alle pendici del Jebel Kissane sulle montagne dell'Atlante, sulle rive del fiume Draa.\nNei pressi di Agdz c'\u00e8 l'antico ksar Tamnougalte."}
{"id": "1489754", "revid": "767487", "url": "https://it.wikipedia.org/wiki?curid=1489754", "title": "Romolo e Remo (film)", "text": "Romolo e Remo \u00e8 un film del 1961 diretto da Sergio Corbucci.\nTrama.\nRomolo e Remo sono i figli di Rea Silvia, cacciata e condannata a morte dall'usurpatore del trono Amulio, loro zio. Entrambi vengono salvati dalle acque del Tevere da una lupa che li alleva come suoi pupilli, e vengono poi cresciuti da un pastore, Faustolo.\nRomolo e Remo crescono e arrivano a guidare una banda di ladri per eliminare i due re crudeli - Amulio e Tazio, il re dei Sabini. Dopo 20 anni, i due gemelli sono brevemente riuniti con la loro madre. Prima che lei muoia, racconta ai suoi figli che sono destinati ad essere i fondatori di una grande citt\u00e0.\nInnamoratosi della figlia di Tazio, Julia, Romolo \u00e8 ignaro delle ambizioni di suo fratello, mentre Remo soccombe alla tentazione del potere e dell'avidit\u00e0. Il re Tazio insegue i fratelli e i loro compagni per riprendersi sua figlia e al tempo stesso vendicare la distruzione della sua citt\u00e0 di Alba Longa. Tuttavia, la discordia si sviluppa tra i due fratelli, che li condurr\u00e0 ad un duello mortale per determinare il vero fondatore di Roma."}
{"id": "1489760", "revid": "174925", "url": "https://it.wikipedia.org/wiki?curid=1489760", "title": "Alienabile", "text": ""}
{"id": "1489761", "revid": "32428", "url": "https://it.wikipedia.org/wiki?curid=1489761", "title": "Riserva naturale guidata Abetina di Rosello", "text": ""}
{"id": "1489763", "revid": "767487", "url": "https://it.wikipedia.org/wiki?curid=1489763", "title": "Carnivore (gruppo musicale)", "text": "I Carnivore sono una band thrash metal fondata nel 1982 da Peter Steele in seguito allo scioglimento dei Fallout.\nBiografia.\nNella loro carriera la band ha pubblicato solo due album: l'omonimo \"Carnivore\" nel 1986 e \"Retaliation\" nell'anno successivo.\nIl primo album \u00e8 ispirato dal metal tradizionale, pescando dai Black Sabbath anni 70 e dai Judas Priest, il secondo invece \u00e8 influenzato dal crossover thrash. I testi sono la caratteristica pi\u00f9 particolare della band e il motivo che li ha resi una band culto, parlano infatti di nichilismo, sentimenti anti-religiosi, razzismo, intolleranza, trattano della stupidit\u00e0 umana in generale, descrivendo anche con toni molto espliciti scene sanguinose e di disperazione, il tutto con una grande dose di cinismo.\nDopo la pubblicazione del primo album il chitarrista Keith Alexander lascia il gruppo per venire rimpiazzato da Marc Piovanetti, con cui viene alla luce il secondo album, con cui i Carnivore raggiungono l'apice della loro carriera.\nPiovanetti lasci\u00f2 per\u00f2 nel febbraio 1988 a causa di contrasti personali, ed entra nei Crumbsuckers, dipartita che porta allo scioglimento della band.\nSteele form\u00f2 allora i \"Subzero\", nome poi cambiato in Type O Negative, il cui primo album \"Slow, Deep and Hard\" sar\u00e0 composto per la maggior parte da brani scritti per la band thrash metal, canzoni come \"Der Untersmench\" o \"Xero Tolerance\" hanno infatti una vena pi\u00f9 thrash rispetto ai futuri lavori del gruppo.\nDiventata ormai una band culto, a causa dell'insistenza dei fan i Carnivore si riuniscono nel 1994 con la formazione di \"Retaliation\", per una serie di concerti negli stati di New York, Michigan e Wisconsin, al termine dei quali, nel 1996 si assiste ad un nuovo scioglimento.\nL'11 luglio 2005 il primo chitarrista della band Keith Alexander \u00e8 morto in seguito ad un incidente in bicicletta, il batterista Louie Beato \u00e8 tuttora un autista della MTA (Metropolitan Trasportation Authority), la societ\u00e0 di bus di Manhattan.\nIl 24 aprile 2006 il gruppo si riunisce ufficialmente, con solo Steele della formazione originale, per uno show al Wacken Open Air, a cui seguiranno un tour europeo (dove faranno anche la loro prima e unica data italiana a Torino il 7 dicembre 2007 presso lo Spazio 211) e un tour negli Stati Uniti.\nIl frontman Peter Steele \u00e8 morto di aneurisma aortico il 14 aprile 2010.\nCarnivore A.D..\nNell'agosto 2017 il chitarrista originale Marc Piovanetti annuncia che il gruppo si \u00e8 riformato con il nome Carnivore A.D. e che il primo concerto con la nuova formazione si sarebbe tenuto il 31 ottobre 2017 al Bowery Electric di New York in una serata celebrativa del fondatore e mastermind del gruppo Peter Steele.\nSuccessivamente vengono svelati ulteriori dettagli sulla nuova formazione che risulta composta da un mix di membri passati e nuovi: Marc Piovanetti (con il nome Marc Carnivore) alla chitarra, Louie Beato e Joe Branciforte alla batteria, e Baron Misuraca al basso e voce (ruolo precedentemente ricoperto proprio da Peter Steele).\nDopo la serata celebrativa di Halloween (titolata \"A Halloween Steele-tacular\", in omaggio a Peter Steele) il gruppo annuncia nuove date e la partecipazione a diversi festival estivi nel 2018."}
{"id": "1489769", "revid": "117883468", "url": "https://it.wikipedia.org/wiki?curid=1489769", "title": "Irisbus Magelys", "text": "L'Irisbus Magelys \u00e8 un autobus prodotto a partire dal 2007 da Irisbus, successivamente divenuta IVECO Bus nel maggio 2013.\nProgetto.\nIl Magelys viene progettato in occasione del premio \"Coach of the Year 2008\". Si tratta di un autobus gran turismo, destinato a competere con i mezzi di fascia alta del mercato. Costruito sul telaio SFR120, presenta caratteristiche d'avanguardia rispetto alla concorrenza, come i tegoli dell'imperiale in vetro: il Magelys presenta infatti il 30-45% di superfici vetrate in pi\u00f9 rispetto alla concorrenza. \nProdotto nello stabilimento francese di Annonay, a partire dal 2013 viene prodotto sotto il nuovo marchio IVECO Bus.\nIrisbus Magelys (2007-2013).\nIl Magelys viene equipaggiato con il motore Cursor 10, erogante 380 o 450 cv e rispondente alle norme EEV. La trasmissione \u00e8 manuale a 6 marce per la versione da 380 cv, mentre per la versione pi\u00f9 potente (disponibile come optional sul'altra) viene installato il cambio automatico AS-Tronic di produzione ZF a 12 marce.\nInizialmente prodotto nelle versioni HD e HDH, nel 2010 la versione HD viene sostituita dalla PRO; viene leggermente rivisto il frontale, con l'adozione di una nuova fanaleria a LED, e rimossa la porta di servizio per il conducente.\nEcco un riepilogo delle versioni prodotte:\nIveco Magelys (2013-2020).\nCon il passaggio alla normativa Euro 6, il Magelys viene rivisto esteticamente con l'adozione del \"family feeling\" che caratterizza gli altri modelli della gamma (Urbanway e Crossway); viene adottato il motore Cursor 10. Scompare, con questa nuova serie, la divisione tra PRO e HDH, restando in produzione un'unica versione denominata semplicemente \"Magelys\". Viene inoltre interrotta la produzione della taglia da 13,8 metri.\nNel 2015 \u00e8 stato insignito del prestigioso premio \"Coach of the Year 2016\".\nEcco le caratteristiche di questa versione:\nMagelys Euro 6.\nLa produzione del Magelys viene interrotta nell'autunno 2019 a causa dei volumi di vendita sempre pi\u00f9 ridotti dovuti a problemi tecnici e al progressivo peggioramento di assemblaggi e finiture interne, inferiori rispetto al livello ormai raggiunto dalla concorrenza. La commercializzazione di tale modello prosegue fino alla primavera del 2020 grazie alla grande quantit\u00e0 di esemplari rimasti invenduti presso le concessionarie.\nDiffusione.\nComplessivamente sono stati prodotti oltre 3.000 Magelys, acquistati in tutta Europa per svolgere qualsiasi tipo di servizio: dalle linee interregionali ai collegamenti statali, oltre che sulle linee FlixBus, senza dimenticare gli esemplari adibiti al trasporto di squadre sportive."}
{"id": "1489774", "revid": "46291", "url": "https://it.wikipedia.org/wiki?curid=1489774", "title": "Martyniaceae", "text": "Martyniaceae \u00e8 una famiglia di piante spermatofite dicotiledoni, appartenente all'ordine delle Lamiales.\nEtimologia.\nIl nome della famiglia deriva da un suo genere tipo \"Martynia\" il cui nome \u00e8 stato dato in ricordo di John Martyn (1699\u20131768), professore di botanica a Cambridge. Il nome scientifico della famiglia \u00e8 stato definito dal botanico russo Paul Fedorowitsch Horaninow (1796-1865) nella pubblicazione \"Characteres essentiales familiarum - Char. Ess. Fam. 130.\" del 1847.\nDistribuzione e habitat.\nLe specie di questa famiglia sono tutte distribuite nel Nuovo Mondo, soprattutto nelle regioni calde e aride con habitat subtropicali e tropicali. Una specie si \u00e8 naturalizzata in Cina.\nTassonomia.\nInizialmente i generi di questa famiglia sono stati assegnati dal botanico e tassonomoista Antoine-Laurent de Jussieu (1748-1836) alla famiglia delle Bignoniaceae. In seguito i generi hanno trovato collocazione, secondo il Sistema Cronquist, nelle Pedaliaceae (ordine Scrophulariales. Attualmente questo gruppo \u00e8 riconosciuto come una famiglia separata in base ai nuovi sistemi di analisi di classificazione filogenetica del \"Angiosperm Phylogeny Group\". Alcuni recenti studi hanno definitivamente confermato che le due famiglie (Pedaliaceae e Martyniaceae) hanno seguito delle linee filogenetiche distinte pur condividendo alcune combinazioni morfologiche e convergenze evolutive soprattutto nella comune morfologia di dispersione.\nFilogenesi.\nLa famiglia Martyniaceae (probabilmente monofiletica) all'interno dell'ordine Lamiales occupa una posizione centrale insieme alle famiglie Pedaliaceae e Acanthaceae anche se il suo posizionamento esatto non pu\u00f2 ancora essere sostenuto con precisione.\nIn base alla morfologia dei frutti la famiglia pu\u00f2 essere divisa in due gruppi:\nQuesta suddivisione morfologica \u00e8 in parte confermata dalle analisi cladistiche che hanno individuato due cladi principali: (1) quello nordamericano con i generi \"Martynia\" e \"Proboscidea\" e (2) quello sudamericano con i generi \"Craniolaria\", \"Holoregmia\" e \"Ibicella\".\nIl cladogramma a lato tratto dallo studio citato e semplificato, mostra la struttura interna della famiglia.\nElenco dei generi.\nLa famiglia \u00e8 composta da 5 generi e da circa 16 specie:\nChiave per i generi.\nPer meglio comprendere ed individuare i generi della famiglia, l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue un gruppo dall'altro)."}
{"id": "1489778", "revid": "110157", "url": "https://it.wikipedia.org/wiki?curid=1489778", "title": "Stripped World Tour", "text": "Stripped World Tour \u00e8 la terza tourn\u00e9e di Christina Aguilera, cominciata il 22 settembre 2003 ad Amburgo e che ha toccato l'Europa, il Giappone e l'Australia. Il tour si \u00e8 concluso il 17 dicembre a Melbourne, arrivando ad incassare 90 milioni di dollari.\nIl tour supporta il secondo album della cantante, \"Stripped\", ed \u00e8 la continuazione del \"Justified &amp; Stripped Tour\".\nVisto il successo del precedente tour con Justin Timberlake per il Nord America, vennero programmate delle altre date nordamericane insieme al rapper Chingy tra novermbre del 2003 e luglio del 2004, ma furono cancellate per via di problemi alle corde vocali della cantante.\nSinossi del concerto.\nLo spettacolo inizia con un video introduttivo accompagnato in sottofondo dalla \"Stripped Intro\": nel video la Aguilera \u00e8 seduta su una sedia con le mani legate ed una benda sugli occhi. Compaiono, una dopo l'altra, le parole \"scandal\", \"gossip\" e \"lies\". Mostrando la lingua si vede una chiave; Aguilera riesce a liberarsi e sulle note del brano si spoglia. Al termine del video si intravede la scenografia sul palco e parte l'introduzione di \"Dirrty; \"un velo cade e compare Christina che termina la canzone. Segue \"Get Mine, Get Yours\". L'outfit della Aguilera \u00e8 composto da un body nero con e pantaloni in pelle neri entrambi con dettagli rosa fluo. Segue la ballad \"The Voice Within\": l'Aguilera indossa un lungo cappotto nero. Al termine della canzone abbandona il palco per lasciare spazio ai ballerini che intraprendono una danza del ventre con in sottofondo una musica in stile egiziano. L'Aguilera ricompare incatenata ad una grossa X per cantare \"Genie in a Bottle.\" Viene poi liberata dai ballerini. Saltano subito all'occhio i suoi polsi legati a delle strisce rosa fluo che terminano sui pantaloni. Parte cos\u00ec \"Can't Hold Us Down: \"dietro di lei le sue ballerine, con indosso una giacca da motociclista, legano i ballerini \"al guinzaglio\" ed eseguono la coreografia; dopo averli liberati avanzano insieme a Christina per poi tornare ad eseguire la coreografia insieme ai ragazzi. Durante la parte cantata da Lil' Kim anche Christina viene vestita con un giubbotto da motociclista. Dietro ad una rete interpreta poi \"Make Over. \"\nSegue una breve \"dance interlude \"in cui i ballerini si cimentano in una salsa per fare entrare gli spettatori nel mood delle prossime canzoni: un madley di \"Contigo en La Distancia\" e \"Falsas Esperanzas\", brani tratti dal suo album inciso in lingua spagnola \"Mi reflejo\". Al termine della performance scherza con un ballerino che le ha levato la gonna \"solo perch\u00e9 il mio album si chiama Stripped non significa che puoi togliermi i vestiti di dosso\" promettendo poi alle ragazze del pubblico che anche i ballerini uomini si sarebbero spogliati. Segue \"Infatuation\". Segue una delle sue hit di maggiore successo, \"Come On Over (All I Want Is You)\", in versione acustica. Lo show procede con la ballad \"Cruz. \"\nPiccola interruzione con un video interlude di \"Loving Me 4 Me\", per poi passare ad \"Impossible\". L'Aguilera indossa un abito rosso di seta con sopra una giacca. Tolta la giacca reinterpreta \"At Last\" di Etta James, la sua pi\u00f9 grande fonte di ispirazione.\nNuovo cambio di outfit e di atmosfera per \"Lady Marmalade\", in cui sia le ballerine che Christina indossano lingerie mentre i ballerini sono vestiti da marinai.\nPer \"Walk Away\" l'Aguilera indossa un completo da uomo ed un cappellino rosa. La performance si svolge con lei seduta su una sedia che canta mentre un ballerino su una piattaforma limitata da 4 pali balla in maniera sensuale; Christina rimane sola e muovendosi sul palco inizia a spogliarsi. Ricompare il ballerino che continua la coreografia e mentre lei si concentra si vocalizzi finali lui scherza col pubblico fingendo di spogliarsi. Stesso outfit per la terzultima canzone della serata: la potente \"Fighter. \"\nParte poi un video di \"Stripped pt. 2\" dove, a differenza del video introduttivo, vengono mostrati soprattutto gli occhi di Christina. Si riparte con What a Girl Wants, celeberrima hit del suo primo album. Christina indossa una mini-tutina rosa.\nUltima canzone \u00e8 la celebre ballad \"Beautiful. \"Per questa ultima performance l'outfit scelto \u00e8 semplice: una t-shirt bianca con la scritta \"God sees no color\" e jeans.\nScaletta del tour.\n\"Intro - Stripped Intro\" (video)\n\"Loving Me 4 Me\" (video interlude)\n\"Interlude - Stripped pt. 2\" (video)"}
{"id": "1489792", "revid": "225501", "url": "https://it.wikipedia.org/wiki?curid=1489792", "title": "Availability", "text": ""}
{"id": "1489795", "revid": "287204", "url": "https://it.wikipedia.org/wiki?curid=1489795", "title": "Serie A1 1984-1985 (pallacanestro femminile)", "text": "Il campionato di Serie A1 di pallacanestro femminile 1984-1985 \u00e8 stato il cinquantaquattresimo organizzato in Italia.\nLa formula varia di poco: le sedici societ\u00e0 vengono divise in due gironi da otto, con partite di andata e ritorno. Le prime quattro di ogni girone si classificano per la Poule finale, le ultime quattro per la Poule recupero. Nella seconda fase, vengono conteggiati anche i risultati della prima e si ripetono gli scontri gi\u00e0 disputati. Dopo la stagione regolare, le ultime tre della Poule recupero retrocedono in Serie A2, mentre la prima si gioca il titolo ai play-off contro le prime sette della Poule finale, con quarti, semifinali e finali al meglio di tre gare.\nLa Fiorella Vicenza vince il suo nono titolo, quarto consecutivo, battendo nelle due gare di finale la Bata Viterbo."}
{"id": "1489796", "revid": "119736645", "url": "https://it.wikipedia.org/wiki?curid=1489796", "title": "Disastro di Dawson", "text": "Il disastro di Dawson \u00e8 il secondo incidente minerario pi\u00f9 cruento dopo quello di Monongah nella storia degli Stati Uniti d'America e dell'emigrazione italiana.\nContesto storico.\nOggigiorno Dawson \u00e8 una citt\u00e0 fantasma nel Nuovo Messico, come tante altre rimaste dopo la corsa all'oro e le chiusure delle miniere dei diversi tipi, ma all'inizio del secolo scorso una comunit\u00e0 di quasi 9.000 abitanti viveva in tale posto. Il paese prese il nome da John Barkley Dawson, il proprietario del suolo che fu venduto alla societ\u00e0 mineraria di carbone.\nNel 1906 i dirigenti dell'industria mineraria finanziarono la fondazione del paese costruendo case per i minatori, un ospedale, negozi, un cinema, una piscina, un campo da golf e collegamenti ferroviari con diverse citt\u00e0. In pochi anni arrivarono in paese molti minatori italiani ai quali si accodarono cinesi, polacchi, tedeschi, greci, britannici, finlandesi, svedesi e messicani.\nGi\u00e0 il 14 settembre 1903 nella miniera n.1 si erano verificati incendi seguiti da esplosioni che uccisero tre minatori, quindi tutti sapevano che quelle miniere erano pericolose per diversi motivi, ma i minatori avevano necessit\u00e0 di lavorare per sostenere le proprie famiglie e il 20 ottobre 1913, solamente due giorni prima del disastro, un'ispezione delle autorit\u00e0 ebbe esito positivo riguardo alle condizioni di sicurezza sul lavoro.\nIl disastro.\nLa catastrofe si verific\u00f2 il 22 ottobre 1913, quando un'esplosione disintegr\u00f2 la miniera n.2, facendo vibrare il suolo sino a quasi 4\u00a0km di distanza. Restarono uccisi 263 minatori e altri 2 della squadra di soccorso morirono durante le operazioni di aiuto. I minatori italiani erano la maggioranza: 146 di essi perirono in tale sciagura. Gli investigatori delle autorit\u00e0 preposte stabilirono che era stato usato esplosivo di tipo non consentito dalla legislazione mineraria e i minatori non erano sufficientemente lontani dal sito dove furono poste le cariche esplodenti, contrariamente a quanto contemplato dalle leggi. Inspiegabilmente nessun dirigente minerario fu indagato, quindi le miniere ripresero a funzionare in quello stesso anno dopo alcuni provvedimenti per garantire maggior sicurezza di lavoro ai minatori.\nElenco delle vittime.\nFurono 146 gli italiani emigrati che perirono nell'incidente minerario del 1913.\nAltro disastro.\nI minatori continuarono a lavorare nelle miniere di Dawson ma alle 14.20 dell'8 febbraio 1923 un incendio devastante caus\u00f2 la morte di 123 lavoratori, dei quali 20 italiani nella miniera n.1. L'incendio fu provocato dal deragliamento di un treno carico di carbone. Molti dei morti erano figli dei minatori periti nell'incidente di dieci anni prima, quindi molte vedove dovettero seppellire i propri figli accanto ai mariti inumati nel cimitero del paese. Comunque le miniere, dopo un periodo di lutto, ripresero la normale attivit\u00e0.\nCimitero monumento nazionale.\nIl 30 aprile 1950 le miniere chiusero poich\u00e9 il carbone non era pi\u00f9 richiesto dal nuovo sistema industriale, e perci\u00f2 Dawson fu abbandonata da tutti in pochi mesi. Rest\u00f2 solo il cimitero con i suoi tanti nomi e cognomi italiani sulle croci bianche: tale cimitero divent\u00f2 monumento nazionale d'importanza storica con ratifica del 9 aprile 1992 del Nuovo Messico.\nIl 3 settembre 2006, ossia giorno di Labor Day negli Stati Uniti, che ricorre annualmente nel primo luned\u00ec di settembre, il console generale d'Italia a Los Angeles, Diego Brasioli, depose una placca commemorativa nel cimitero: questo fu il primo atto ufficiale di un governo italiano per la sciagura."}
{"id": "1489798", "revid": "287204", "url": "https://it.wikipedia.org/wiki?curid=1489798", "title": "Otomo no Yakamochi", "text": ""}
{"id": "1489801", "revid": "114987405", "url": "https://it.wikipedia.org/wiki?curid=1489801", "title": "Notifica push", "text": "La notifica push \u00e8 un tipo di messaggistica istantanea grazie alla quale il messaggio perviene al destinatario senza che questo debba effettuare un'operazione di scaricamento (modalit\u00e0 \"pull\").\nTale modalit\u00e0 \u00e8 quella tipicamente usata da applicazioni come WhatsApp o da servizi di sistemi operativi come Android, oppure da numerose applicazioni derivate da siti web come, ad esempio, il classico servizio meteo o quello delle notizie.\nPer permettere alle notifiche push di giungere al destinatario \u00e8 indispensabile che l'applicazione sia attiva e operi \"on-line, eventualmente\" anche in \"background\" , occorre inoltre che l'utente abbia autorizzato l'applicazione a inviare le notifiche. Se l'account \u00e8 disconnesso dalla rete o l'applicazione non \u00e8 attiva, la notifica push non pu\u00f2 giungere; l'utente pu\u00f2 riprendere a ricevere i messaggi push non appena riconnette l'account (login) oppure riavvia l'applicazione.\nA seconda del protocollo, del servizio e dell'applicazione le notifiche push possono essere di diversi tipi:\nMentre le notifiche sono nate storicamente su applicazioni di messaggistica o di informazione/intrattenimento oppure sui social media, da diverso tempo esse fanno parte integrante delle funzioni di molti sistemi operativi (a cominciare dai sistemi operativi per dispositivi mobili). In questi casi sono veicolate attraverso apposite tendine o box e sono ampiamente configurabili: Windows 10, ad esempio, ha il \"centro notifiche e azioni rapide\").\nPush e-mail.\nL'espressione \"push e-mail\" si riferisce a quei sistemi di posta elettronica in cui i messaggi in arrivo vengono attivamente inviati da un mail server al programma client, anzich\u00e9 essere scaricati su richiesta del client stesso (\"pull e-mail\"). Questo tipo di tecnologia viene impiegata soprattutto per consentire la ricezione di posta elettronica in tempo reale su terminali come smartphone, palmari e tablet, per i quali sarebbe costoso in termini di risorse computazionali e consumo energetico attivare un meccanismo di scaricamento periodico dei messaggi disponibili sul server (tecnica nota come \"polling\"), meccanismo usato invece comunemente dai client di posta elettronica su personal computer. Soluzioni di tipo push e-mail possono essere usate anche dai client di posta per computer che usano il protocollo \"IMAP\"."}
{"id": "1489808", "revid": "729019", "url": "https://it.wikipedia.org/wiki?curid=1489808", "title": "Castello Ruffo di Scilla", "text": "Il castello Ruffo di Scilla, talvolta noto anche come \"castello Ruffo di Calabria\", \u00e8 un'antica fortificazione situata sul promontorio scill\u00e8o, proteso sullo stretto di Messina. Il castello costituisce il \"genius loci\" della cittadina di Scilla, circa 20\u00a0km a nord di Reggio Calabria, e sicuramente uno degli elementi pi\u00f9 caratteristici e tipici del paesaggio dello Stretto e del circondario reggino. Il castello ospita inoltre uno dei fari della Marina Militare, il faro di Scilla.\nStoria.\nEpoca magnogreca e romana.\nLa prima fortificazione della rupe di Scilla risale all'inizio del V secolo a.C. quando, durante la tirannide di Anassila, la citt\u00e0 di Reggio assurse a una notevole importanza, tale da permetterle di ostacolare per oltre due secoli l'ascesa di potenze rivali. Infatti, nel 493 a.C., il tiranno di Reggio Anassila il giovane, per porre fine alle incursioni dei pirati etruschi che l\u00ec avevano una sicura base per le loro scorrerie, dopo averli sconfitti col dispiego di un notevole esercito, fece iniziare l'opera di fortificazione dell'alta rocca. Questa divenne per Anassilao un importante avamposto di controllo sulle rotte marittime.\nL'opera di fortificazione dell'alto scoglio fu portata a termine dai successivi tiranni reggini, spesso impegnati in scontri con i pirati combattuti avvalendosi del porto fortificato appositamente costruito nella zona circostante, verso Punta Pac\u00ec, in un luogo inaccessibile dal lato opposto allo scoglio.Baluardo della sicurezza dei reggini, dotata di approdo, la fortificazione di Scilla \u00e8 di fondamentale importanza agli effetti del felice esito della guerra contro la pirateria, consentendo ai tiranni di Reggio di opporre per lungo tempo una valida resistenza contro gli attacchi di nuovi nemici e contro i continui tentativi di rivalsa dei Tirreni sconfitti.Il dominio reggino sul luogo fu interrotto per soli cinquant'anni da Dionisio, tiranno di Siracusa, che, nel 390 a.C., assoggett\u00f2 la rocca dopo un lungo assedio. \nNel cinquantennio che intercorse tra le distruzioni operate da Dionisio e il riacquisto dell'indipendenza favorita da Timoleonte di Corinto, che abbatt\u00e9 il potere tirannico di Siracusa (340 a.C.), i Tirreni rioccuparono la rocca. Tornata la normalit\u00e0, Scilla rientr\u00f2 nell'orbita di Reggio.\nLa rupe pian piano divenne una vera fortezza, tanto che nel III secolo a.C. la fortificazione dei reggini, alleati dei romani, resistette validamente ai Punici alleati dei Bruzi.Successivamente Ottaviano, una volta disfattosi del rivale Pompeo, avendo compreso l'importanza strategica della rupe di Scilla che gli aveva offerto opportuno rifugio, decret\u00f2 che venisse maggiormente fortificata. Infatti Plinio il Vecchio cita Scilla come \"Oppidum Scyllaeum\" (Naturalis historia, III, 76), e \"oppidum\" in latino \u00e8 un termine usato per indicare un grande insediamento fortificato.\nScrive il geografo greco Strabone sullo \"Skyllaion\" (in greco \"\u03a3\u03ba\u03c5\u03bb\u03bb\u03b1\u03af\u03bf\u03bd\", originale denominazione greca del luogo):\nMedioevo.\nAlcuni scavi hanno portato alla luce strutture murarie del monastero basiliano di San Pancrazio, edificato verso la met\u00e0 del IX secolo come difesa dalle incursioni saracene.\nNel 1060, con l'assedio di Reggio da parte dei normanni Ruggero e Roberto il Guiscardo, anche il castello di Scilla resistette a lungo e si arrese solo per fame. Roberto il Guiscardo quindi attest\u00f2 sulla rocca un presidio militare.\nNel 1255, per ordine di Manfredi, Pietro Ruffo fortific\u00f2 ulteriormente le rocca assegnandovi un presidio, mentre nel XIII secolo il castello fu ulteriormente fortificato da Carlo I d'Angi\u00f2.Nel 1469 Re Ferdinando I di Napoli concesse il castello a Gutierre De Nava, un cavaliere castigliano vicino alla corte aragonese e originario della Germania (dal quale discendono i De Nava di Reggio), che fece eseguire nuovi interventi di ampliamento e di restauro.\nNel 1543 il castello venne acquistato da Paolo Ruffo che decise di restaurarne il palazzo baronale poich\u00e9 nel 1578 la famiglia Ruffo ottenne il titolo di principe.\nEt\u00e0 moderna e contemporanea.\nIl forte terremoto del 1783, che danneggi\u00f2 tutta l'area dello stretto e parte della Calabria meridionale, non risparmi\u00f2 il castello di Scilla che per\u00f2, divenuto propriet\u00e0 demaniale dello Stato nel 1808, fu restaurato nel 1810.\nIl terribile sisma del 1908 distrusse gran parte dell'antica struttura del castello, mentre nel 1913 la parte pi\u00f9 superiore venne chiusa per ospitare il faro. Poi durante il periodo fascista alcuni ambienti vennero divisi in appartamenti destinati a impiegati e funzionari pubblici, uso che contribu\u00ec al danneggiamento di ci\u00f2 che rimaneva della struttura.\nNell'ultimo trentennio il castello \u00e8 stato utilizzato come ostello della giovent\u00f9, ma oggi, dopo un nuovo restauro, \u00e8 stato destinato a diventare un centro culturale: ospita infatti il \"Centro regionale per il recupero dei centri storici calabresi\" ed \u00e8 sede di mostre e convegni.\nL'architettura.\nIl castello di Scilla si erge sul promontorio che divide le due spiagge di Marina Grande e di Chianalea. L'edificio presenta una pianta irregolare con parti databili a diverse epoche ma che nel complesso conservano tutt'oggi la configurazione abbastanza omogenea di una fortezza dotata di cortine, torrioni e feritoie.\nL'ingresso \u00e8 preceduto dal ponte che conduce all'edificio il cui ambiente principale \u00e8 caratterizzato dal portale di pietra costruito con arco a sesto acuto, su cui campeggiano lo stemma nobiliare dei Ruffo e la lapide che celebra il restauro del castello eseguito nel XVI secolo.\nSuperato l'androne a volta ribassata si apre un cortile, e da qui, percorrendo il grande scalone, si giunge all'ingresso della residenza. Questa \u00e8 dotata di ampi saloni, essendo stata di propriet\u00e0 di una delle pi\u00f9 ricche e importanti casate del regno di Napoli.\nIl Faro.\nData la posizione dominante del castello sullo Stretto di Messina, nel 1913 venne costruito un faro per fornire un riferimento alle navi che attraversavano lo stretto. Il faro di Scilla, una piccola torre bianca con la base nera, \u00e8 tuttora attivo ed \u00e8 gestito dalla Marina Militare."}
{"id": "1489809", "revid": "1543377", "url": "https://it.wikipedia.org/wiki?curid=1489809", "title": "Opel 2.0 L", "text": "La 2.0 L era un'autovettura di fascia medio-alta prodotta dal 1934 al 1937 dalla Casa automobilistica tedesca Opel.\nProfilo e storia.\nCon la 2.0 L, detta anche \"2 Liter\" oppure Opel \"6\", la Opel realizz\u00f2 l'erede della 1.8 L: nonostante, il nome, la Opel 2.0 L (o \"2.0 Liter\") era mossa da un'unit\u00e0 da 1.9 litri, il che la collocava ancora nella fascia medio-alta del mercato, di cui rappresentava per\u00f2 uno dei modelli di punta, assieme alle varie Citr\u00f6en Traction Avant 11CV e Lancia Artena, anch'esse mosse da un 1.9 litri.\nLa 2.0 L era caratterizzata da linee arrotondate, secondo la voga del momento, che era quella della ricerca della migliore penetrazione aerodinamica. Tali linee furono riprese sulla pi\u00f9 piccola 1.3 L, che condivideva con la 2.0 L anche il telaio, seppur a passo accorciato.\nTale telaio fu la prima struttura a scatolati e traverse utilizzata dalla Opel. Per la prima volta nella storia della Casa di R\u00fcsselsheim, inoltre, venne adottato un avantreno a ruote indipendenti, dotato di molle elicoidali ed ammortizzatori idraulici a doppio effetto. Il retrotreno abbinava la classica soluzione dell'assale rigido e delle balestre semiellittiche ad elementi pi\u00f9 moderni come l'impiego sempre di ammortizzatori idraulici, nonch\u00e9 di una barra stabilizzatrice.\nL'impianto frenante era del tipo a tamburo sulle quattro ruote.\nSempre a proposito del telaio, sulla 2.0 L era possibile avere due misure di passo, normalmente pari a 2.642 m, ma che sulla versione limousine a 6 posti saliva a 3.050\u00a0m.\nLa trasmissione era composta da una frizione monodisco, un differenziale a dentatura a spirale ed un cambio a 4 marce.\nLa 2.0 L montava un motore a 6 cilindri in linea, da cui derivava l'appellativo \"Opel 6\": tale motore consisteva praticamente nel 4 cilindri della 1.2 L, a cui sono stati aggiunti altri due cilindri identici ed opportunamente rialesato. La cilindrata era di 1932 cm\u00b3, la distribuzione era a valvole laterali e la potenza massima era di 36 CV a 3300 giri/min, mentre la coppia massima era di ben 105 N\u00b7m a 1200 giri/min, un ottimo valore, reso possibile tra l'altro dal contenuto picco di potenza massima in rapporto alla cilindrata.\nLa velocit\u00e0 massima della 2.0 L era di 100\u00a0km/h, con un consumo compreso fra i 12 ed i 13 litri ogni 100\u00a0km.\nLe carrozzerie disponibili erano la limousine a 2 o 4 porte, la cabriolet e la landaulet. Versione di punta era la grossa limousine a 6 posti che sfruttava il telaio a passo allungato, e che arrivava a 4.8\u00a0m di lunghezza: fu lanciata nel 1936 assieme alla versione landaulet, anch'essa a passo allungato.\nDalla 2.0 L fu infine derivata una versione sportiva basta sullo stesso telaio a scatolati, ma con carrozzeria sportiva a due posti senza porte. Tale versione fu proposta in due motorizzazioni tutto sommato tranquille, ossia il 6 cilindri da 1.9 litri delle altre 2.0 L e il 2.5 litri della Super 6.\nLa 2.0 L fu prodotta fino al 1937: non ebbe eredi dirette e per ritrovare una Opel di cilindrata intorno ai due litri bisogner\u00e0 arrivare a diversi decenni dopo, quando esordiranno le Opel Rekord con motorizzazioni da 2.2 litri."}
{"id": "1489811", "revid": "125450783", "url": "https://it.wikipedia.org/wiki?curid=1489811", "title": "Strage di Pizzolungo", "text": "Con la strage di Pizzolungo si intende l'attentato dinamitardo compiuto a Pizzolungo, nel trapanese, con cui Cosa Nostra intendeva uccidere il magistrato italiano Carlo Palermo, ma che invece provoc\u00f2 la morte di una donna e dei suoi due figli gemelli.\nL'attentato.\nLa mattina del 2 aprile del 1985, poco dopo le 8:35, sulla strada provinciale che attraversa Pizzolungo, posizionata sul ciglio della strada, un'autobomba \u00e8 pronta per l'attentato al sostituto procuratore Carlo Palermo che dalla casa dove alloggia a Bonagia si sta recando al palazzo di Giustizia di Trapani a bordo di una Fiat 132 blindata, seguito da una Fiat Ritmo di scorta non blindata. In prossimit\u00e0 dell'auto carica di tritolo l'auto di Carlo Palermo supera una Volkswagen Scirocco guidata da Barbara Rizzo, 30 anni, che accompagna a scuola i figli Giuseppe e Salvatore Asta, gemelli di 6 anni. La coup\u00e9 si viene a trovare tra l'autobomba e la 132. L'autobomba viene fatta esplodere comunque, nella convinzione che sarebbe saltata in aria anche l'auto di Carlo Palermo. L'esplosione si ud\u00ec a chilometri di distanza.\nLa coup\u00e9 invece fa da scudo all'auto del sostituto procuratore che rimane solo ferito. Nella Scirocco esplosa muoiono dilaniati la donna e i due bambini. Il corpo squarciato della donna viene catapultato fuori dall'auto mentre i corpi a brandelli dei bambini finiscono dispersi molto pi\u00f9 lontano. Sul muro di una palazzina a duecento metri di distanza una grossa macchia mostra dove \u00e8 finito un corpicino irriconoscibile. Tra i soccorritori, giungono dalla vicina via Ariston il marito della donna, Nunzio Asta, con suo cognato ma anche la Scirocco \u00e8 cos\u00ec ridotta in frammenti che sul luogo dell'attentato trovano solo la 132 e la Ritmo e i due non sospettano che i loro famigliari possano essere stati coinvolti nell'esplosione. Dopo l'arrivo della polizia e delle autoambulanze Nunzio Asta torna a casa e si reca in auto al lavoro nella sua officina. Poco dopo la polizia gli telefona per chiedergli il numero di targa della sua auto, senza aggiungere altro, e Nunzio Asta scopre che una sua impiegata ha gi\u00e0 verificato che i suoi figli non sono mai giunti a scuola.\nDei quattro agenti della scorta, quelli sulla 132, l'autista Rosario Maggio e Raffaele Di Mercurio, rimangono leggermente feriti mentre gli altri due vengono gravemente colpiti dalle schegge, Antonio Ruggirello ad un occhio, Salvatore La Porta alla testa e in diverse parti del corpo. Dopo l'arrivo dei soccorsi e delle autopattuglie il giudice Palermo raggiunge il palazzo di Giustizia con una auto della polizia e qui i colleghi lo convincono a recarsi all'ospedale Sant'Antonio Abate dove viene sottoposto a un esame audiometrico e ricoverato.\nL'inchiesta.\nLe indagini sulla strage vengono condotte dal procuratore della Repubblica di Caltanissetta Sebastiano Patan\u00e9.\nTra i sopravvissuti, Raffaele Di Mercurio, 36 anni all'epoca della strage, mor\u00ec nel 1993 per una malattia cardiaca. Nello stesso anno mor\u00ec Nunzio Asta a soli 46 anni per problemi cardiaci (al tempo dell'attentato aveva gi\u00e0 subito un intervento di by-pass): della famiglia Asta rimase solo la figlia maggiore Margherita, 11 anni al momento dell'attentato, che si \u00e8 successivamente dedicata alle attivit\u00e0 dell'associazione antimafia \"Libera\" in provincia di Trapani.\nInizialmente alcuni mafiosi delle cosche di Alcamo e Castellammare del Golfo (Vincenzo Milazzo, Filippo Melodia, Vincenzo Cusumano, Pietro Montalbano, Gioacchino Calabr\u00f2, Mariano Asaro, Gaspare Crociata, Antonino Palmeri) vennero individuati come esecutori materiali della strage, che doveva servire a bloccare sul nascere le inchieste del giudice Carlo Palermo che avrebbero portato ad una raffineria di eroina nei pressi di Alcamo, che tuttavia venne scoperta dalla polizia ventidue giorni dopo l'attentato: infatti all'interno della raffineria venne trovato un giornale che era piegato nella pagina dove era riportato un articolo in cui si parlava delle indagini del giudice Palermo. Per queste ragioni Gioacchino Calabr\u00f2, Vincenzo Milazzo e Filippo Melodia vennero condannati all'ergastolo in primo grado ma assolti nel 1990 dalla Corte d'Appello di Caltanissetta e l'anno successivo dalla Cassazione presieduta dal giudice Corrado Carnevale (in seguito processato per associazione mafiosa accusa dalla quale per\u00f2 verr\u00e0 assolto).\nNegli anni successivi le dichiarazioni di alcuni collaboratori di giustizia (Francesco Di Carlo, Pietro Scavuzzo, Giovan Battista Ferrante e Giovanni Brusca) portarono al rinvio a giudizio dei \"boss\" mafiosi Salvatore Riina e Vincenzo Virga come mandanti della strage mentre Baldassare Di Maggio e Antonino Madonia furono accusati di aver portato a Trapani l'esplosivo Brixia B5 impiegato nell'attentato (gi\u00e0 utilizzato nell'autobomba contro il giudice Rocco Chinnici e poi nel fallito attentato all'Addaura): nel 2002 Riina e Virga vennero condannati all'ergastolo e la stessa pena venne comminata nel 2004 anche a Baldassare Di Maggio mentre Antonino Madonia venne assolto. Il nuovo processo individu\u00f2 Vincenzo Milazzo, Gioacchino Calabr\u00f2 e Filippo Melodia come esecutori materiali della strage ma non pi\u00f9 processabili in quanto irrevocabilmente assolti nel primo processo a Caltanissetta.\nCommemorazioni.\nNel 2008 a Giuseppe e Salvatore Asta \u00e8 stato dedicato a Erice l'edificio scolastico in via Salvatore Caruso, fatto oggetto di un incendio doloso la notte tra il 6 e il 7 agosto 2009.\nNel 2013 l'Istituto Comprensivo di Formello (RM) \u00e8 stato intitolato a Barbara Rizzo; all'evento era presente anche Margherita Asta.\nNel 2014 il Comune di Correggio (RE) ha intitolato un parco pubblico alla memoria di Barbara Rizzo, Salvatore e Giuseppe Asta, vittime innocenti della mafia.\nIl 23 maggio 2018, in occasione della Giornata della legalit\u00e0, il Comune di Imola (BO) ha intitolato un giardino alla memoria di Barbara Rizzo, Salvatore e Giuseppe Asta, vittime innocenti della mafia. Erano presenti 10 classi delle scuole superiori imolesi che hanno potuto ascoltare, prima dell'intitolazione, le parole di Adriana Cogode, Commissario straordinario del Comune di Imola, Margherita Asta, sorella dei gemellini, Lucio Guarino, Direttore Consorzio Sviluppo e Legalit\u00e0, Giuseppe Schiavone, Dirigente ufficio scolastico provinciale e Don Giuseppe Giacomelli, figlio del giudice Alberto.\nIl 26 maggio 2018 la Commissione Straordinaria del comune di Corleone ha intitolato il campo di calcio a cinque alla memoria di Giuseppe e Salvatore Asta, vittime innocenti della violenza mafiosa nella strage di Pizzolungo. Per non dimenticare. Alla cerimonia ha preso parte Margherita Asta, che con grande slancio e generosit\u00e0 ha voluto essere presente all\u2019inaugurazione della struttura dedicata ai suoi fratellini, il cui sacrificio sar\u00e0 oggetto di tributo e memoria anche a Corleone.\nLa stele sul luogo.\nA ricordare la strage, sul luogo dell'attentato, vicino alla spiaggia \u00e8 stata posta una stele con un gruppo bronzeo opera di Domenico Li Muli, che recita:\nIl Parco della Memoria.\nA seguito di un concorso nazionale \"Non ti scordar di me\" vinto dal gruppo \"Lg=mC\" (Giovanni Lucentini, Marcello Cala'), il 21 aprile 2011 sono iniziati i lavori per la realizzazione del parco della memoria a ricordo della strage sul luogo dell'attentato.\nNella musica.\nIl gruppo Modena City Ramblers ha dedicato una canzone ai due bambini morti nell'attentato, \"Beppe e Tore\", nell'album \"Niente di nuovo sul fronte occidentale\".\nC\u2019\u00e9 una ballata in dialetto siciliano che ricorda la strage del due aprile. Le parole sono di Giampiero Montanti, scritte pochi giorni dopo l\u2019attentato, allora redattore del periodico giovanile Il Pungolo. il maestro Michele Lombardo ne ha composto la musica. In calce al libro \u201cFermate quel giudice\u201d di Maurizio Struffi e Luigi Sardi, Il Mosaico - Reverdito editore 1986, si trova il testo della ballata (seppur con qualche errore e mancante di un verso) con traduzione in Italiano a fronte. "}
{"id": "1489813", "revid": "486946", "url": "https://it.wikipedia.org/wiki?curid=1489813", "title": "ALn 668", "text": ""}
{"id": "1489815", "revid": "606039", "url": "https://it.wikipedia.org/wiki?curid=1489815", "title": "Spirilli", "text": ""}
{"id": "1489817", "revid": "32658", "url": "https://it.wikipedia.org/wiki?curid=1489817", "title": "Castello Ruffo (Scilla)", "text": ""}
{"id": "1489818", "revid": "32658", "url": "https://it.wikipedia.org/wiki?curid=1489818", "title": "Castello di Scilla", "text": ""}
{"id": "1489819", "revid": "32658", "url": "https://it.wikipedia.org/wiki?curid=1489819", "title": "Castello Ruffo di Calabria", "text": ""}
{"id": "1489820", "revid": "149587", "url": "https://it.wikipedia.org/wiki?curid=1489820", "title": "Pala Fantozzi", "text": ""}
{"id": "1489822", "revid": "105373006", "url": "https://it.wikipedia.org/wiki?curid=1489822", "title": "Soricomorpha", "text": "I Soricomorfi (Soricomorpha) sono un ordine di mammiferi laurasiateri, attualmente considerato parafiletico e inserito nell'ordine Eulipotyphla.\nTassonomia.\nIn passato questi animali venivano classificati all'interno dell'ordine polifiletico Insectivora, poi \"smembrato\" in differenti ordini, tra cui Afrosoricida (tenrec e talpe dorate), Macroscelidea (toporagni elefante) ed Erinaceomorpha (ricci e gimnuri). Successivamente i Soricomorpha e gli Erinaceomorpha sono stati riconosciuti essere membri di un solo gruppo tassonomico, gli Eulipotyphla; i soricomorfi, in particolare, non risultano essere un clade monofiletico ma una serie di forme via via pi\u00f9 derivate, con la famiglia Soricidae (i toporagni) considerata sister taxon degli Erinaceidae (i ricci).\nL'ordine Soricomorpha comprendeva tre famiglie:\nViene attribuita a quest'ordine anche la famiglia estinta dei Nesophontidae."}
{"id": "1489823", "revid": "287204", "url": "https://it.wikipedia.org/wiki?curid=1489823", "title": "Castello Ruffo", "text": ""}
{"id": "1489827", "revid": "399", "url": "https://it.wikipedia.org/wiki?curid=1489827", "title": "Reato impossibile", "text": "Per reato impossibile (o quasi reato) si intende la fattispecie criminosa che non \u00e8 giuridicamente possibile compiere. La definizione di reato impossibile \u00e8 fortemente correlata con quella di \"Delitto tentato\".\nIl tentativo di reato presuppone requisiti di \"idoneit\u00e0\" e \"non equivocit\u00e0 degli atti\", oltre al \"non compimento del fatto\" o al \"non verificarsi dell'azione\", per poter essere penalmente perseguibile. \nL'art. 49 comma 2 del c.p. prende per\u00f2 in considerazione anche l'ipotesi del \"tentativo assolutamente inidoneo\" mediante la figura del cosiddetto reato impossibile, escludendo la punibilit\u00e0 per gli atti posti in essere secondo modalit\u00e0 inidonee al compimento dell'azione.\nUn esempio di \"reato impossibile\" \u00e8 dato dal tentativo di omicidio con un'arma giocattolo: la condotta in s\u00e9 \u00e8 assolutamente inidonea al raggiungimento del fine. Viceversa, l'uso di un'arma da fuoco caricata con proiettili allo scopo di uccidere, qualora l'evento omicida non si realizzi (per errore nella mira, per movimento repentino della vittima ecc.), fa configurare il tentativo di reato. Invece, una pistola giocattolo impiegata per compiere il reato di minaccia, non determina l'impossibilit\u00e0 di tale reato, essendo l'arma finta (ma non facilmente riconoscibile come tale) idonea a realizzare il reato di minaccia.\nPresupposti.\nI presupposti del delitto impossibile sono:\nPer \"inidoneit\u00e0 dell'azione\" si intende la non idoneit\u00e0, appunto, degli atti diretti a commettere un fatto costituente reato, perpetrati da parte del soggetto agente (Riccardo Mussi). \nPer \"inesistenza dell'oggetto di essa\" si intende la mancata realizzazione del disegno criminoso da parte del soggetto agente, il quale, da solo o in concorso con altre persone, pone in essere un disegno criminoso ma incontra un quid ostativo, cio\u00e8 un ostacolo alla realizzazione dello stesso; (Riccardo Mussi)\nIl distinguo va dunque operato secondo il modello \"tentativo idoneo - tentativo inidoneo\", qualificando quest'ultimo come reato impossibile.\nSeppure non idoneo a mettere in pericolo il bene giuridico, il tentativo inidoneo rileva comunque ai sensi della pericolosit\u00e0 sociale del soggetto agente: in virt\u00f9 di questo, l'art. 49 comma 2, c.p. prevede la possibilit\u00e0 per il giudice di sottoporre l'imputato prosciolto ai rigori di una misura di sicurezza, consistente nella libert\u00e0 vigilata. L'applicazione della misura di sicurezza \u00e8 giustificata dal fatto che il soggetto ha manifestato comunque una volont\u00e0 delittuosa.\nAnche nell'ipotesi di quasi reato \u00e8 applicabile la disciplina dell'art. 49, comma 3, c.p.: se concorrono nel fatto gli elementi costitutivi di un reato diverso, si applica la pena stabilita per il reato effettivamente commesso."}
{"id": "1489828", "revid": "281901", "url": "https://it.wikipedia.org/wiki?curid=1489828", "title": "Vibrio", "text": "I vibrioni sono batteri, aerobi-anaerobi facoltativi, asporigeni e privi di capsula, la cui cellula presenta una curvatura lungo l'asse maggiore in modo da far loro assumere la tipica forma a virgola o a C. Tutti i vibrioni possiedono un unico flagello polare, che ne assicura la mobilit\u00e0.\nI vibrioni non hanno particolari esigenze nutrizionali e crescono bene nei terreni di coltura pi\u00f9 utilizzati: la loro particolare predilezione per i terreni a pH alcalino, tuttavia, pu\u00f2 essere sfruttata per allestire colture selettive per la coltivazione di questo batterio. Possono fermentare alcuni zuccheri, ma questa fermentazione non comporta la produzione di gas.\nLa maggior parte dei vibrioni \u00e8 costituita da batteri saprofiti, cio\u00e8 che si nutrono di materia in decomposizione, e che soltanto occasionalmente possono essere ritrovati come parassiti commensali di alcuni animali. Alcuni di essi sono tuttavia in grado di giocare un ruolo importante nella patologia umana, e tra di essi il pi\u00f9 rilevante \u00e8 sicuramente \"Vibrio cholerae\", agente eziologico del colera. Tra i patogeni minori si possono ritrovare:\nMetodi di ricerca ed identificazione.\nPer la ricerca del vibrione nel materiale patologico (generalmente le feci) viene normalmente eseguito l'esame colturale su un particolare terreno di coltura, denominato \"terreno di Monsur\", al fine di ottenere un ambiente sfavorevole per tutti gli altri tipi di batteri che colonizzano l'intestino e di permettere la crescita del solo vibrione. La procedura per la coltivazione del vibrione prevede la sua incubazione per un tempo relativamente lungo (10-18 ore) in una soluzione di peptoni a pH alcalino (ottenuto mediante somministrazione di bicarbonato), seguita dalla semina su piastre di agar agar addizionate di taurocolato sodico, per inibire la crescita di Gram-positivi ed \"Escherichia\", e di tellurito di potassio (molto ben tollerato dal vibrione), per inibire la crescita degli altri Gram-negativi."}
{"id": "1489833", "revid": "213571", "url": "https://it.wikipedia.org/wiki?curid=1489833", "title": "Tentativo inidoneo", "text": ""}
{"id": "1489835", "revid": "27723", "url": "https://it.wikipedia.org/wiki?curid=1489835", "title": "Stazione di Portomaggiore", "text": "La stazione di Portomaggiore \u00e8 una stazione ferroviaria a servizio del comune di Portomaggiore, posto sulla linea Ferrara-Ravenna-Rimini.\n\u00c8 anche capolinea delle linee Bologna\u2013Portomaggiore e Portomaggiore-Dogato, gestite da Ferrovie Emilia Romagna (FER).\nStoria.\nLa stazione venne inaugurata ufficialmente nel 1887.\nNegli anni del dopoguerra esisteva una linea commerciale, la Portomaggiore-Bando, che partiva dalla stazione di Portomaggiore e arrivava fino a Bando (Argenta) trasportando barbabietole da zucchero per lo zuccherificio di Pontelagoscuro.\nStrutture e impianti.\nLa stazione \u00e8 costituita da un fabbricato viaggiatori con marciapiedi e da un piazzale esterno.\nIl piazzale binari \u00e8 composto da quattro binari per il trasporto passeggeri e due binari tronchi per il deposito dei treni.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la regione Emilia-Romagna.\nIl servizio passeggeri in direzione Bologna \u00e8 costituito dai treni della linea S2B (Bologna Centrale - Portomaggiore) del servizio ferroviario metropolitano di Bologna.\nA novembre 2018, la stazione risultava frequentata da un traffico giornaliero medio di circa 1502 persone (675 saliti + 827 discesi).\nServizi.\nLa stazione \u00e8 classificata da RFI nella categoria \"bronze\".\nLa stazione dispone di:"}
{"id": "1489838", "revid": "305772", "url": "https://it.wikipedia.org/wiki?curid=1489838", "title": "Pilo (biologia)", "text": "I pili sono appendici proteiche filamentose che si ritrovano sulla superficie di alcune cellule batteriche (famiglie Caulobacteraceae, Pseudomonadaceae, Enterobacteriaceae e nel solo gram positivo Corynebacterium renale). Il termine viene spesso usato come sinonimo di fimbria, anche se alcuni ricercatori riconoscono una differenza ed utilizzano la parola \"pilo\" solo per indicare un particolare tipo di fimbria impiegata nella coniugazione batterica, pi\u00f9 precisamente detta \"pilo sessuale\" o \"pilo coniugativo\".\nStruttura.\nI pili e le fimbrie originano dalla membrana citoplasmatica, hanno una lunghezza compresa tra 0,2-2 \u00b5m ed un diametro di circa 3-10 nm. Sono strutture rigide di forma cilindrica composte dalla ripetizione di una proteina denominata \"pilina\", presente con diverse isoforme nelle diverse specie batteriche, che si organizza con simmetria elicoidale attorno ad un asse immaginario fino a formare il pilo tubulare.\nAll'estremo libero della fimbria sono presenti in numero variabile altre proteine dette \"adesine\", ognuna delle quali possiede una sua struttura del tutto peculiare e complementare ad altre strutture presenti sulle cellule organiche di altri organismi viventi: queste adesine rappresentano il meccanismo con cui il batterio pu\u00f2 aderire alle cellule dell'organismo ospite. Alcune di esse sono inoltre dotate della cosiddetta \"propriet\u00e0 emoagglutinante\", cio\u00e8 sono in grado di legare antigeni presenti sulla superficie dei globuli rossi formando degli ammassi di emazie strettamente legate l'una all'altra (emoagglutinazione). Le adesine, inoltre, costituiscono spesso un determinante antigenico della cellula batterica, e possono rappresentare il bersaglio degli anticorpi specifici diretti contro quel patogeno: possono per\u00f2 essere nascoste, e quindi protette dall'azione di difesa anticorpale, in tutti quei batteri provvisti di capsula batterica.\nFimbrie.\nLe fimbrie sono gli organi di ancoraggio dei batteri, responsabili cio\u00e8 della loro adesione a residui proteici o polisaccaridici presenti sulla membrana delle cellule dell'organismo ospite. Sono presenti in quantit\u00e0 variabile sulla superficie dei diversi batteri: un esemplare di \"Escherichia coli\" pu\u00f2 arrivare ad avere tra le 100 e le 300 fimbrie sulla propria membrana, mentre altri batteri raggiungono il migliaio. Il bersaglio delle fimbrie pu\u00f2 essere costituito da diverse sostanze (mannosio, N-acetil-galattosamina, galattosio, ecc): i batteri privi di fimbrie non sono in grado di colonizzare le cellule di un altro organismo e, pertanto, non sono dotati di potere infettante.\nLe fimbrie possono essere localizzate ai poli di una cellula, in maniera simile ai flagelli, oppure essere dislocate in maniera pi\u00f9 o meno omogenea su tutta la membrana. Si ritrovano sia su batteri Gram-positivi che Gram-negativi, con minime differenze strutturali.\nUna particolare variet\u00e0 di fimbrie, presenti sulla superficie degli stipiti patogeni di \"Escherichia coli\" e \"Salmonella\" spp., sono denominate \"curli\" perch\u00e9 organizzate con una struttura arricciata. I curli hanno la capacit\u00e0 di legarsi a proteine della matrice extracellulare (fibronectina) o a proteine circolanti dell'organismo umano (plasmina), e soprattutto sono in grado di legare il complesso maggiore di istocompatibilit\u00e0 di classe I (MHC I). I batteri provvisti di curli possono aderire a numerose superfici, sia biologiche che artificiali (materiali protesici), e dare luogo alla formazione di biofilm. La proteina di struttura dei curli, la \"curlina\", pu\u00f2 essere inoltre liberata nell'organismo ospite e dare luogo a danni di una certa entit\u00e0 per la sua moderata azione tossica.\nPili coniugativi.\nI pili sessuali o coniugativi, anche detti \"pili F\" (F = fertilit\u00e0), sono implicati nel processo della coniugazione batterica, che comporta il trasferimento di materiale genetico da un batterio ad un altro della stessa specie. La loro produzione \u00e8 mediata da un plasmide contenuto all'interno di alcune cellule batteriche, il cosiddetto \"plasmide F\", che costituisce anche il materiale di scambio tra i due batteri."}
{"id": "1489839", "revid": "287204", "url": "https://it.wikipedia.org/wiki?curid=1489839", "title": "Djemila", "text": ""}
{"id": "1489840", "revid": "1748167", "url": "https://it.wikipedia.org/wiki?curid=1489840", "title": "Aci Catena", "text": "Aci Catena (\"a Catina\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nClima.\nIl clima \u00e8 generalmente mite. Gli inverni non sempre sono rigidi e le nevicate con accumulo sono rare ma non eccezionali (come accadde, per esempio, nel dicembre del 1925, nel 1956, nel dicembre del 1988, nel febbraio del 2006, nel gennaio del 2017, nel gennaio del 2019 e nel febbraio del 2021). Le estati risultano calde e secche. Le piogge, invece, concentrate soprattutto tra ottobre e marzo, sono talvolta intense a causa dell'effetto stau, protagonista della pluviometria della zona acese.\nStoria.\nAci Catena e le altre Aci si narra che trassero la propria origine da Xiphonia, misteriosa citt\u00e0 greca oggi del tutto scomparsa. I poeti Virgilio e Ovidio fecero nascere il mito della fondazione alla storia d'amore tra una ninfa chiamata Galatea ed un pastorello chiamato Aci, e del ciclope Polifemo. In epoca greca e romana esisteva una citt\u00e0 chiamata \"Akis\" (\u1f0c\u03ba\u03b9\u03c2), che partecip\u00f2 alle guerre puniche.\nLa storia della medievale \"Jachium\" e poi dell'araba \"Al-Yag\" coincide strettamente con quella del Castello di Aci da cui si pu\u00f2 desumere buona parte degli avvenimenti storici ed a cui si rinvia. \nDi questo periodo \u00e8 la fondazione del Santuario di Valverde.\nLa storia di Aci Catena sar\u00e0 praticamente condivisa fino al XVII secolo con quella degli altri casali del territorio di Aci a cui si pu\u00f2 far riferimento. \nSotto il dominio spagnolo, nel XVII secolo, il notevole sviluppo economico di Aquilia Nuova (Acireale) caus\u00f2 contrasti e rivalit\u00e0 con gli altri casali che chiedevano l'autonomia amministrativa. Vi \u00e8 stata quindi la separazione dei casali di Aci. Nacquero cos\u00ec, oltre ad Aci Catena, i seguenti agglomerati: Aci Bonaccorsi (1652), Aci Castello (1647), Aci San Filippo ed Aci Sant'Antonio (1628), Aci Platani (frazione di Acireale), Aci Trezza (frazione di Aci Castello) ed \"Aci Santa Lucia\" (frazione di Aci Catena). Curiosamente la cittadina veniva citata in passato come \"Scarpi\" (scarpe, forse per la presenza nella zona di calzolai), mentre la frazione di Aci San Filippo era detta \"Xacche\" e quella di Aci Santa Lucia \"Cubisia\".\nIl sisma dell'11 gennaio 1693.\nIl sisma del 1693 interess\u00f2 un'area vastissima della Sicilia orientale: da Messina a Val di Noto.\nGli studiosi odierni, grazie alle fonti che ne hanno descritto gli effetti, hanno stimato l'intensit\u00e0 a 7.4 Richter o XI Mercalli. Anche Aci Catena fu distrutta in parte: la chiesa che custodiva una preziosa icona del XV secolo cadde, ma l'altare, la preziosa icona e il simulacro restarono integri.\nA differenza dei paesi limitrofi, le cronache riportano che l'antica Scarpi ebbe meno di cento vittime. Il popolo catenoto interpret\u00f2 l'evento come un miracolo che allora attribu\u00ec alla Madre della Catena che li avrebbe protetti con il proprio manto. Il culto della Vergine della Catena si \u00e8 nel frattempo espanso anche ed \u00e8 ancora praticato anche nelle zone limitrofe. Ad esempio, a inizio 1900 il vescovo di Acireale e gi\u00e0 prevosto di Aci Catena (Salvatore Bella) scrisse un inno commemorativo alla Vergine. La ricorrenza viene festeggiata annualmente dai fedeli l'11 gennaio.\nLa storia del paese di Aci Catena \u00e8 stata anche segnata, nei secoli, da altri eventi calamitosi. Si ricordano: l\u2019alluvione del 4 settembre 1761 (a seguito di un violento nubifragio che caus\u00f2 la piena ed il conseguente straripamento del torrente Lavinaio che attraversa la cittadina), il sisma del 20 febbraio 1818 (magnitudo 6.0 con epicentro tra i comuni di Aci Catena ed Aci Sant\u2019Antonio) ed il sisma del 26 dicembre 2018 (magnitudo 4.9, ad appena di profondit\u00e0, con epicentro nella vicina Viagrande).\nSociet\u00e0.\nTradizioni e folclore.\nDiverse sono le feste in occasione di festivit\u00e0 religiose e in onore di santi\nIl compatrono San Candido Martire.\nIl culto a \"Scarpi\" (oggi Aci Catena) del corpo santo di nome Candido risale al 1710, quando i Principi Riggio di Campofranco e Campofiorito, stabilitisi a Scarpi nel 1672, donarono alla Chiesa di Santa Maria della Catena le reliquie di San Candido Martire insieme ad un altare marmoreo dello stesso periodo.\nLe reliquie precedentemente prelevate dalla catacomba di San Callisto in Roma, furono donate dal Cardinal Vicario Gaspero Carpineo a don Pietro di Campofiorito e da questi al Principe Luigi II.\nOggi il corpo santo \u00e8 custodito in un'urna di cristallo sotto altare maggiore, anche se questa probabilmente non fu la sua originaria collocazione.\nA San Candido \u00e8 intitolata una piazzetta del centro storico cittadino.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Aci Catena fa parte delle seguenti organizzazioni sovracomunali: regione agraria n.7 (Colline litoranee di Acireale).\nSport.\nNel comune hanno sede le seguenti societ\u00e0 sportive: Acicatena Calcio 1973, che ha disputato tra l\u2019altro quattro campionato Serie D; la societ\u00e0 di pallavolo femminile A.S.D. Liberamente Acicatena, che ha vinto il campionato di Serie C 2016-2017 e ha conquistato la promozione nel campionato nazionale di B2 (prima squadra catenota a raggiungere una categoria nazionale) e la squadra di rugby, Unione Rugby delle Aci.\nImpianti sportivi.\nAd Aci Catena sono presenti lo stadio di calcio, \"Nino Bottino\", il pattinodromo comunale \"Tommaso Onofri\" e un campo sportivo polivalente con una capienza di circa 5.000 persone."}
{"id": "1489841", "revid": "28592", "url": "https://it.wikipedia.org/wiki?curid=1489841", "title": "Cuicul", "text": ""}
{"id": "1489845", "revid": "111892", "url": "https://it.wikipedia.org/wiki?curid=1489845", "title": "Massimiano Erculio", "text": ""}
{"id": "1489849", "revid": "33689", "url": "https://it.wikipedia.org/wiki?curid=1489849", "title": "Fimbria (biologia)", "text": ""}
{"id": "1489857", "revid": "3831", "url": "https://it.wikipedia.org/wiki?curid=1489857", "title": "Glanum", "text": ""}
{"id": "1489861", "revid": "1543377", "url": "https://it.wikipedia.org/wiki?curid=1489861", "title": "Degrado ambientale", "text": "Con degrado ambientale si intende il deterioramento dell'ambiente causato dall'impoverimento delle risorse naturali: l'aria, l'acqua ed il suolo, la distruzione di ecosistemi e l'estinzione di flora e fauna selvatica.\nIl degrado ambientale \u00e8 una delle problematiche ufficialmente proclamate dal Comitato per le minacce ad alto rischi delle Nazioni Unite. L'Istituto delle Risorse Mondiali (\"World Resources Institute\"), il Programma delle Nazioni Unite per l'Ambiente (UNEP), il Programma delle Nazioni Unite per lo Sviluppo (UNDP), e la Banca Internazionale per la Ricostruzione e lo Sviluppo hanno reso pubblica un'importante ricerca del 1\u00ba maggio 1998 sulla salute dell'ambiente mondiale.\nL'Istituto delle Risorse Mondiali (\"World Resources Institute\") ha dedicato un capitolo del rapporto \"World Resources 1998-99\" al \"Cambiamento ambientale e la salute umana\", che descrive come sia ancora alta l'incidenza di morti premature e malattie, che potrebbero essere evitate con la prevenzione."}
{"id": "1489862", "revid": "3831", "url": "https://it.wikipedia.org/wiki?curid=1489862", "title": "Thuburbo Maius", "text": ""}
{"id": "1489863", "revid": "171091", "url": "https://it.wikipedia.org/wiki?curid=1489863", "title": "Torre del Gran San Pietro", "text": "La Torre del Grande San Pietro (Tour du Grand Saint-Pierre in francese) \u00e8 una montagna del Massiccio del Gran Paradiso nelle Alpi Graie alta 3.692\u00a0m s.l.m..\nCaratteristiche.\n\u00c8 la pi\u00f9 alta montagna della \"catena degli Apostoli\", sottogruppo nel Massiccio del Gran Paradiso.\nSi trova tra il Piemonte e la Valle d'Aosta. Nel versante piemontese domina il \"Vallone di Piantonetto\" (laterale della Valle dell'Orco; nel versante valdostano si trova tra la Valnontey e la \"Valeille\" (laterali della Val di Cogne).\nLa vetta non \u00e8 distinguibile dall'abitato di Cogne (1534\u00a0m) e dalla bassa Valnontey (1666\u00a0m), per\u00f2 ben visibile durante la salita ai casolari dell'Herb\u00e9tet dove la si pu\u00f2 ammirare in tutta la sua bellezza (la montagna si trova di fronte al Gran Paradiso).\nAi suoi piedi si adagiano i seguenti ghiacciai: a Ovest il ghiacciaio del Coup\u00e9 di Money, vicino ad esso diviso dalla Cresta Paganini (3440\u00a0m) il pi\u00f9 vasto ghiacciaio del Money, a sud il ghiacciaio di Telessio e ad est dal ghiacciaio della Valeille.\nDalla sua cima si gode un panorama eccezionale.\nSalita alla vetta.\nLa via di salita \u00e8 effettuabile da diversi punti di partenza:"}
{"id": "1489865", "revid": "118332588", "url": "https://it.wikipedia.org/wiki?curid=1489865", "title": "Amizmiz", "text": " \nAmizmiz (Arabo: \u0623\u0645\u0632\u0645\u064a\u0632) \u00e8 una piccola citt\u00e0 del Marocco, distante circa 50 chilometri da Marrakech. Sorge alle pendici delle montagne dell'Atlante.\n\u00c8 abitata in prevalenza dalla trib\u00f9 berbera dei chleuh.\nLa citt\u00e0 \u00e8 stata storicamente sede di una cospicua comunit\u00e0 ebraica, che contava 593 membri nel 1951, emigrata in massa verso Israele e Francia negli anni 1950 e 1960.\nNel circondario \u00e8 noto il mercato che vi si tiene settimanalmente."}
{"id": "1489869", "revid": "767487", "url": "https://it.wikipedia.org/wiki?curid=1489869", "title": "Gestione delle carriere", "text": "Nell'ambito delle Risorse umane, la gestione delle carriere \u00e8 la funzione che si occupa degli aspetti concernenti lo sviluppo del personale finalizzato ad una sua evoluzione all'interno dell'azienda. Rientrano in questa attivit\u00e0: \nLa gestione delle carriere, oltre che con la gi\u00e0 citata \"valutazione del personale\" \u00e8 strettamente collegata anche con le politiche retributive e con il sistema incentivante."}
{"id": "1489871", "revid": "28406", "url": "https://it.wikipedia.org/wiki?curid=1489871", "title": "Mega logoteta", "text": ""}
{"id": "1489876", "revid": "287204", "url": "https://it.wikipedia.org/wiki?curid=1489876", "title": "Tokyo decadence (romanzo)", "text": "Tokyo decadence (\u30c8\u30d1\u30fc\u30ba, Topazu) \u00e8 un romanzo dell'autore giapponese Ry\u016b Murakami, pubblicato nel 1988.\nRomanzo pi\u00f9 significativo e famoso dell'autore e regista Murakami, \u00e8 considerata una delle opere pi\u00f9 importanti nel panorama letterario erotico postmoderno.\nDa questa opera \u00e8 tratto il film omonimo diretto da Murakami stesso.\nTrama.\nIl romanzo \u00e8 incentrato sulle vicende vissute da alcune prostitute e sul loro tentativo di trovare una dignit\u00e0 che pare ormai lontana. Purtroppo questo sforzo verr\u00e0 vanificato dalla crudelt\u00e0 della realt\u00e0, dall'impossibilit\u00e0 di trovare una via di fuga dalla perversione, violenza e assoluta mancanza di una umanit\u00e0 in una Tokyo in piena decadenza."}
{"id": "1489879", "revid": "228587", "url": "https://it.wikipedia.org/wiki?curid=1489879", "title": "MIDI timecode", "text": "Il codice temporale MIDI (MIDI Time Code) o (MTC) inserisce le informazioni standard del timecode SMPTE come una serie di messaggi MIDI. Ogni messaggio occupa un quarto di fotogramma. Gli \"user bit\" non sono inclusi in questi messaggi e vengono trasportati dai messaggi SysEx. I messaggi sono trasmessi come sequenza di otto messaggi, per cui un valore completo di timecode \u00e8 trasmesso ogni due fotogrammi. Se il flusso dati MIDI \u00e8 prossimo alla saturazione, i dati MTC possono arrivare in leggero ritardo, comportando cos\u00ec un piccolo errore di jitter: per evitare questo \u00e8 raccomandabile l'uso di una porta MIDI completamente separata per il timecode.\nA differenza del timecode standard SMPTE, la sequenza di otto messaggi MIDI trasporta due bit di flag per identificare la cadenza del timecode:\nLa tecnica MTC permette la sincronizzazione di un sequencer o di una DAW con altri dispositivi in grado di agganciarsi al timecode MIDI, oppure \u00e8 possibile per questi dispositivi controllare un registratore dotato di timecode SMPTE, tramite l'impiego di un convertitore SMPTE/MTC."}
{"id": "1489882", "revid": "110157", "url": "https://it.wikipedia.org/wiki?curid=1489882", "title": "154 (album)", "text": "154 \u00e8 un album degli Wire del 1979 pubblicato per la Automatic. Il titolo rappresenta il numero di concerti tenuti dalla band dalla sua formazione al momento dell'uscita del disco."}
{"id": "1489888", "revid": "287204", "url": "https://it.wikipedia.org/wiki?curid=1489888", "title": "Vivi Gioi", "text": "Biografia.\nDi padre norvegese, debutt\u00f2 sugli schermi nel film \"Ma non \u00e8 una cosa seria\" (1936), in cui fu accreditata con lo pseudonimo di Vivien Diesca, anagramma-omaggio a Vittorio De Sica. Dopo \"Rose scarlatte\" (1940) e \"L'amante segreta\" (1941), pass\u00f2 al cinema drammatico con \"Bengasi\" (1942) di Augusto Genina.\nIl teatro.\nNel dopoguerra recit\u00f2 in teatro, prima nella compagnia di De Sica, quindi, nel 1949, in una propria compagnia da lei fondata assieme a Carlo Ninchi e Aroldo Tieri. Negli anni Cinquanta fu in ditta con Enrico Maria Salerno e Luigi Cimara.\nMor\u00ec nel 1975 e fu sepolta nel cimitero della Misericordia di Livorno."}
{"id": "1489889", "revid": "1787156", "url": "https://it.wikipedia.org/wiki?curid=1489889", "title": "Stadio Ranchibile", "text": "Lo Stadio Ranchibile \u00e8 stato il primo impianto sportivo adibito allo sport del calcio a Palermo. Esso \u00e8 stato utilizzato dal 16 marzo 1914 fino al 3 gennaio 1932, quando venne disputata l'ultima gara ufficiale presso l'impianto.\nIl campo prendeva il nome dall'omonima villa sui quali terreni sorgeva; attualmente l'area, un tempo occupata dallo stadio, \u00e8 occupata da edifici di edilizia residenziale.\nStoria.\nIl primo campo di calcio, utilizzato dai pionieri di questo sport nella Palermo di inizio Novecento, fu un ampio terreno nelle vicinanze del carcere dell'Ucciardone. Successivamente, con la fondazione del , venne utilizzato un terreno chiamato \"Varvaro\", situato nello spazio tra le vie Notarbartolo, Marchese Ugo e Piersanti Mattarella, precisamente dove oggi si trovano la Corte dei Conti di Palermo e le aree retrostanti. Il campo Varvaro venne presto soprannominato \"'u Pantanu\" (il Pantano in italiano) a causa del suo cattivo drenaggio durante le piogge. Occorreva talvolta fare ricorso a pochissimi campi d'emergenza, realizzati da sodalizi privati. \nIn sostituzione dell'inadeguato \"Pantanu\", alla fine del 1913 venne scelta una nuova area da gioco a fianco di villa Ranchibile, di propriet\u00e0 della principessa Adele Monroy di Pandolfina e di suo marito, don Carmelo Samon\u00e0. Furono proprio i coniugi Samon\u00e0 a concedere al Palermo l'utilizzo di una pertinenza della storica residenza di villeggiatura per realizzarvi il campo sportivo. Le partite domenicali, infatti, erano un'occasione di svago per molti esponenti dell'aristocrazia palermitana di allora. Il Ranchibile era chiamato anche Piedilegno, dal nome della contrada posta fra le odierne via del Granatiere e via del Bersagliere, attraversata da una rudimentale strada che si ricongiungeva poi con via Resuttana. Inaugurato il 16 marzo del 1914, il campo venne utilizzato da diverse societ\u00e0 calcistiche palermitane e divenne teatro di incontri storici, come le ultime vittorie del Palermo in Coppa Lipton che permisero ai rosanero di aggiudicarsi il trofeo. Sempre al Ranchibile il Palermo mosse i primi passi nei campionati federali, che a partire dal 1921 vennero allargati anche alle squadre del sud e della Sicilia.\nAlla fine degli anni venti, ci si rese conto che il campo, con i suoi pochi spalti, non era pi\u00f9 adeguato alle nuove esigenze del club: si decise cos\u00ec di iniziare la costruzione di un nuovo e moderno stadio a poca distanza dal Ranchibile. L'impianto venne abbandonato a partire dal 24 gennaio 1932, quando venne inaugurato il nuovo stadio, denominato Littorio. Il 3 gennaio del 1932 venne disputata l'ultima partita ufficiale presso il campo del Ranchibile: in quell'occasione i rosanero si imposero sulla per 5 a 0. La successiva partita casalinga del Palermo venne giocata presso il nuovo impianto.\nVilla Ranchibile insieme alle pertinenze, campo da gioco compreso, fu ceduta nel 1937 dalla principessa Adele Samon\u00e0 Monroy ai salesiani, che ne fecero la sede del proprio istituto scolastico.\nArchitettonica.\nUbicazione.\nIl campo da gioco era situato in una delle aree di pertinenza di villa Ranchibile. Sull'area un tempo occupata dal campo oggi sorgono innumerevoli edifici, costruiti a seguito della successiva vendita e lottizzazione del terreno, avvenuta dopo la met\u00e0 del Novecento con l\u2019emissione del nuovo piano regolatore di Palermo del 1962.\nEvoluzione storico-architettonica.\nInizialmente si trattava di un semplice campo, di dimensioni regolamentari, senza alcuna struttura di supporto. Ben presto il campo venne delimitato da basse mura e venne costruito uno chalet ligneo con la funzione di rudimentale spogliatoio. Successivamente venne dotato di una piccola tribuna, anch'essa lignea, per consentire alla nobilt\u00e0 palermitana di assistere pi\u00f9 comodamente allo spettacolo, tribuna alla quale negli anni successivi venne aggiunta una copertura."}
{"id": "1489895", "revid": "767487", "url": "https://it.wikipedia.org/wiki?curid=1489895", "title": "Valentina Peruzzo", "text": "Carriera.\nDal 1980-81 al 1987-88 gioca con la maglia dell'Associazione Sportiva Vicenza, con cui vince sette titoli italiani consecutivi e cinque Coppe dei Campioni.\nNel 1989-90 gioca 30 presenze segnando 232 punti con l'Estel Vicenza."}
{"id": "1489902", "revid": "44638", "url": "https://it.wikipedia.org/wiki?curid=1489902", "title": "Coppa dei Campioni (pallacanestro femminile)", "text": ""}
{"id": "1489906", "revid": "178920", "url": "https://it.wikipedia.org/wiki?curid=1489906", "title": "Piccola chiave di Salomone", "text": ""}
{"id": "1489914", "revid": "256896", "url": "https://it.wikipedia.org/wiki?curid=1489914", "title": "UNEO", "text": ""}
{"id": "1489916", "revid": "767487", "url": "https://it.wikipedia.org/wiki?curid=1489916", "title": "Migliore attore non protagonista", "text": "Migliore attore non protagonista \u00e8 il terzo album della band I Medusa, (il quarto considerando anche l'EP \"Out From Cages\").\nIl disco.\nDopo una parentesi con l'Extra Label di Caparezza (etichetta con la quale \u00e8 uscito l'album precedente \"Punkmotocross??\"), quest'album segna il ritorno con l'etichetta indipendente che li aveva scoperti, la Dracma Records. \u00c8 diverso dal suo predecessore perch\u00e9 abbandona ogni influenza pop unendo invece testi aggressivi a suoni molto pi\u00f9 \"heavy\" e graffianti, senza tuttavia rievocare un improbabile ritorno al passato heavy metal della band. Della canzone Microonde \u00e8 stato girato un videoclip con la regia di Francesco Calabrese."}
{"id": "1489920", "revid": "178920", "url": "https://it.wikipedia.org/wiki?curid=1489920", "title": "Clavicula Salomonis", "text": ""}
{"id": "1489922", "revid": "178920", "url": "https://it.wikipedia.org/wiki?curid=1489922", "title": "Lemegeton", "text": ""}
{"id": "1489923", "revid": "178920", "url": "https://it.wikipedia.org/wiki?curid=1489923", "title": "Lemegeton Clavicula Salomonis", "text": ""}
{"id": "1489925", "revid": "178920", "url": "https://it.wikipedia.org/wiki?curid=1489925", "title": "Lemegeton Clavicula Salomonis Regis", "text": ""}
{"id": "1489926", "revid": "178920", "url": "https://it.wikipedia.org/wiki?curid=1489926", "title": "Clavicula Salomonis Regis", "text": ""}
{"id": "1489927", "revid": "228587", "url": "https://it.wikipedia.org/wiki?curid=1489927", "title": "Dunlop (disambigua)", "text": ""}
{"id": "1489930", "revid": "1516566", "url": "https://it.wikipedia.org/wiki?curid=1489930", "title": "Moncrivello", "text": "Moncrivello (\"Moncravel\" in piemontese) \u00e8 un comune italiano di abitanti della provincia di Vercelli in Piemonte.\nOrigini del nome.\nL'interpretazione del toponimo \"Moncrivello\" deve far riferimento ai primi documenti pervenutici (XII secolo) che menzionano il borgo. Esiste un diploma imperiale emanato Federico I il Barbarossa a favore della chiesa di Vercelli in cui si legge il nome di \"Montecrivellum\"; ma Gian Andrea Irico, storico trinese del XVIII secolo, lo interpreta come \"Moncravellum\" o \"Monscaprarum\" (\"monte delle capre\"), denominazione con cui il paese compare in un successivo diploma del 1191 emanato dall'imperatore Enrico VI.\nStoria.\nIl borgo ed il suo castello.\nNel XIII secolo Moncrivello gi\u00e0 disponeva di una rocca fortificata e, pur essendo stato venduto al comune di Vercelli, rimaneva sotto le giurisdizione della diocesi vercellese. Nel 1394 il Vescovo di Vercelli, Lodovico Fieschi, dell'omonima famiglia genovese, ottenne che Moncrivello, assieme a Masserano e Crevacuore, venisse infeudata a suo fratello Antonio da papa Bonifacio IX. L'egemonia di Antonio Fieschi fu infelice, al punto da provocare l'insorgenza della gente del borgo, che nel 1399 si sottrasse al suo dominio facendo atto di dedizione ai Savoia, nella persona di Amedeo VIII.\nIn quel periodo la roccaforte manteneva essenzialmente un ruolo militare. Di tale epoca si \u00e8 conservato il grande torrione quadrangolare, con finestre ornate in cotto e caditoie, che, attraversato da un passo carraio, immette nel cortile del castello\nFu l'energica Iolanda di Francia, detta anche Jolanda di Savoia (1436 \u2013 1478), moglie di Amedeo IX di Savoia e figlia di Carlo VII di Francia, a trasformare la roccaforte in una vera e propria residenza signorile. Il castello di Moncrivello divenne la residenza preferita di Jolanda; qui la duchessa si spense nel 1478. Derivano da tale trasformazione i muri di cinta ornati da merli a coda di rondine, e, all'interno, lo scalone elicoidale, i soffitti a cassettoni, i camini in cotto.\nLa storia del Castello \u00e8 particolarmente legata ad alcune nobildonne divenute spose dei duchi di Savoia. La ristrutturazione del castello voluta da Jolanda era appena terminata quando vi furono celebrate le nozze tra Carlo I di Savoia e Bianca di Monferrato (1472\u20131519) che, rimasta vedova nel 1490 a soli diciotto anni, fu poi reggente dello Stato Sabaudo.\nCarlo III di Savoia detto il Buono (1504-1553) fece dono del maniero alla sua sposa, Beatrice del Portogallo. Con lei termin\u00f2 il periodo di massimo splendore del castello: le lotte tra Francia e Spagna causarono il suo passaggio nelle mani di uomini d'arme; fu poi a lungo conteso nel corso del XVII secolo tra varie famiglie nobiliari piemontesi.\nPassato definitivamente nel 1692 ai Del Carretto, vi rimase sino al 1817 (o al 1825) quando il castello sub\u00ec un incendio devastante. Cominci\u00f2 allora un lungo periodo di degrado, terminato nel 1972 quando esso venne ricostruito ad opera di privati.\nIl castello \u00e8 oggi visitabile ed \u00e8 utilizzato per iniziative culturali e di promozione turistica.\nSimboli.\nLo stemma e il gonfalone del comune di Moncrivello sono stati concessi con decreto del presidente della Repubblica del 29 febbraio 1992. \n\u00c8 uno scudo partito raffigurante nella prima met\u00e0 una capra saliente appoggiata ad un albero di gelso, sulla campagna erbosa su sfondo azzurro; nella seconda met\u00e0, d'oro a tre bande di rosso caricate di sette gigli d'argento (2, 3, 2) posti nel verso della pezza.\nLa capra si riferisce all'antico nome del paese \"Moncravellum\" (o \"Monscaprarum\", \"Moncaprellus\", \"Montiscravellum\") che significa \"Monte delle capre\".\nMonumenti e luoghi d'interesse.\nOltre al castello fatto erigere da Jolanda di Savoia, Moncrivello vanta, tra le proprie memorie storico-culturali, un numero molto significativo di edifici religiosi."}
{"id": "1489931", "revid": "287204", "url": "https://it.wikipedia.org/wiki?curid=1489931", "title": "Un ragazzo", "text": "Un ragazzo \u00e8 un romanzo scritto dal londinese Nick Hornby e pubblicato nel 1998. Ha venduto pi\u00f9 di un milione di copie. Nel 2002 \u00e8 uscito il film tratto dal libro.\nTrama.\nLa storia si svolge a Londra nel 1993 ed ha come protagonisti Will Freeman, un single di 36 anni e Marcus Brewer, un adolescente che viene descritto come introverso da sua madre, depressa e con tendenze suicide.\nWill non ha mai lavorato in vita sua. Vive di rendita grazie ai diritti d'autore di una canzoncina natalizia scritta da suo padre. Trascorre il suo tempo immerso nella cultura degli anni novanta, bevendo, usando droghe leggere e intrattenendo brevi relazioni con donne sempre diverse.\nDopo una breve e piacevole relazione con una mamma single, Will decide che le madri single potrebbero essere perfette per il tipo di relazioni a lui congeniali. Decide cos\u00ec di partecipare alle riunioni di gruppo di mamme single e si inventa di avere un figlio di due anni di nome Ned.\nDurante queste riunioni conosce Marcus e sua mamma Fiona. Sebbene all'inizio la loro relazione appaia stravagante alla fine nascer\u00e0 una vera amicizia.\nWill, nella sua parte di single molto alla moda cerca di aiutare Marcus ad entrare nella cultura giovanile anni '90, incoraggiandolo a cambiare look, convincendolo a non farsi pi\u00f9 tagliare i capelli da sua madre, comprandogli un paio di scarpe alla moda e introducendolo all'ascolto di musica contemporanea tipo quella dei Nirvana.\nL'amicizia di Marcus e Will si rafforzer\u00e0 sempre pi\u00f9 anche quando Marcus e Fiona scoprono che in realt\u00e0 Will non ha nessun figlio.\nMarcus ha un'amica, Ellie, una ragazzina di 15 anni tosta e lunatica, che a scuola si mette sempre nei pasticci in quanto al posto della divisa indossa sempre una maglia di Kurt Cobain.\nCapita che a volte Marcus incontri anche il padre, Clive il quale a Natale porta con s\u00e9 anche la nuova fidanzata con la madre.\nUn giorno Clive, a seguito di un lieve incidente che gli causa una frattura alla clavicola, mosso da pensieri filosofici sulla vita, invita Marcus ad andarlo a trovare nel Cambridgeshire. Marcus per farsi forza decide di portare con s\u00e9 Ellie. Non arriveranno mai a destinazione: Ellie decide di distruggere la vetrina di un negozio solo perch\u00e9 esponeva un'immagine di Kurt Cobain: secondo lei questo significava sfruttare la morte del cantante per far soldi. Vengono entrambi arrestati.\nNel frattempo Will si innamora di una donna di nome Rachel, una madre single con un figlio della stessa et\u00e0 di Marcus.\nLa penultima scena del libro si svolge in una stazione di polizia, dove praticamente quasi tutti i protagonisti del libro sono presenti essendo Marcus il legame comune.\nIl libro si conclude con un dialogo a tre tra Fiona, Will e Marcus dove Will mette alla prova Marcus e per vedere se veramente \u00e8 cambiato gli propone di cantare una canzone di Joni Mitchell che a Fiona piace moltissimo. Marcus risponder\u00e0: \"Io odio Joni Mitchell\". Hornby conclude: \"Will ora sapeva che Marcus se la sarebbe cavata\".\nScoprendo che esistono altre vie Marcus finalmente comincia a vivere e a ragionare da ragazzino.\nAnche Will trarr\u00e0 dei vantaggi dall'incontro con Marcus accorgendosi di quanto sia piacevole sapere di avere qualcuno di cui prendersi cura.\nAdattamento cinematografico.\nNella versione cinematografica, diretta dai fratelli Paul e Chris Weitz nel 2002, per rendere attuale la trama sono stati eliminati i riferimenti a Kurt Cobain, leader dei Nirvana, morto nel 1994. Inoltre sono state eliminate le parti inerenti alla droga e il finale \u00e8 diverso. \nLa colonna sonora del film \u00e8 di Badly Drawn Boy."}
{"id": "1489937", "revid": "968255", "url": "https://it.wikipedia.org/wiki?curid=1489937", "title": "Borello (Cesena)", "text": "Borello \u00e8 una frazione del comune di Cesena che d\u00e0 il nome al Quartiere n. 7, del quale \u00e8 centro nevralgico e gravitazionale.\nGeografia fisica.\nSorge nei pressi della confluenza del torrente omonimo col fiume Savio, circa 14\u00a0km a Sud della citt\u00e0 romagnola, e tramite un ponte \u00e8 collegata all'abitato di Bora, facente parte del comune di Mercato Saraceno, assieme al quale forma un unico e compatto nucleo urbano.\nBorello, pur non essendo comune autonomo, gode storicamente di una consistente importanza, sia per una certa lontananza del capoluogo (col quale \u00e8 comunque ben collegata tramite due accessi alla superstrada E45), sia per l'essere centro di attrazione per una vasta area, comprensiva del territorio circoscrizionale ma anche di tutta la valle del torrente Borello. Lungo la vallata sorgono infatti centri importanti come Piavola, Linaro, Ranchio, Spinello, tutti appartenenti ad amministrazioni comunali transvallive, i quali trovano in Borello naturale sede dei servizi primari, come uffici postali, carabinieri, centro infermieristico, supermercati, palestra e vari esercizi commerciali. \nLe localit\u00e0 principali del quartiere Borello sono, oltre al capoluogo, Casalbono, Luzzena, Formignano, Monte Aguzzo, Monte Vecchio, Borgo delle Rose, Case Venzi, Osteria di Piavola, Valdinoce e San Matteo, dove si trova il punto pi\u00f9 elevato del comune di Cesena, a 480 m s.l.m.\nCultura.\nBorello ogni anno ospita la Sagra del minatore (nel primo fine settimana di ottobre), in ricordo della storica attivit\u00e0 mineraria nella vicina Formignano. In occasione di questo evento \u00e8 anche possibile visitare la locale miniera di zolfo.\nA Borello \u00e8 inoltre presente il primo allevamento di carpe Koi in Italia.\nSport.\nLa frazione \u00e8 sede di una importante formazione cicloamatoriale, ed \u00e8 stata anche sede del primo fans club dedicato a Marco Pantani, fondato quando il pirata cesenaticense era ancora tra i Dilettanti.\nA livello calcistico la formazione locale, una volta chiamata Sporting Club Borello poi divenuta Sporting Club Vallesavio dopo la fusione con il San Vittore ed ora \"Torre-Vallesavio\" dopo la fusione con la squadra di Torre del Moro, ha sempre goduto di un discreto seguito, pur rimanendo sempre in categorie dilettantistiche. Particolarmente accesi i derby contro la Due Emme di Mercato Saraceno."}
{"id": "1489939", "revid": "1872303", "url": "https://it.wikipedia.org/wiki?curid=1489939", "title": "Castenedolo", "text": "Castenedolo (\"Casten\u00e9dol\" o \"Castign\u00ecdol\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nTerritorio.\nL'abitato principale sorge su una collina di 151 m s.l.m., posta nell'alta pianura padana, a dieci chilometri da Brescia.\nIl territorio comunale \u00e8 attraversato dalla roggia Molina che passa a settentrione del capoluogo e dal Garza che tocca ad occidente l'abitato di Capodimonte.\nCastenedolo confina a nord con Rezzato e Mazzano, a ovest con Brescia e Borgosatollo, a est con Calcinato e Montichiari, a sud con Ghedi.\nIl territorio di Castenedolo \u00e8 individuato come Classificazione sismica: zona 3 (sismicit\u00e0 bassa).\nViticoltura.\nA differenza dei comuni circostanti prevalentemente pianeggianti, Castenedolo mostra un paesaggio collinare che ha permesso lo sviluppo della coltivazione della vite. Ancora presente su parte del territorio la piantata padana.\nLa viticoltura a Castenedolo \u00e8 rinomata e riconosciuta tramite il marchio De.Co. Tra i vini prodotti \u00e8 possibile trovare:\nClima.\nA Castenedolo vi \u00e8 un tipico clima temperato continentale dell'alta pianura padana e delle medie latitudini, comune a tutta la Lombardia. Come nel resto della pianura bresciana nel periodo invernale \u00e8 frequente la nebbia ed anche le gelate e la neve. L'estate pu\u00f2 essere calda e afosa nei mesi di luglio e agosto, con temperature che possono salire oltre i 35\u00ba. In primavera e in autunno il clima \u00e8 pi\u00f9 mite e pi\u00f9 umido; secondo la Classificazione climatica Castenedolo appartiene alla zona E.\nOrigini del nome.\n\"Vero \u00e8 che, come il nome di Carpenedolo, un paese poco distante dal nostro, deriv\u00f2 dal bosco di carpini nel quale sorse, anche Castenedolo\nderiv\u00f2 dal bosco di castagni entro il quale fu costruito\" cit.\nStoria.\nIl primo vero nucleo abitativo di Castenedolo risale al 1037, anno in cui l'imperatore Corrado II il Salico concesse al vescovo di Brescia Olderico il boscoso monte di Castenedolo oltre al Castello di Brescia e al monte Degno (oggi Monte Maddalena).\nDopo alcuni anni di dominazione Viscontea, nel 1427 con la Battaglia di Maclodio i territori di Brescia e Bergamo passarono sotto il dominio della Repubblica di Venezia, cos\u00ec dunque anche per Castenedolo.\nNel 1437 le truppe di Niccol\u00f2 Piccinino che assediavano Brescia si acquartierarono a Castenedolo nel periodo invernale.\nNel 1467 il capitano di ventura Fortebraccio pass\u00f2 da Castenedolo per portare soccorso allo zio Braccio da Montone dove stava combattendo.\nNel 1512 Castenedolo fu attraversata dalle truppe di Gaston de Foix-Nemours arrecando gravi danni alla comunit\u00e0. Nello stesso giugno fu attraversato il paese dalle avanguardie venete, mentre in ottobre gli spagnoli di Raimondo de Cardona (generale), dopo aver passato il Po per marciare su Brescia distesero l'accampamento tra Castenedolo e Ghedi esigendo il mantenimento delle truppe.\nNel 1479 la regina di Cipro Caterina Cornaro in visita al fratello podest\u00e0 di Brescia, pernott\u00f2 a Castenedolo nella casa che fu del Conte di Carmagnola.\nNel 1577 Castenedolo fu colpita dalla Peste di San Carlo e nuovamente nel 1630 dalla Peste manzoniana dopo il passaggio dei Lanzichenecchi che si apprestavano al Sacco di Mantova.\nNel 1796 Napoleone Bonaparte alloggi\u00f2 a Castenedolo dove us\u00f2 come sede del suo Quartier Generale il palazzo Carrara. Qui vi dett\u00f2 in fretta tre ordini prima di partire per dirigere la Battaglia di Lonato.\nNel 1859 Castenedolo fu teatro della Battaglia di Treponti e durante la Battaglia di Solferino e San Martino ospit\u00f2 alcuni feriti nella Chiesa dei Disciplini.\nDurante la Seconda guerra mondiale nonostante la vicinanza all'Aeroporto di Brescia-Ghedi e la presenza di una polveriera, Castenedolo non sub\u00ec mai bombardamenti.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 10,1% della popolazione. Di seguito sono riportati i gruppi pi\u00f9 consistenti:\nLingue e dialetti.\nNel territorio di Castenedolo, accanto all'italiano, \u00e8 parlata la lingua lombarda nella sua variante di il dialetto bresciano.\nCultura.\nIstruzione.\nScuola elementare Capoluogo\nScuola secondaria di primo grado Leonardo da Vinci\nBiblioteca.\n\u00c8 presente una biblioteca intitolata a Renzo Frusca.\nScuole.\nA Castenedolo sono presenti cinque scuole: quattro scuole primarie e una scuola media. Le prime sono: quella situata al centro di Castenedolo, capoluogo; la scuola primaria nella frazione Capodimonte; la terza, invece, la scuola Giuseppe Moreni, si trova nella frazione Macina.\nNon mancano le scuole materne, che sono tre: Mario Rossi, Crescere Insieme e San Giovanni Bosco.\nL'intero complesso scolastico prende il nome di Istituto Comprensivo Statale Leonardo da Vinci\nGeografia antropica.\nSuddivisione amministrativa.\nStando all'art. 50 dello Statuto comunale, il territorio \u00e8 stato organizzato politicamente all'interno di cinque frazioni, ognuna dotata di un comitato di rappresentanza (detto Comitato di Frazione):\nFrazioni e localit\u00e0.\nCapodimonte.\nLa localit\u00e0 Capodimonte (\"Codemont\" o \"Co de Mut\" o \"Capodem\u00f9nt\", in dialetto bresciano) \u00e8 posizionata ad occidente dell'abitato di Castenedolo, a circa tre chilometri di distanza, e a sud-est rispetto a Borgosatollo, distante da questi circa due chilometri.\nSorse nel Seicento, quando i nobili Longhena acquistarono propriet\u00e0 nella zona ed edificarono, nel 1641, la loro villa che fu presto circondata dalle abitazioni dei lavoratori (1679).\nGli stessi Longhena operarono per la costruzione della prima chiesa, dedicata a San Luigi Gonzaga, la quale era un semplice edificio ad un unico altare con una pala raffigurante il santo patrono assieme al nobile Aloisio Longhena. La chiesa divenne parrocchia nel 1938; in precedenza, l'amministrazione del culto fu affidata inizialmente al cappellano dei Longhena e in seguito ad un sacerdote nominato dalla parrocchia di Castenedolo.\nAttualmente (2010), la chiesa parrocchiale originaria risulta essere stata sostituita da un nuovo fabbricato, dedicato a San Giovanni Bosco.\nMacina.\nLa Macina \u00e8 una localit\u00e0 posta ad oriente dell'abitato principale sulla strada che collega Ciliverghe alla Goitese.\nLa localit\u00e0 sorse durante il Seicento attorno alla macina di propriet\u00e0 comunale, a servizio degli abitanti. Fu durante quel periodo che due famiglie, i Brivio e i Marchetti, acquistarono propriet\u00e0 nella zona e vi costruirono le rispettive case padronali.\nLa prima chiesa, dedicata a Santa Maria Maddalena fu costruita dalle due famiglie dopo aver ottenuto dalla Curia vescovile l'istituzione di una curazia legata alla parrocchiale castenedolese. La curazia oper\u00f2 saltuariamente nel Settecento, dato che risulta attestata la richiesta dell'istituzione di un oratorio presso la casa dei Ravello (o Ravelli) agli inizi del secolo, e poi con continuit\u00e0 nel secolo seguente, grazie al lascito testamentario della vedova Avanza che ne era comproprietaria. Fu sostituita nel 1962 dal nuovo fabbricato ecclesiale, dedicato alla Madonna di F\u00e1tima.\nAltre localit\u00e0.\nNel territorio comunale sono presenti anche le seguenti localit\u00e0: \nInfrastrutture e trasporti.\nIl paese \u00e8 attraversato dalla ex strada statale 236 Goitese lungo la quale, nel 1884, fu inaugurata una stazione lungo la tranvia Brescia-Mantova-Ostiglia, relazione esercita a vapore che venne soppressa nel 1933. La tratta Brescia-Carpenedolo rimase tuttavia in esercizio quale tranvia elettrica suburbana, a cura della Provincia, fino al 1952.\nAmministrazione.\nPSI\nDi seguito la lista dei sindaci eletti direttamente dai cittadini (dal 1995):\nSport.\nAtletica.\nL'atletica leggera a Castenedolo \u00e8 presente sul territorio comunale dal 1969 quando l'Atletica Virtus Castenedolo cominciava a muovere i primi passi sui campi e sulle piste bresciane.\nLa Virtus \u00e8 iscritta alla FIDAL, federazione italiana di atletica leggera, ed hanno militato in questa societ\u00e0 atleti di calibro nazionale come Dario Badinelli e tanti altri; ora conta circa 180 atleti nelle varie categorie dalle giovanili ai master, e negli ultimi anni ha vinto pi\u00f9 volte il titolo italiano nelle categorie master. Il suo presidente \u00e8 Giulio Lombardi e il presidente onorario \u00e8 Castellini Ottavio.\nBasket.\nIl basket a Castenedolo \u00e8 Playbasket Castenedolo iscritta alla FIP, federazione italiana di pallacanestro, ha circa 80 atleti e svolge prevalentemente attivit\u00e0 giovanile, il presidente \u00e8 Giampiero Frusca.\nCalcio.\nA Castenedolo sono presenti due societ\u00e0 di calcio iscritte alla FIGC la federazione nazionale di calcio: la Castenedolese \u00e8 la squadra che milita nella prima categoria lombarda e il Real Castenedolo che invece milita in seconda categoria. Esse giocano al campo sportivo Olivari.\nPallavolo.\nIl volley \u00e8 presente sul territorio comunale dal 2013 con la Real Volley - Pallavolo Castenedolo iscritta alla FIPAV, federazione italiana di pallavolo, conta circa 70 atleti e svolge soprattutto attivit\u00e0 giovanile, la responsabile \u00e8 Simona Danieli."}
{"id": "1489944", "revid": "125856051", "url": "https://it.wikipedia.org/wiki?curid=1489944", "title": "Vite perdute (film 1992)", "text": "Vite perdute \u00e8 un film del 1992 diretto da Giorgio Castellani.\nNelle intenzioni del regista \u00e8 il seguito di \"Mery per sempre\" e \"Ragazzi fuori\" di Marco Risi.\nTrama.\nUn gruppo di giovani sbandati di Palermo formato da: Rosario, Filippo e Scimmietta organizzano un sequestro di persona ai danni una ragazza benestante. Durante il sequestro vengono prima intercettati da un'Alfetta della Polizia di Stato, che si mette all'inseguimento della BMW e della Mercedes 190 guidate dai sequestratori.\nI poliziotti all'inizio dell'inseguimento uccidono gli occupanti della BMW mandandoli fuori strada, causando per\u00f2 anche la morte della giovane sequestrata che si trovava a bordo, ma poi Rosario che si trova a bordo della Mercedes 190 spara vari colpi di pistola contro l'Alfetta della Polizia, riuscendo ad uccidere i poliziotti e a mandare l'auto fuoristrada.\nNonostante il fallimento del sequestro di persona decidono di entrare nel giro della malavita e di darsi al traffico di droga grazie all'amicizia di un imprenditore malavitoso, che fornisce loro ingenti quantitativi di droga e facendoli allenare all'uso delle armi nella sua villa. Ma per guadagnare pi\u00f9 soldi decidono di entrare nel mondo della prostituzione uccidendo un magnaccia romano che gestiva alcune prostitute a Palermo tra cui la sorella di Salvatore.\nGrazie ai primi soldi guadagnati illecitamente decidono prima di ammazzare il padre della ragazza che avevano tentato di sequestrare e poi di tentare una rapina all'ippodromo di Palermo in cui per\u00f2 Rosario viene arrestato. Nonostante il Commissario Valmori cerchi in tutti i modi di arrestare Rosario ed i complici delle rapine, egli viene liberato perch\u00e9 Giovanna Raito, sua madre, \u00e8 la governante ed amante dell'onorevole Salvo Virz\u00ec, un parlamentare molto ricco ma anche potente e corrotto che per fare un favore alla donna lo fa scarcerare.\nQuando Rosario Raito va dall'onorevole a ringraziarlo questo lo insulta e Rosario per vendetta decide di rapinare il figlio dell'onorevole Virz\u00ec che guida una Ferrari e porta un vistoso Rolex. Non paghi dei guadagni ottenuti decidono di rapinare una ditta in cui lavora il padre di Pietro. La rapina si trasforma in tragedia quando il padre di Pietro riconosce il figlio che sta compiendo la rapina e viene ucciso da Rosario che poi uccide anche Pietro.\nLe forze dell'ordine arrivano sul posto ma non riescono ad arrestare Rosario, poich\u00e9 lo stesso parlamentare Virz\u00ec (non sapendo che il ragazzo ha rapinato suo figlio) riesce a farlo scarcerare nuovamente. In seguito alla morte del padre e del fratello, la ragazza di Pietro Francesca si suicida gettandosi da un ponte. Nel frattempo anche Salvatore si separa dal resto del gruppo che lo reputa poco affidabile e che tentano pure di ucciderlo ma questi quasi miracolosamente scampa all'attentato. Decide poi di tentare una rapina in una villa in cui vengono arrestati i suoi complici e lui viene ucciso dopo essere stato inseguito da un'Alfa Romeo Giulietta della Polizia."}
{"id": "1489946", "revid": "1764104", "url": "https://it.wikipedia.org/wiki?curid=1489946", "title": "Pentecostalismo", "text": "Il pentecostalismo o movimento pentecostale \u00e8 un insieme di denominazioni e chiese evangeliche del cristianesimo protestante, sviluppatosi nella seconda met\u00e0 del XIX secolo; viene spesso indicato dagli studiosi di scienze delle religioni come una corrente interna al terzo protestantesimo, sebbene altri sostengano che il pentecostalismo, insieme al movimento carismatico, costituisca un \"quarto protestantesimo\", con caratteristiche proprie e diviso dal terzo.\nLe origini del movimento pentecostale sono dibattute: secondo gli studiosi le quattro matrici che hanno portato alla sua nascita, e da cui ne derivano credenze e pratiche, sono il metodismo, il battismo, il Movimento di Santit\u00e0 (\"Holiness Movement\") e la religiosit\u00e0 afro-americana. Il termine \"pentecostale\" fu usato per la prima volta nel 1910 da David Wesley Myland (1858-1943), per descrivere i movimenti che ponevano speciale enfasi sull\u2019\"effusione\" dello Spirito Santo nel giorno di Pentecoste, come descritto negli \"Atti degli Apostoli\" (cap. ).\nDottrina.\nTeologia e pratiche.\nI pentecostali, come tutti i protestanti, riconoscono come fonte primaria della fede soltanto la Bibbia: Antico Testamento (esclusi i libri che i cattolici chiamano deuterocanonici e gli altri protestanti apocrifi), Nuovo Testamento e la validit\u00e0 di due soli sacramenti, quelli che i pentecostali ritengono fossero stati praticati da Ges\u00f9 stesso, ovvero il Battesimo (solo per chi ha accettato Cristo nella sua vita e in immersione) e l'eucaristia - chiamata spesso Santa Cena - amministrata a tutti in poche chiese e nella maggior parte di esse ai battezzati.\nI princ\u00ecpi della dottrina pentecostale sono i fondamenti del Cristianesimo Evangelico come la credenza nella Trinit\u00e0 (per la stragrande maggioranza delle Chiese), Ges\u00f9 vero Dio e vero Uomo, Ges\u00f9 unico Mediatore, la salvezza per grazia mediante la fede, con la peculiarit\u00e0 di alcuni aspetti:\nStoria.\nLe origini del movimento pentecostale vengono comunemente fatte risalire a cinque \"revival\", il cui comune denominatore era l'interesse per la glossolalia, inizialmente circoscritti ad aree geografiche determinate: Bradford, UK (S Wigglesworth) 1875; Chicago (J. A. Dowie- J. G. Lake) 1891-1907; gli episodi di Topeka, nel Kansas, nel 1901; di Azusa Street, a Los Angeles, nel 1906; e del Galles tra il 1904 e il 1908.\nPrecedentemente per\u00f2 all'interno del movimento protestante sono comparse manifestazioni comuni ai pentecostali attuali:\nSmith Wigglesworth.\nSmith Wigglesworth (1859\u20131947) estremamente povero e senza alcuna istruzione, all'et\u00e0 di otto anni si convert\u00ec in una riunione di metodisti che frequentava con la nonna. Dopo aver iniziato a lavorare come idraulico, il 5 settembre 1872 divenne pastore metodista.\nWigglesworth era un uomo imprevedibile, pregava, evangelizzava e predicava secondo un suo stile non-convenzionale. Speriment\u00f2 il battesimo nello Spirito Santo in una chiesa anglicana.\nIl ministero di Smith Wigglesworth lo port\u00f2 in Francia, Svizzera, Svezia, India, Nuova Zelanda, Stati Uniti, e Africa.\nJohn Graham Lake.\nJohn G. Lake (1870-1935). Canadese, nel 1886 si spost\u00f2 con la sua famiglia (genitori con 16 figli) nel Michigan. Insieme a molti suoi fratelli svilupp\u00f2 una strana malattia digestiva. Questa malattia uccise 8 di loro.\nQuesta eccessiva esposizione alla malattia e al dolore fece nascere in lui la ricerca di Dio. All'et\u00e0 di sedici anni si un\u00ec alla Chiesa Metodista.\nLake studi\u00f2 per il ministero nella chiesa metodista e nell'ottobre 1891 fu ordinato pastore della chiesa di Peshtigo, Wisconsin. Ma piuttosto che fare il pastore l\u00ec, egli scelse di darsi agli affari e fond\u00f2 un giornale, The Harvey Citizen, costitu\u00ec un'agenzia immobiliare, aiut\u00f2 la costituzione del giornale The Soo Times e acquist\u00f2 un posto alla Camera di Commercio di Chicago.\nNel 1901 Lake con moglie e figli si spostarono a Indianapolis e poi per una permanenza missionaria di cinque anni in Sudafrica. L\u00ec fond\u00f2 la Chiesa apostolica di Sion (Movimento pentecostale per l'Africa da non confondere con l'altro Movimento pentecostale originario del Galles, appunto Chiesa apostolica) e fu eletto presidente, con 125 congregazioni di bianchi e 500 di indigeni.\nRitorn\u00f2 negli Stati Uniti nel 1912 dopo la morte della prima moglie e risposatosi, si trasfer\u00ec a Spokane, Washington. L\u00ec acquist\u00f2 alcune stanze in una costruzione di un vecchio ufficio. Lake trasform\u00f2 questi uffici nell'Istituto di guarigione divina (Divine Healing Institute).\nLe Healing Rooms (stanze di guarigione) di John G. Lake ebbero inizio nel 1914, quando Lake cominci\u00f2 a insegnare sul soggetto della Guarigione Divina in una chiesa locale e inizi\u00f2 a pregare per gli ammalati su una base giornaliera. Lake lasci\u00f2 Spokane nel maggio del 1920 per andare a Portland, Oregon, e incominciare l\u00ec un'opera identica. La chiesa di Portland tra il 1920 e il 1925 crebbe fino a 25.000 membri prima che egli lasciasse quella zona. Morto Lake, le Healing Rooms non riaprirono pi\u00f9.\nCharles F. Parham.\nCharles F. Parham (1873-1929), originario dell'Iowa, era un pastore metodista di Eudora, nel Kansas, fino al 1895.\nL'interesse principale di Parham si pose sulle guarigioni miracolose. Apr\u00ec una scuola biblica a Topeka, la Bethel Bible School dove insegn\u00f2 il battesimo nello Spirito Santo come terza esperienza dopo la giustificazione e la santificazione.\nUna studentessa della Bethel Bible School di Topeka, Agnes Ozman (1870-1937), fu la prima a ricevere il \u201cdono delle lingue\u201d come prova del \u201cbattesimo nello Spirito Santo\u201d nella serata del 1\u00ba gennaio o nella mattinata del 2 gennaio del 1901. Con un equivoco, caratteristico dei primi anni del pentecostalismo, la glossolalia di Agnes Ozman fu scambiata per xenoglossia, quando in seguito altri allievi di Parham, che interpretavano il loro dono delle lingue come xenoglossia, cercarono di svolgere un'attivit\u00e0 missionaria tra le popolazioni asiatiche ed europee utilizzando le \u201clingue\u201d che avevano miracolosamente ricevuto. L'equivoco ora \u00e8 chiarito, e nella sua grande maggioranza la corrente pentecostale riconosce le proprie esperienze come glossolalia e non come xenoglossia.\nAlla fine del suo ministero pastorale Parham assunse delle posizioni controverse a causa di immoralit\u00e0 e di razzismo da lui manifestati in special modo verso il battista William J. Seymour, uno dei principali ministri di culto di Azusa Street.\nAzusa Street.\nNel 1905 Parham durante le sue attivit\u00e0 in Texas nel 1906 permise ad alcuni afro-americani di assistere alle sue lezioni bibliche a Houston. Uno di questi, il battista William J. Seymour (1870-1922), invitato da alcuni credenti a predicare a Los Angeles, accett\u00f2 bench\u00e9 non avesse ancora ricevuto il \u201cbattesimo nello Spirito Santo\u201d e il parere contrario di Parham.\nA Los Angeles, Seymour con alcuni credenti rimise in ordine una chiesa abbandonata al numero 312 di Azusa Street. Questo edificio \u2013 che oggi non esiste pi\u00f9 \u2013 \u00e8 considerato da molti come la \u201cchiesa madre\u201d del pentecostalismo. La reazione della stampa tese a mettere in ridicolo la glossolalia. Migliaia di persone da tutti gli Stati Uniti e il Canada (alcuni perfino dall'Europa) andarono ad Azusa Street per vedere di persona che cosa successe. Negli anni dal 1906 al 1909 frequentarono Azusa Street ministri di culto di varie denominazioni.\nNel 1910 esistevano gi\u00e0 negli Stati Uniti e in Canada diverse decine di migliaia di pentecostali, che non riconoscevano come leader n\u00e9 Parham, n\u00e9 Seymour.\nGalles.\nTra il 1904 e il 1905 in Galles vi fu un rinnovamento spirituale con la conversione di migliaia di persone; in tutti gli aspetti della vita, religioso, familiare o sociale.\nTutto inizi\u00f2 ad Ammanford con manifestazioni di glossolalia.\nI maggiori esponenti furono Evan Roberts di Ammanford e Daniel Williams e suo fratello Jones di Penygroes\nIn venti anni circa si formarono 90 comunit\u00e0, solo nel Galles.\nLa Chiesa apostolica in Italia ha origine dalla Chiesa apostolica, un movimento nato nel Galles in seguito ad un risveglio religioso sviluppatosi tra il 1904 e il 1905.\nLe Chiese Elim in Italia (Elim Pentecostal Churches) sono un movimento di chiese evangeliche di fede pentecostale fondato nel 1915 dagli evangelisti gallesi George e Stephen Jeffreys. Derivano il loro nome da un luogo citato nella Bibbia: \u00abPoi giunsero a Elim, dov'erano dodici sorgenti d'acqua e settanta palme; e si accamparono l\u00ec presso le acque. \u00bb (Esodo 15:27)\nSuccessivi Risvegli.\nFra i revival successivi sono da citare quelli di William M. Branham, un pastore influente all'interno delle chiese pentecostali anche se ha rifiutato di appartenere a queste organizzazioni. A volte \u00e8 considerato il fondatore del movimento \"La Stagione dell'ultima pioggia\".\nI suoi sostenitori lo vedono come l'avvento di un profeta importante e l'Elia annunciato dal profeta Malachia nel Vecchio Testamento (Malachia 4:5). William M. Branham \u00e8 stato uno degli iniziatori del movimento di guarigione per fede lanciato nel 1947. Ha influenzato alcuni sottogruppi di movimento pentecostale e carismatico, come il movimento della \"La Stagione dell'ultima pioggia\". Le sue vocazioni ministeriali hanno scatenato l'esempio per la diffusione di successive ondate e generazioni di predicatori, tra i quali il famoso evangelista Benny Hinn, Joel Osteen della Lakewood Church, T. B. Joshua, Reinhard Bonnke e soprattutto David Yonggi Cho della Chiesa evangelica di Yoido., a Seul, in Corea del Sud, dove sorge quella che oggi \u00e8 la pi\u00f9 grande chiesa in assoluto del mondo che ha pi\u00f9 di un milione di membri fedeli, seguita dalla Manmin Central Church che \u00e8 una chiesa evangelica internazionale fondata a Seoul nel 1982. Ed, infine, il Risveglio di Hinghwa (Cina), Toronto (Canada), e Pensacola (USA).\nChiese pentecostali in Italia.\nLe chiese pentecostali italiane si collegano a quello che \u00e8 definito risveglio pentecostale del 1900, e, precisamente, al risveglio di Los Angeles nel 1906, dal quale il messaggio pentecostale si sparse rapidamente in tutti gli Stati Uniti e raggiunse a Chicago un gruppo di evangelici italiani, nel 1907. Ben presto si organizz\u00f2 una comunit\u00e0 italiana da cui part\u00ec verso la fine del 1908 un fedele, Giacomo Lombardi, senza alcuna istruzione o preparazione teologica. Egli fond\u00f2 alcune piccole comunit\u00e0: Roma (1908), Genova (1910) e Gissi (1910), un piccolo centro in provincia di Chieti, in Abruzzo. Negli anni seguenti, come conseguenza della testimonianza di altri immigrati tornati in Italia, si costituirono altre chiese e gruppi. Fino a quel momento il movimento pentecostale aveva una organizzazione tipicamente congregazionalista, in cui ogni comunit\u00e0 era completamente autonoma.\nAltri missionari pentecostali italiani da Chicago, come Luigi Francescon, Lucia Menna, Umberto Garazzi, Luigi Terragnoli, Narciso Natucci hanno fondato chiese in Italia, altri luoghi in nordamerica ed anche in sudamerica, come la Congregazione cristiana nel Brasile e le Assemblee cristiane nell'Argentina.\nIn Italia, i pentecostali sono concentrati nelle aree meridionali del paese (specialmente in Sicilia e in Campania). Ci\u00f2 \u00e8 dovuto principalmente al fatto che all'epoca della sua diffusione, e cio\u00e8 tra la fine dell'Ottocento e l'inizio del Novecento, il maggiore afflusso di immigrati italiani negli Stati Uniti (patria dei pentecostali) provenisse proprio dal Mezzogiorno. Ritornando in patria, gli emigranti diffusero questa nuova dottrina religiosa. Nelle aree centro-settentrionali del paese il numero di Pentecostali \u00e8 in netto aumento grazie alla fondazione di numerose chiese da parte degli immigrati soprattutto l'African initiated church.\nPersecuzione durante il fascismo.\nCol l'intesa stabilita dai Patti Lateranensi (1929) tra l'Italia fascista e il Vaticano, inizi\u00f2 la sempre pi\u00f9 violenta repressione di tutte le chiese protestanti e religioni non cristiane in Italia, soprattutto l'ebraismo, culminata nella promulgazione delle Leggi razziali fasciste (1938), che colpirono anche i pentecostali. Un'apposita disposizione riguardava i pentecostali. Tale disposizione \u2013 risalente al 9 aprile 1935 e a firma del sottosegretario all'interno Guido Buffarini Guidi, controfirmata dal capo della polizia Arturo Bocchini \u2013 vietava il culto pentecostale in tutto il Regno in quanto \u00abesso si estrinseca e concreta in pratiche religiose contrarie all'ordine sociale e nocive all'integrit\u00e0 fisica e psichica della razza\u00bb.\nIn conseguenza a questa circolare avvennero molti arresti e invii al confino sia di semplici credenti sia di pastori pentecostali. Uno fra i pi\u00f9 importanti, Roberto Bracco, fu arrestato diciassette volte. Antonio Brunetti mor\u00ec nel Campo di concentramento di Mauthausen.\nNel 1953, a dieci anni dalla caduta del fascismo e quasi a cinque dall'entrata in vigore della Costituzione della Repubblica Italiana, il ministro dell'Interno Mario Scelba afferm\u00f2 in risposta ad un'interrogazione parlamentare che \u00abl'esercizio del cosiddetto culto pentecostale non \u00e8 ammesso in Italia\u00bb. Tale disposizione fu dichiarata \u00abnon pi\u00f9 in vigore\u00bb il 16 aprile 1955.\nTerminato il periodo clandestino, ci si rese conto che le comunit\u00e0 non erano diminuite n\u00e9 disperse. Le statistiche dicono che dalle 172 del 1930, le chiese erano 201 nel 1940. Fino a quel momento le chiese pentecostali erano assolutamente indipendenti e non esisteva alcuna forma di organizzazione o denominazione.\nSecondo la \"World Christian Enciclopedia\", nel 1980 esistono 52 milioni di pentecostali in pi\u00f9 100 Paesi di tutti il mondo, ai quali si aggiungevano altri 11 milioni di fedeli del movimento carismatico pentecostale.\nPentecostali ed Ecumenismo.\nLa Chiesa evangelica della riconciliazione nasce tra il 1977 e il 1979 ad opera di alcuni leader di varia estrazione evangelica tra i quali emerge Giovanni Traettino, gi\u00e0 pastore evangelico battista; in seguito alla sua esperienza pentecostale diviene pastore della Comunit\u00e0 cristiana di Caserta. Il nuovo movimento si avvale del contributo del pastore svizzero Ernest Daniel Bretscher, del teologo britannico Geoffrey Allen ed altri per la nascita della Comunit\u00e0 cristiana di Caserta vero laboratorio del movimento, sede di una casa editrice e della redazione della rivista \"Tempi di Restaurazione\" . Nel corso di una serie di conferenze, denominate \"Spirito e Vita\", vengono definite teologia e spiritualit\u00e0 della Chiesa della Riconciliazione. Dai primi anni '90 il movimento si apre al dialogo con il \"Rinnovamento nello Spirito Santo\" cattolico RnS Italia (in particolare la \"Comunit\u00e0 di Ges\u00f9\" di cui \u00e8 fondatore Matteo Calisi). Il dialogo con la Chiesa Cattolica culmina con la storica visita di Papa Francesco alla comunit\u00e0 di Caserta il 28 luglio 2014.\nChiese pentecostali nel mondo.\nIl variegato mondo pentecostale e carismatico \u00e8 in crescita nel mondo; nel 1994 si contavano 446 milioni di fedeli con un numero imprecisato di chiese.\nLa Lakewood Church \u00e8 una megachurch pentecostale situata a Houston, in Texas. Ha sede presso il Lakewood Church Central Campus. \u00c8 la pi\u00f9 grande chiesa degli Stati Uniti, con pi\u00f9 di 45.000 fedeli. Il pastore della comunit\u00e0 \u00e8 il reverendo Joel Osteen. I 16.800 posti del Lakewood Church Central Campus sono utilizzati per 4 funzioni alla settimana in inglese e due in spagnolo. .\nTra i revival successivi sono da citare quelli di William M. Branham, un pastore influente all'interno delle chiese pentecostali anche se ha rifiutato di appartenere a queste organizzazioni. Ed il pastore pentecostale Benny Hinn noto anche in Italia, per la sua trasmissione televisiva This is your day, trasmessa dal 1990 negli Stati Uniti su diversi canali monotematici religiosi quali la Trinity Broadcasting Network e la Daystar Television Network. Il suo programma doppiato e replicato in circa 200 Stati del mondo e in Europa \u00e8 visibile sulla Televisione Cristiana in Italia, canale in chiaro (sul satellite Hotbird) e in digitale terrestre in Lombardia, Piemonte e Lazio. This is your day mostra a volte le Holy Spirit Miracle Crusades, riunioni che Hinn organizza in tutto il mondo all'interno di arene o stadi e dal 2001 anche a Milano, Roma e Palermo.\nIl pentecostalismo sta crescendo notevolmente soprattutto in Brasile e anche in Corea del Sud dove a Seul sorge quella che oggi \u00e8 la pi\u00f9 grande chiesa pentecostale in assoluto nel mondo che conta pi\u00f9 di 1.000.000 di fedeli, la Yoido Full Gospel Church di David Yonggi Cho, seguita dalla Manmin Central Church che \u00e8 una chiesa evangelica internazionale fondata a Seoul nel 1982.) ed in modo particolare la Chiesa universale del regno di Dio (Igreja Universal do Reino de Deus in portoghese, Iglesia Universal del Reino de Dios in spagnolo, la Comunit\u00e0 Cristiana dello Spirito Santo cos\u00ec com'\u00e8 denominata in Italia, http://iurditalia.org/) che \u00e8 una Chiesa evangelica pentecostale, nata in Brasile (Rio de Janeiro) il 27 luglio 1977, il cui fondatore \u00e8 Edir Macedo o la Comunit\u00e0 evangelica Sana la nostra Terra nata a Brasilia. La grande diffusione del pentecostalismo brasiliano va annoverata anche con altre importantissime denominazioni pentecostali quali la Congregazione cristiana nel Brasile o Congrega\u00e7\u00e3o Crist\u00e3 no Brasil che peraltro \u00e8 stata fondata dal missionario italiano Luigi Francescon (1866-1964) a San Paolo nel 1910 e le Assemblee di Dio brasiliana (fondate nel 1911 a Par\u00e1 dagli svedesi-americani Daniel Berg e Gunnar Vingren).\nLa Vera Chiesa di Ges\u00f9 (Cinese: \u771f[Zh\u0113n] \u8036[Y\u0113] \u7a4c[s\u016b] \u6559[Ji\u00e0o] \u6703[Hu\u00ec]) \u00e8 una Chiesa cristiana non-confessionale (indipendente) fondata nel 1917 nella regione di Pechino in Cina. Ad oggi, la chiesa conta un numero di fedeli compreso tra 1,5 e i 2,5 milioni, sparsi in quarantacinque paesi e sei continenti. La chiesa si \u00e8 sviluppata all'inizio del XX secolo dal movimento Pentecostale legato al Cristianesimo. La chiesa aderisce alla dottrina nel nome di Ges\u00f9 (come la Chiesa unita pentecostale internazionale e l'Assemblea apostolica della fede in Cristo Ges\u00f9), \u00e8 stata una delle tre chiese non ufficiali esistenti prima dell'avvento del comunismo in Cina nel 1949, ed osserva il riposo del Sabato biblico, lo Shabbat. La chiesa predica gli insegnamenti del vangelo a tutte le nazioni prima della seconda venuta di Ges\u00f9. Nel 1967, \u00e8 stato istituita a Los Angeles l'Assemblea Internazionale della Vera Chiesa di Ges\u00f9.\nReinhard Bonnke (K\u00f6nigsberg, 19 aprile 1940) \u00e8 un predicatore evangelico pentecostale tedesco e pastore di una chiesa pentecostale di Amburgo. Nel 1974, Bonnke fonda l'associazione missionaria Christ for all Nations (CfaN) con sede a Francoforte sul Meno. Da quando ha iniziato la sua attivit\u00e0 missionaria in Africa, si calcola che abbiano partecipato alle sue conferenze pi\u00f9 di 120 milioni di persone. Ogni conferenza \u00e8 caratterizzata dalla preghiera per la guarigione dei malati per opera divina, a cui Bonnke crede fortemente.\nT. B. Joshua \u00e8 il fondatore della Synagogue, Church Of All Nations (SCOAN), un'organizzazione cristiana con sede a Lagos, in Nigeria. \u00c8 un pastore e profeta cristiano evangelista, fondatore del canale televisivo nigeriano \"Emmanuel TV\" che \u00e8 la pi\u00f9 grande e diffusa Televisione satellitare cristiana in inglese dell'Africa, (con sede a Lagos, in Nigeria, e con il centro playout in Johannesburg, Sudafrica), che trasmette in tutta l'area dell'Africa cos\u00ec come in Europa, nel Nord America e America Centrale. Il motto del canale Emmanuel TV \u00e8 \"Cambiando vite, cambiando le nazioni, cambiando il mondo\". T. B. Joshua ha donato molti televisori nelle carceri e negli ospedali in modo da render possibile anche a loro di guardare le trasmissioni televisive di Emmanuel TV. JBN-TV (Jesus Broadcasting Network , http://www.jbntv.org/) \u00e8 un canale televisivo honduregno fondato dalla Manmin Central Church (https://web.archive.org/web/20141018201537/http://www.manminhonduras.org/ una chiesa evangelica fondata a Seul, Corea del Sud, nel 1982) nata nel 2000 nella citt\u00e0 di Tegucigalpa ma che ha la propria sede nella citt\u00e0 di San Pedro Sula, nel Dipartimento di Cort\u00e9s. JBN-TV \u00e8 un canale televisivo dedicato al cristianesimo in lingua spagnola. Attualmente, \"JBN-TV\" \u00e8 anche il canale satellitare honduregno di maggior copertura nell'attualit\u00e0 internazionale. La Chiesa di Dio pentecostale indiana o Chiesa indiana pentecostale di Dio (IPC) \u00e8 il pi\u00f9 grande movimento indigeno pentecostale in India, con la sua sede a Hebron, Kumbanad, Kerala, India. Il movimento \u00e8 stato fondato nel 1924 e registrato il 9 dicembre 1935 a Eluru, Andhra Pradesh, sotto il Governo Indiano. L'Hillsong Church \u00e8 una Chiesa evangelica pentecostale, associata alle Chiese Cristiane Australiane e situata a Sydney e a Brisbane. Fondata nel 1983 col nome di Hills Christian Life Centre da Brian Houston e sua moglie Bobbie, si occupa, tramite la casa discografica Hillsong Music Australia, di produzioni musicali di musica cristiana contemporanea.\nNeopentecostalismo.\nIl Neopentecostalismo, Movimento Neopentecostale, Pentecostalismo Moderno o Terza onda del Pentecostalismo \u00e8 un ramo dell'evangelicismo protestante che raccoglie le denominazioni derivati dal pentecostalismo classico oppure dalle chiese cristiane tradizionali (battisti, metodisti, ecc.). Apparso 60 anni dopo il movimento pentecostale dell'inizio del XX secolo sorse nel 1906 presso \"Azusa Street\", Los Angeles, negli Stati Uniti, come la prima ondata. \nIn alcuni luoghi sono chiamati carismatici o neocarismatici, con l'eccezione del Brasile, dove questa definizione \u00e8 riservata quasi esclusivamente per un movimento all'interno della Chiesa cattolica, denominato Rinnovamento carismatico cattolico.\nDottrina del neopentecostalismo.\nSecondo il \"Dictionary of Pentecostal and Charismatic Movements\" (Dizionario dei movimenti pentecostali e carismatici), \"Confessione Positiva \u00e8 un titolo alternativo per la teologia della formula della fede, conosciuta anche come \"Movimento della Fede\" (Faith Movement, http://www.cesnur.org/religioni_italia/p/pentecostali_15.htm) o \"dottrina della prosperit\u00e0\" promulgata da telepredicatori contemporanei sotto la guida e ispirazione di Essek William Kenyon (1867-1948), che studia presso l'Emerson College of Oratory di Boston, un centro di diffusione d'idee del New Thought da cui \u00e8 in parte influenzato e, a sua volta ispirato, proprio da concetti ed idee presi a prestito dal New Thought."}
{"id": "1489951", "revid": "83531", "url": "https://it.wikipedia.org/wiki?curid=1489951", "title": "Giovanni Verrando", "text": "Biografia.\n\u00c8 stato allievo di Franco Donatoni, Giacomo Manzoni, Niccol\u00f2 Castiglioni e di Tristan Murail.\nLe sue opere sono state eseguite da ensemble internazionali quali il Quartetto Arditti, il Quartetto di Torino, l'Ensemble InterContemporain, le Percussioni di Strasburgo e l'Orchestra sinfonica nazionale della RAI, che nel 2007 ha inciso un suo disco monografico.\n\u00c8 tra i fondatori di Repertorio Zero, associazione non-profit dedita alla diffusione della musica contemporanea, che ha vinto il Leone d'argento alla Biennale di Venezia nel 2011.\nInsegna composizione alla Civica Scuola di Musica di Milano."}
{"id": "1489958", "revid": "767487", "url": "https://it.wikipedia.org/wiki?curid=1489958", "title": "Hubert Crackanthorpe", "text": "Biografia.\nHa creato opere principalmente nei generi della saggistica, del racconto breve e della cronaca di viaggio. Ha anche scritto una limitata quantit\u00e0 di saggi di critica letteraria.\n\u00c8 morto in circostanze misteriose, probabilmente suicida, dopo una travagliata vicenda matrimoniale con Leila Macdonald che spos\u00f2 nel 1893. Il suo nome \u00e8 tuttora poco conosciuto, ed \u00e8 sparito dalle biografie letterarie del periodo. Crackanthorpe \u00e8 solitamente associato al movimento letterario del naturalismo.\nLa sua eredit\u00e0 letteraria consiste in gran parte di tre volumi di racconti che egli riusc\u00ec a pubblicare in vita; una selezione di suoi racconti \u00e8 stata pubblicata in Italia da Guerini e Associati, col titolo \"Racconti Contadini\"."}
{"id": "1489959", "revid": "287204", "url": "https://it.wikipedia.org/wiki?curid=1489959", "title": "Castelplanio", "text": "Castelplanio (\"Castello\" nel dialetto locale) \u00e8 un comune italiano di abitanti della provincia di Ancona nelle Marche.\nGeografia fisica.\nCastelplanio sorge sulla riva sinistra del fiume Esino, sulla parte meno elevata di una collina estesa da nord a sud, a circa 305 m s.l.m.; si trova a circa 45\u00a0km da Ancona, a 30\u00a0km da Fabriano e a 15\u00a0km da Jesi, il centro limitrofo pi\u00f9 importante. Alcune delle sue frazioni, Macine, Borgo Loreto e Pozzetto, sorgono invece nel fondovalle, a circa 125\u00a0m s.l.m. a poca distanza del fiume sul suo lato sinistro e sono attraversate da torrentelli che vi confluiscono (\"fosso del Maltempo\" o \"di Rosora\" a Macine, \"fosso Costaccino\" e \"fosso delle Lame\" a Borgo Loreto, \"torrente Fossato\" a Pozzetto).\nDal punto di vista geologico, la collina di Castelplanio \u00e8 formata prevalentemente da arenaria del cenozoico, mentre il terreno pianeggiante presso il fiume, sedimentario, risale al periodo neozoico.\nDal punto di vista urbanistico, il capoluogo Castelplanio gravita attorno al paese medievale, detto Castello anche se delle fortificazioni originali rimangono soltanto delle tracce. La via principale (viale Don Minzoni / Via Gramsci) attraversa Castelplanio seguendo il crinale del colle, salendo a nord-est verso il comune di Poggio San Marcello e scendendo invece a sud-ovest, dove prende il nome di via Giuncare, con diversi tornanti verso il fondovalle, finendo per confluire a Macine con la provinciale 76. Tale strada, l'antica via Clementina fatta costruire da Papa Clemente XII, \u00e8 anche l'asse sul quale Macine, Borgo Loreto e Pozzetto sono collocati. Piagge invece si trova su un colle pi\u00f9 ad est, ed \u00e8 collegato al fondovalle con alcune vie impervie e difficoltose.\nStoria.\nEpoca romana.\nNonostante la Vallesina sia stata abitata sin dal periodo paleolitico, come dimostrano gli scavi a Jesi e a Serra San Quirico, nel territorio dell'attuale comune di Castelplanio i ritrovamenti pi\u00f9 antichi sono vasellami di origine romana, a Macine, e resti di un insediamento sempre romano a Borgo Loreto. Pi\u00f9 a monte, lungo la strada Carrozze Vaccili (vicino alla Fonte del Saletto) sono rinvenuti dei mosaici e resti di una Villa romana. Ma il ritrovamento sicuramente pi\u00f9 importante \u00e8 quello di un'epigrafe romana, firmata da un ricco possidente della citt\u00e0 di Ostra antica, Quinto Precio Proculo, ora collocata nel palazzo comunale di Castelplanio (\"questa \u00e8 la seconda lapide di dimensioni minori, mentre l'altra, di dimensioni maggiori \u00e8 posta nell'androne d'ingresso alla Casa parrocchiale di Ostra\").\nLa storia dell'abitato di Castelplanio, cos\u00ec come l'origine del suo nome, secondo la leggenda (suffragata da alcuni studiosi) si lega a quella della citt\u00e0 romana di \"Planina\", nel territorio dell'attuale comune di Castelbellino. Gli abitanti di Planina, fuggendo dall'invasione dei Visigoti nel V secolo, ricostruirono la loro citt\u00e0 sull'altra sponda del fiume, in localit\u00e0 elevata e facilmente difendibile, portando con s\u00e9 il toponimo.\nDal Medioevo al Settecento.\nAl di l\u00e0 della leggenda, le fonti storiche parlano di \"Castra Plani\" per la prima volta solo nel 1283, in un codice che elencava i castelli dipendenti dalla citt\u00e0 di Jesi. Probabilmente l'origine dell'insediamento si lega alla presenza di un'abbazia benedettina, San Benedetto de' Frondigliosi, conosciuta gi\u00e0 nel 1199, anche se il citato codice elenca Castra Plani e Villa di San Benedetto separatamente ancora nel XIV secolo.\nLa frazione di Macine prende il nome dall'antica attivit\u00e0 estrattiva delle pietre da mulino: precedentemente veniva chiamata anche \"contrada la Moja\", dal nome locale degli acquitrini che il fiume Esino formava nella zona. Vedi anche contada Cannegge.\nBorgo Loreto nasce col nome di \"Osteria\" o \"Hostaria\" come stazione di posta per il cambio dei cavalli sulla via Ancona-Roma, probabilmente attorno al XIII secolo, anche se la contrada viene menzionata solo due secoli dopo nei registri catastali di Jesi. All'inizio del XVII secolo venne costruita la chiesa della Maria Santissima di Loreto, in onore della quale, a met\u00e0 del XIX secolo, la contrada verr\u00e0 rinominata nell'attuale Borgo Loreto.\nAll'inizio del XV secolo i castelli di Jesi, tra cui Castelplanio, erano in mano ai Malatesta di Rimini, ma nel 1433 la signoria pass\u00f2 a Francesco Sforza; nel 1447 le truppe pontificie di Niccol\u00f2 Piccinino riportarono il territorio sotto lo Stato della Chiesa, dopo aver praticamente raso al suolo il paese. I lavori ricostruttivi dell'abitato e del castello durarono quasi trent'anni.\nNel Cinquecento il territorio fin\u00ec nelle mire di Cesare Borgia, inviato da suo padre Papa Alessandro VI per spodestare i signori locali e rinsaldare lo Stato della Chiesa. Il Borgia riusc\u00ec nel suo intento ma la morte del papa e l'ascesa al soglio di Pietro di Giulio II, suo acerrimo nemico, ne decret\u00f2 l'arresto e la fine del suo dominio. Pochi anni dopo, nel 1517, la Vallesina fu nuovamente assediata e devastata, stavolta dalle truppe di Francesco Maria I della Rovere, in lotta col papato per l'egemonia sul Ducato d'Urbino.\nNel resto nel secolo, cos\u00ec come in quello successivo, Castelplanio visse in relativa tranquillit\u00e0 le vicende dello Stato della Chiesa: nessuna guerra interess\u00f2 la Vallesina, se non indirettamente, come la guerra tra Papa Urbano VIII e il Ducato di Parma retto da Odoardo Farnese, nel 1641, per il possesso del Ducato di Castro. I veri nemici, durante questo periodo, furono le numerose carestie che interessarono la valle e le varie epidemie di peste.\nNel Settecento Castelplanio visse piuttosto passivamente il passaggio degli eserciti stranieri (austriaci, napoletani, spagnoli) che si combatterono nelle diverse guerre del periodo - Guerre di successione spagnola, polacca, austriaca - e l'evento sicuramente pi\u00f9 significativo fu il terremoto del 24 aprile 1741, che danneggi\u00f2 gravemente tutto l'abitato ma miracolosamente non fece vittime: il popolo castelplanese decise cos\u00ec di elevare il santo del giorno, San Giuseppe, a patrono della citt\u00e0.\nDurante il secolo le gravi epidemie che avevano funestato i 200 anni precedenti cessarono, ma non si pu\u00f2 dire lo stesso per le carestie: tra il 1716 e il 1764 se ne contarono cinque.\nDall'Ottocento ai giorni nostri.\nLa fine del secolo fu molto pi\u00f9 turbolenta: le truppe francesi di Napoleone Bonaparte entrarono a Jesi il 10 febbraio 1797 e tutti i castelli, compresa Castelplanio, dovettero giurare fedelt\u00e0 alla neonata Repubblica Anconitana, sotto la protezione francese: di l\u00ec ad un anno, tutto lo Stato della Chiesa venne occupato da Napoleone che cre\u00f2 la Repubblica Romana, incorporando quindi anche i territori della Repubblica Anconitana. Il territorio di Castelplanio venne a trovarsi nel dipartimento del Metauro, aggregato al cantone di Montecarotto che lo sottraeva cos\u00ec, dopo pi\u00f9 di cinque secoli, alle ingerenze della citt\u00e0 di Jesi. Nel maggio del 1799 scoppi\u00f2 una rivolta in tutta la Repubblica Romana, che venne soffocata dai francesi nel sangue: dopo quasi tre secoli, dall'epoca di Francesco Maria I della Rovere, Castelplanio venne a trovarsi nel mezzo di una guerra.\nSoltanto nel novembre dello stesso anno l'esercito austro-russo, comandato dal generale Windisch-Graetz, costrinse alla resa i francesi: leggenda vuole che i \"vincisgrassi\", il piatto principe delle tavole marchigiane, derivino il loro nome proprio dal generale austriaco, salutato all'epoca come liberatore, anche se un libro del 1784, \"Il cuoco maceratese\" di Antonio Nebbia, descriveva gi\u00e0 una ricetta della \"Salsa per princisgras\".\nJesi e il suo contado ritornarono comunque allo \"status quo ante\" gi\u00e0 ad agosto del 1799, quando i francesi si asserragliarono in Ancona: la nuova amministrazione venne chiamata \"Cesarea Regia Provvisoria Reggenza di Jesi\", sotto la bandiera austriaca. Gi\u00e0 nel 1800, per\u00f2, il territorio venne riportato sotto lo Stato Pontificio.\nNel 1808 le Marche furono unite al Regno d'Italia: in pratica, ritornavano sotto l'egemonia francese. L'anno seguente Napoleone annesse lo Stato Pontificio e deport\u00f2 Papa Pio VII.\nIl Congresso di Vienna, nel 1815, sanc\u00ec la Restaurazione e quindi anche lo scioglimento del Regno italico e la ricostituzione dello Stato della Chiesa: per un evento di rilievo bisogner\u00e0 aspettare il 1849, quando i moti popolari contro Papa Pio IX portarono alla sua estromissione e alla creazione della Seconda Repubblica Romana. Ai lavori della costituente partecip\u00f2 anche un cittadino castelplanese, Vincenzo Sabatucci.\nL'altro evento di rilievo del XIX secolo fu ovviamente la battaglia di Castelfidardo che nel 1860 sancir\u00e0 l'ingresso delle Marche e di Castelplanio nel Regno d'Italia.\nSociet\u00e0.\nEvoluzione demografica.\nIl comune \u00e8 diviso in cinque frazioni: Castelplanio (detto anche Castelplanio Paese), Macine (detto anche Castelplanio Stazione), Borgo Loreto, Pozzetto e Piagge. Al censimento del 2001, la maggioranza della popolazione (circa il 58%, 1850 abitanti), risulta abitare nell'agglomerato di Macine-Borgo Loreto; il capoluogo conta 500 abitanti, la frazione di Pozzetto circa 300, mentre solo 11 abitanti risultano a Piagge (il resto degli abitanti, circa 500 persone, secondo il censimento si trovano in \"case sparse\").\nEconomia.\nL'economia castelplanese \u00e8 storicamente legata all'agricoltura. Anche l'industrializzazione iniziata negli anni sessanta-settanta ha carattere prevalentemente agricolo: le maggiori aziende del comune si occupano di viticoltura e vinificazione del Verdicchio dei Castelli di Jesi, il vino principe della zona, a Macine; di allevamento e trasformazione del pollame a Borgo Loreto. Pi\u00f9 recentemente, nel territorio di Pozzetto si \u00e8 sviluppata una piccola zona industriale con imprese di artigianato del mobile e simili.\nSport.\nCalcio.\nLa squadra di calcio di Castelplanio si chiama Le Torri e i colori sociali sono il bianco, il rosso ed il blu, e la squadra disputa la Prima Categoria marchigiana."}
{"id": "1489962", "revid": "339392", "url": "https://it.wikipedia.org/wiki?curid=1489962", "title": "Push mail", "text": ""}
{"id": "1489970", "revid": "767487", "url": "https://it.wikipedia.org/wiki?curid=1489970", "title": "Passo a due (film)", "text": "Passo a due \u00e8 un film italiano del regista Andrea Barzini, uscito nelle sale nel 2006. Il protagonista della pellicola \u00e8 il ballerino albanese Kledi Kadiu, divenuto popolare in Italia grazie alle trasmissioni di Maria De Filippi.\nTrama.\nBeni (Kledi Kadiu) \u00e8 un ballerino albanese, giunto in Italia con un gruppo di connazionali, nell'illusione di poter debuttare in quel mondo dello spettacolo, che lui conosceva solo in televisione. Giunto in Italia per\u00f2 viene ingaggiato da un gruppo di sfruttatori senza scrupoli, che lo fanno esibire in spettacolini squallidi in locali ambigui. In seguito Beni, riesce a liberarsi da quella situazione ed entrare in un vero corpo di ballo, dove conosce la bella Francesca (Laura Chiatti), di cui si innamora. Ma per riuscire ad avere il permesso di soggiorno per rimanere in Italia, Beni si vedr\u00e0 costretto ad affrontare una infinita serie di difficolt\u00e0, arrivando anche a scendere a compromessi con se stesso, ma senza mai perdere la voglia di ballare."}
{"id": "1489971", "revid": "486946", "url": "https://it.wikipedia.org/wiki?curid=1489971", "title": "Unione Sarda", "text": ""}
{"id": "1489973", "revid": "204012", "url": "https://it.wikipedia.org/wiki?curid=1489973", "title": "Pistone (pneumatica)", "text": ""}
{"id": "1489981", "revid": "123671657", "url": "https://it.wikipedia.org/wiki?curid=1489981", "title": "Neri Cardozo", "text": "Carriera.\nClub.\nCentrocampista di fascia, gioca nel Monterrey dal 2010 dopo essere stato nel Boca Juniors, squadra in cui ha esordito a 17 anni.\nNazionale.\nDopo l'oro vinto al Campionato mondiale di calcio Under-20 2005, debutt\u00f2 con l' il 18 aprile 2007."}
{"id": "1489983", "revid": "114049297", "url": "https://it.wikipedia.org/wiki?curid=1489983", "title": "Segnale stocastico", "text": "In elettronica un segnale stocastico o casuale \u00e8 un segnale per il quale non si pu\u00f2 predire il suo valore istantaneo in modo esatto. Esso ha molteplici cause, ma \u00e8 da dire che a rigore tutti i segnali in natura sarebbero intrinsecamente casuali, in quanto sono sempre associati a fluttuazioni microscopiche dei componenti della materia, come ad esempio il moto degli elettroni in un metallo. Quello degli elettroni \u00e8 infatti il caso tipico di fluttuazione di segnali di corrente e/o tensione entro componenti elettrici quali resistori, diodi ecc. In molti casi per\u00f2 l'approssimazione di tali segnali a segnali determinati, a seconda del tipo di studio, \u00e8 del tutto lecita.\nDescrizione.\nTrattare in senso aleatorio questi segnali \u00e8 possibile utilizzando un approccio probabilistico: conoscendo le probabilit\u00e0 delle fluttuazioni dei segnali casuali, possiamo estrapolare informazioni essenziali ipotizzando che le fluttuazioni sono modeste rispetto a certi valori medi del segnale. La condizione necessaria per l'utilizzo della teoria probabilistica \u00e8 che un segnale casuale pu\u00f2 essere trattato come un insieme di sottosistemi che fluttuano pi\u00f9 o meno indipendentemente gli uni con gli altri. \nAncora pi\u00f9 importante \u00e8 che un segnale casuale pu\u00f2 essere interpretato come rumore nel senso pi\u00f9 stretto del termine. Questo nuovo evento ha svariate applicazioni, nel senso che esso pu\u00f2 essere considerato in senso positivo qualora sia un processo di rivelazione di un particolare esperimento od osservazione e che quindi va trattato in modo esauriente in modo da poter estrarre informazioni utili alla descrizione dell'esperimento stesso.\nIn senso negativo, esso \u00e8 presente in tutti i componenti elettronici e spesso disturba o in alcuni casi distrugge una osservazione sperimentale o un'applicazione tecnica di un elemento elettrico o elettronico. In questo caso il rumore \u00e8 solo deleterio e va eliminato, cos\u00ec gli strumenti probabilistici servono solo a eliminare opportunamente il rumore.\nLa trattazione probabilistica prevede la conoscenza della Teoria della probabilit\u00e0, e necessariamente anche la parte della probabilit\u00e0 che tratta variabili multiple, quindi le varie distribuzioni di probabilit\u00e0.\nProcessi casuali.\nLa teoria delle variabili casuali non \u00e8 sufficiente da sola a studiare esaustivamente i segnali casuali. In senso classico la teoria della probabilit\u00e0 studia eventi che non sono variabili nel tempo in quanto descrizione di fenomeni casuali variabili a loro volta nel tempo. Si chiama processo casuale o Processo stocastico un segnale X(t) variabile nel tempo prodotto da una qualsivoglia sorgente di segnale.\nMa da solo un processo casuale non ci permette di trarre informazioni. Infatti una singola osservazione, per quanto lunga, di un segnale casuale non fornisce informazioni. Inoltre la questione si complica quando anche potendo effettuare successive osservazioni di un fenomeno casuale, essendo casuale, non d\u00e0 risposte analoghe, e bisogna anche tenere conto delle condizioni di ripetitibilit\u00e0. Inoltre essendo in generale il processo casuale variabile nel tempo nessuno ci assicura che osservazioni successive siano correlate.\nBisogna dunque essere in grado di trattare un processo stocastico sulla base di grandezze e di variabili che abbiano nel loro insieme un carattere di \"univocit\u00e0\" sotto il punto di vista probabilistico."}
{"id": "1489990", "revid": "1124164", "url": "https://it.wikipedia.org/wiki?curid=1489990", "title": "Chiesa della Madonna dell'Orto", "text": "La chiesa della Madonna dell'Orto \u00e8 un edificio religioso situato a Venezia, nel sestiere di Cannaregio. La chiesa \u00e8 intitolata a San Cristoforo ma \u00e8 comunemente nota con il nome popolare e accettato di Madonna dell'Orto.\nStoria.\nLa chiesa venne costruita dalla congregazione degli Umiliati verso la met\u00e0 del XIV secolo, giunti a Venezia sotto la guida del loro Superiore Generale frate Tiberio de' Tiberi da Parma, generale dell'ordine e sepolto nella chiesa stessa. Venne dedicata a Dio, alla Beata Vergine e a san Cristoforo, santo patrono dei viaggiatori e dei traghettatori, scelta probabilmente suggerita dall'ubicazione della chiesa in prossimit\u00e0 della laguna e delle isole prospicienti questa parte della citt\u00e0 e alla terraferma.\nIl nome con il quale la chiesa entr\u00f2 a far parte della storia di Venezia ed \u00e8 nota in tutto il mondo fu quello che le venne dato dalla popolazione dopo che vi fu collocata una statua della Vergine, ritenuta miracolosa. \nLa statua venne scolpita da Giovanni De Santi, su committenza del parroco di Santa Maria Formosa, il quale, non trovandola di suo gradimento, la rifiut\u00f2 quando era ancora in corso di realizzazione.\nLo scultore sistem\u00f2 provvisoriamente nell'orto della propria casa la statua di pietra tenera, incompiuta. Di l\u00ec a poco la moglie dello scultore si accorse che la statua emanava strani bagliori durante la notte: la notizia si diffuse presto in tutta la citt\u00e0 e il luogo divenne meta di pellegrinaggi. In seguito al verificarsi di alcuni miracoli e al conseguente aumento della venerazione popolare, il vescovo di San Pietro di Castello (che fino al 1807 fu la sede cattedrale cittadina) indusse il De Santi a spostare la statua all'interno della sua casa o di una chiesa per evitare forme improprie di culto. L'artista la offr\u00ec dunque ai frati di San Cristoforo con tre richieste: di poter essere sepolto a sue spese dinnanzi al luogo dove sarebbe stata collocata la statua, che gli fosse celebrata in perpetuo una messa in suffragio e che gli fosse corrisposta una ingente somma di danaro.\nI frati accolsero le prime due richieste ma non trovandosi in condizioni economiche adatte per acquistare la statua, intervenne la scuola di San Cristoforo che la compr\u00f2 per la somma di 150 ducati. Il 18 giugno del 1377 la statua venne solennemente trasportata in chiesa. L'edificio poggiava su deboli fondazioni e per tale ragione nel 1399 venne iniziata un'importante opera di rifacimento finanziata anche da duecento ducati d'oro stanziati dal Maggior Consiglio in data 11 novembre dello stesso anno.\nNel 1414 il Consiglio dei Dieci concesse alla chiesa l'uso ufficiale del nome \"Madonna dell'Orto\", come peraltro ormai gi\u00e0 consolidato a livello popolare.\nNel 1462 gli Umiliati vennero scacciati con decreto del Consiglio dei Dieci approvato anche dal Pontefice a causa dei \"loro depravati costumi\". La chiesa venne assegnata alla pia congregazione dei Canonici Regolari di San Giorgio in Alga che venne soppressa nel 1668.\nIl convento della Madonna dell'Orto pass\u00f2 nel 1669 alla Congregazione dei Monaci Cistercensi provenienti dall'abbazia di San Tommaso dei Borgognoni. Nel 1787 anche i Cistercensi cessarono la loro attivit\u00e0 in quel luogo e la chiesa divenne di pubblica amministrazione con a capo un rettore ed alcuni sacerdoti. Nel 1810 venne dichiarata oratorio di San Marziale e nel 1841 il governo austriaco ne ordin\u00f2 un restauro generale a proprie spese. I restauri della facciata avvennero nel 1845, i lavori per il resto dell'edificio vennero iniziati nel 1855 ma non portati a termine. La chiesa venne poi ceduta ai militari che ne fecero un deposito di paglia e vino. Nel 1864 i lavori di restauro vennero ripresi e terminati nel 1869.\nCon il decreto patriarcale del 12 luglio 1875 la chiesa venne dichiarata parrocchiale al posto della chiesa di San Marziale che divenne quindi rettoria.\nDal 1931 la parrocchia \u00e8 affidata ai padri della Congregazione di San Giuseppe (padri giuseppini) di San Leonardo Murialdo.\nDescrizione.\nLa chiesa \u00e8 senza dubbio uno dei luoghi emblematici dell'architettura gotica veneziana. La facciata e il chiostro sono del quadriennio 1460-1464, con statue della fine del Quattrocento. Dello stesso periodo il campanile a cupola, terminato nel 1503. Gli interni sono impreziositi da alcuni dipinti di Jacopo Robusti detto il Tintoretto, oggi sepolto nella navata destra, e dei quali si conserva ancora il contratto, datato 14 maggio 1565. Anche il campo antistante la chiesa presenta delle particolarit\u00e0: \u00e8 uno dei pochi rimasti a Venezia con la tradizionale pavimentazione in mattoni di cotto, posizionati a spina di pesce.\nL'ingresso \u00e8 a pagamento per i non residenti.\nLa facciata.\nLa facciata a salienti in mattoni tripartita da due spesse paraste, molto pi\u00f9 sporgenti delle ante alterali, rispecchia nelle sue linee la partizione dell'interno. \n\u00c8 una delle pi\u00f9 belle ed interessanti di Venezia, soprattutto per l'espediente, allora innovativo e di fatto rimasto unico nella citt\u00e0, dei corsi di nicchie con le statue degli apostoli a cornice delle ali. Si suppone che si tratti di un perfezionamento ornamentale di poco successivo all'edificazione della chiesa e si presume che le statue siano tutte opera di vari scultori toscani gi\u00e0 attivi in San Marco, anzi per le quattro lungo lo spiovente di sinistra \u00e8 stato suggerito il nome di Nanni di Bartolo.\nCaratteristica \u00e8 anche l'alternanza di pietra bianca e marmo rosa presente sia sulle incorniciature delle ampie finestre traforate in stile gotico fiorito aperte sulle due ali (rifatte seguendo fedelmente i modelli nei restauri del 1842-1843) sia sui due rosoni allineati verticalmente al centro sia sul portale. \nIl grande rosone fu progettato da Bartolomeo Bon cos\u00ec come il portale, concepito a spese e cura della Scuola di San Cristoforo nel 1460 ma finito postumo nel 1483. Il portale, sviluppato attorno ad un'apertura squadrata, ci presenta un crescendo di raffinate modanature: lo spigolo interno \u00e8 bordato con un motivo a tortiglione mentre ai margini dello stipite \u00e8 un motivo a spina di pesce arricchito da iterati simboli di san Cristoforo; il tutto \u00e8 racchiuso una prima cornice mistilinea bianca e rosa con bordura dentellata. Il complesso \u00e8 definito sui fianchi da due colonne addossate al muro dai capitelli corinzieggianti. I capitelli e le mensole corrispondenti al motivo spinato sorreggono una cornice/architrave modanata a motivi vegetali. Al di sopra \u00e8 una successione di arcate: un arco a tutto sesto, che riprende la bicromia e le modanature dei piedritti sottostanti, ne circonda un altro a bacelli rudentati che racchiude una lunetta di porfido, l'assieme culmina in un arco inflesso fiammeggiato da riccioli vegetali. \nA terminare la decorazione sono le tre statue sommiitali: al centro san Cristoforo che emerge sopra il rosone (opera di Niccol\u00f2 di Giovanni Fiorentino,) e ai lati, sopra dei piedritti poligonali con le insegne di san Cristoforo, la Madonna annunciata (opera dello stesso con aiuti) e l'Arcangelo Gabriele (opera di ad Antonio Rizzo).\nVa detto che i simboli di san Cristoforo citati, e ripetutamente presenti, sono retaggio degli Umiliati: si tratta della lettera greca \u03a7 inziale di \u03a7\u03c1\u03b9\u03c3\u03c4\u03cc\u03c6\u03bf\u03c1\u03bf\u03c2 (Cristoforo) e un palmizio (o delle foglie) di palma che si riferiscono al passo dei salmi \"Iustus ut palma florebit\" (il giusto fiorir\u00e0 come le palme, \"Ps. 91, 13\"). \nUn attento osservatore pu\u00f2 notare un ulteriore bassorilievo al vertice dell'incorniciatura del corpo centrale immersa tra gli archetti pensili trilobati: si tratta di un tondo con la \"Madonna col Bambino sorretti da angeli\" opera presumibilmente di Giovanni Bon e comunque dell'ambiente dei Bon.\nSopra le paraste e sulla cuspide della facciata sono presenti cinque alte edicole gotiche: Rimaste vuote fino all'Ottocento vennero integrate con le statue settecentesche rappresentanti la Prudenza, la \"Carit\u00e0\", la \"Fede\", la \"Speranza\", e la \"Temperanza\", prelevate dalla demolita chiesa di Santo Stefano a Murano.\nL'interno.\nL'interno \u00e8 ad impianto basilicale, a tre navate, con archi acuti a doppia cornice, sorretti da massicce colonne in marmo greco alcune delle quali monolitiche. Ha pianta rettangolare, senza transetto, al fondo il presbiterio con una splendida abside poligonale. Le pareti sono interamente rifinite con una tramatura a \"regalzier\" (finto ammattonato).\nCi\u00f2 che rende questa chiesa famosa in tutto il mondo sono le dieci tele di Jacopo Tintoretto che abitava e lavorava nel vicino campo dei Mori e le cui spoglie ora riposano nella cappella absidale della navata sinistra.\nOltre a queste meravigliose opere la chiesa conserva altri capolavori tra cui una \"Crocifissione\" di Palma il Giovane, proveniente dalla demolita chiesa di Santa Ternita, e \"San Giovanni Battista tra i santi Pietro, Marco, Girolamo e Paolo\", capolavoro di Cima da Conegliano eseguito tra il 1493 e il 1495.\nNel lato sinistro, a differenza di quello destro limitato dalla presenza del chiostro, unico elemento superstite del convento, sono state aperte quattro cappelle funerarie di alcune importanti famiglie. Partendo dall'entrata si incontra per prima la cappella Valier, di raffinata architettura rinascimentale nel quale il Palladio sostava ammirato quando si recava nella vicina scuola dei Mercanti alla cui ricostruzione egli collabor\u00f2 nel 1570. La cappella conservava una piccola ma affascinante \"Madonna col Bambino\" di Giovanni Bellini risalente al 1480, trafugata nel 1993.\nSeguono la cappella Vendramin e la cappella Morosini, in stile gotico opera degli Architetti Giovanni e Bartolomeo Bon. Chiude la sequenza l'elegante cappella Contarini, dove sono conservati i busti funerari di sei membri di questa famiglia. Il pi\u00f9 antico, quello del cardinale Gasparo Contarini, \u00e8 opera di Danese Cattaneo, altri due, i nipoti del primo Tommaso e Gasparo Contarini e della tipica rappresentazione all'antica, sono opera invece di Alessandro Vittoria. I busti sono posti su basamenti sui quali altrettante pietre di paragone recano incise le epigrafi, sono collocati sopra un'elegante quanto semplice incorniciatura architettonica costituita da edicole disposte tre per parete, limitate da esili colonne corinzie e sormontate da timpani.\nNel lato destro della chiesa sono dislocati gli altari laterali e un importante monumento funerario che Girolamo Cavazza (1588\u20131681), diplomatico al servizio della Repubblica di Venezia si fece costruire nel 1657 dopo esser stato ammesso al Patriziato. L'architettura del monumento \u00e8 di Giuseppe Sardi mentre le statue sono di vari autori, fra cui Giusto Le Court e Francesco Cavrioli. \nIl soffitto \u00e8 a cassettoni lignei, opera del restauro del 1931, ma ispirato a quello del vicino chiostro nello stile tipico delle costruzione gotiche dell'epoca.\nOrgano a canne.\nSopra l'ingresso vi \u00e8 uno splendido organo di Pietro e Nipoti Bazzani del 1878, opus 302, uno dei pi\u00f9 grandi di Venezia: originariamente parte dell'attuale strumento era stata pensata per il Gran Teatro La Fenice.\nA trasmissione meccanica, presenta 38 registri distribuiti su due manuali ed una pedaliera. La pedaliera \u00e8 dritta, mentre la prima ottava - sia del pedale che dei manuali - \u00e8 cromatica estesa.\nLa cassa attuale neogotica, ispirata a quella originale demolita nel 1937, \u00e8 stata realizzata in occasione del restauro generale del 1995 ad opera della ditta \u201cPasquale Ferrari\u201d di Venezia.\nUn preesistente organo, secondo una testimonianza di Giovanni Battista Morsolino, era stimato come \"\u00abil miglior organo d'Europa\u00bb\". Fu rovinato in seguito dall'opera di restauro di Martino Datis.\nIl campanile.\nEretto a cavallo tra il XV e il XVI secolo, l'alto campanile in mattoni a pianta quadrata, si innalza per circa 56 metri sul lato sinistro della chiesa; i lati segnati da due lesene portano alla cella campanaria aperta da trifore a tutto sesto. Quattro timpani curvilinei dividono la cella campanaria dall'alto tamburo cilindrico della cupola \"a cipolla\", di sapore orientale. Ai lati vi sono le statue dei quattro evangelisti, e sulla sommit\u00e0 della cupola vi \u00e8 la statua del Redentore. Le statue sono opera della scuola di Pietro Lombardo. La torre \u00e8 visibile da gran parte della laguna nord ed \u00e8 uno dei primi campanili veneziani che si vedono giungendo a Venezia dal ponte translagunare.\nL'opera venne ultimata nel 1503 come testimoniano la data incisa nella cupola, una cassetta di piombo, che si trovava all'interno della cupola, contenente delle reliquie e un'iscrizione datata proprio 1503.\nNella pianta prospettica di Venezia disegnata da Jacopo de' Barbari nel 1500 il campanile, infatti, \u00e8 raffigurato fino alla cella campanaria, mancando la parte terminale che in quell'anno non era stata terminata.\nLe antiche campane, di cui la maggiore era del 1424, furono sostituite dal parroco Jacopo Jagher e dal notaio Carlo Candiani, nel 1883, come risulta dall'iscrizione incisa nella ghiera. Si tratta di un concerto di tre campane opera della fonderia \"Luigi Cavadini e figlio in Verona\" in tonalit\u00e0 di DO3 diesis.\nNel 1931 venne aggiunto il sonello, sempre opera della rinomata fonderia veronese. Tutte le campane sono poste nel tipico sistema di suono in uso a Venezia, il sistema a \"slancio\". Purtroppo la grossa \u00e8 crepata da decenni e il sonello (per causa dei ceppi troppo leggeri) batte solo da un lato.\nLa parrocchia.\nLa parrocchia della Madonna dell'Orto, istituita nel 1875, conta 1.766 abitanti. Nel suo territorio sono comprese anche le chiese di San Marziale (ex chiesa parrocchiale ed ora vicariale), di Santa Maria della Misericordia e del Volto Santo (chiuse al culto)."}
{"id": "1489997", "revid": "1776051", "url": "https://it.wikipedia.org/wiki?curid=1489997", "title": "Nino Randazzo", "text": "Biografia.\nNato nelle isole Eolie ed emigrato in Australia nel 1952. Nella giovent\u00f9 \u00e8 stato membro, a Melbourne, dell'anticomunista Partito Democratico del Lavoro (Democratic Labor Party, DLP) e fu candidato dalla sua formazione politica all'elezione parlamentare del 1964. In seguito fu editore del quotidiano in lingua italiana di Melbourne \"Il Globo\".\nRandazzo \u00e8 stato eletto al Senato della Repubblica Italiana nelle elezioni politiche del 2006 nella ripartizione Africa, Asia, Oceania e Antartide della circoscrizione Estero tra le file della coalizione di centro-sinistra L'Unione. Nel 2008 \u00e8 stato rieletto con il Partito Democratico.\nHa dichiarato al \"Financial Times\" che Silvio Berlusconi gli offr\u00ec una sicura rielezione e un posto da viceministro degli Esteri in cambio di un voto contro Romano Prodi nel corso del dibattito sulla finanziaria, tutto ci\u00f2 dopo che era stato verificato dal suo conto corrente di essere il Senatore \"pi\u00f9 povero\" in Parlamento, tuttavia Randazzo respinse l'offerta. Per questa vicenda Silvio Berlusconi \u00e8 stato indagato per corruzione."}
{"id": "1489998", "revid": "115759765", "url": "https://it.wikipedia.org/wiki?curid=1489998", "title": "Blood River - La vendetta corre sul fiume", "text": "Blood River - La vendetta corre sul fiume \u00e8 un film del 1991, diretto da Mel Damski e scritto da John Carpenter, che fonde elementi del film drammatico e quelli del western alla Howard Hawks.\nTrama.\nJimmy Pearls (Rick Schroder), un giovane sbandato, uccide il figlio di Henry Logan (John P. Ryan) ed altri due uomini dopo aver scoperto che essi hanno ucciso i suoi genitori per un appezzamento di terreno. Cercando di fuggire dalla vendetta di Logan, si rifugia nelle montagne circostanti, dove incontra Winston Patrick Culler (Wilford Brimley), che diventa suo compagno di viaggio. Jimmy, per\u00f2, non riesce a capire perch\u00e9 Culler lo stia aiutando.\nProduzione.\nIl film vede la partecipazione di Rick Schroder ed Adrienne Barbeau, che non lavorava al fianco dell'ex-marito Carpenter dai tempi di \"La cosa\".\nOriginariamente, Carpenter aveva scritto la pellicola per John Wayne, che avrebbe dovuto girarlo per il grande schermo, ma i problemi di salute dell'attore non fecero avverare il desiderio dello sceneggiatore. La parte assegnata a Wayne venne poi assegnata a Wilford Brimley.\nQuella di Rick Schroder doveva invece andare a Ron Howard."}
{"id": "1489999", "revid": "136978", "url": "https://it.wikipedia.org/wiki?curid=1489999", "title": "Carbonato di ammonio", "text": ""}
{"id": "1490001", "revid": "78273", "url": "https://it.wikipedia.org/wiki?curid=1490001", "title": "(NH4)2CO3", "text": ""}
{"id": "1490004", "revid": "1543377", "url": "https://it.wikipedia.org/wiki?curid=1490004", "title": "Bella Morte", "text": "Bella Morte \u00e8 una band di gothic rock alternativo formatasi nel 1996 a Charlottesville, Virginia. La musica della band incorpora anche elementi di metal, punk, darkwave, death rock, industrial, e synthpop.\nStoria dei Bella Morte.\nI Bella Morte si formarono nel 1996 a Charlottesville in Virginia, dichiarando fin dal nome la volont\u00e0 di ricercare \"la bellezza nella tragedia\". I primi due album \"Remains\" (1997) e \"Where Shadows Lie\" (1999) furono prodotti per il marchio della stessa band Some Wear Leather.\nNel 2002 la band viene scritturata da Metropolis Records pubblicando nello stesso anno l'album \"The Quiet\" e nel 2004 \"As the Reasons Die\".\nAll'inizio dell'autunno del 2006 raggiunsero il primo posto nella classifica delle prevendite dei prodotti Metropolis Records con il loro album \"Bleed the Grey Sky Black\", pubblicato il 10 ottobre del 2006. Fu in questo periodo che il bassista e cofondatore del gruppo Gopal Metro decise di lasciare la band per seguire altri progetti, dopo aver partecipato al concerto di Charlottesville, citt\u00e0 natale della band, il 10 marzo del 2007. Allo stesso show il cantante Andy Deaneha annunciato che Tony Pugh avrebbe rimpiazzato Gopal al basso.\nAll'inizio dell'estate del 2008 \u00e8 stato annunciato che Jordon Marchini non avrebbe partecipato pi\u00f9 ai tour con la band. Vi \u00e8 comunque ritornato nel 2011."}
{"id": "1490006", "revid": "33751", "url": "https://it.wikipedia.org/wiki?curid=1490006", "title": "Fudbalski klub Vardar 1947", "text": "Il Fudbalski klub Vardar 1947 (), meglio noto come Vardar, \u00e8 una societ\u00e0 calcistica macedone con sede nella capitale Skopje, citt\u00e0 attraversata dal fiume Vardar. Milita nella Vtora liga, la seconda divisione del campionato macedone di calcio.\nFondata nel 1947, \u00e8 la societ\u00e0 pi\u00f9 titolata della Macedonia del Nord, avendo vinto complessivamente 11 campionati e 5 Coppe della Macedonia del Nord. Ha anche vinto la Coppa della Jugoslavia nel 1960-1961, unico trofeo calcistico jugoslavo conquistato da una formazione della RS di Macedonia.\nPer 28 stagioni \u00e8 stata l'unica squadra sempre presente nella Prva liga, la massima divisione del campionato macedone di calcio, dalla fondazione del torneo (nel 1992). La striscia si \u00e8 interrotta nel 2021, quando il Vardar ha conosciuto la prima retrocessione nella Vtora liga, la seconda divisione nazionale. Il club occupa il 10\u00ba posto nella classifica perpetua del campionato jugoslavo di Prva Savezna Liga, nonch\u00e9 il 41\u00b0 in quella della Druga Savezna Liga.\nStoria.\nLe origini e l'epoca jugoslava.\nIl Fudbalski klub Vardar venne fondato il 22 luglio 1947 sulle ceneri di due preesistenti club della capitale, Pobeda e Gragjanski, fu il primo club macedone a conquistare un trofeo jugoslavo, quando nella stagione 1960-1961 vinse la coppa nazionale, grazie ad un 2-1 in finale al Varteks Vara\u017edin. Pot\u00e9 cos\u00ec rappresentare il Paese alla Coppa delle Coppe 1961-1962, esordio assoluto in Europa per i rosso-neri, che furono eliminati al primo turno dal Dunfermline: dopo aver perso per 5-0 la partita d'andata in Scozia, il Vardar vinse 2-0 quella di ritorno a Skopje ottenendo la sua prima vittoria in ambito internazionale. Bisogn\u00f2 aspettare il 1985-1986 per rivedere il club in una competizione dell'UEFA. In quell'edizione della Coppa UEFA il Vardar super\u00f2 per la prima volta un turno, ai danni della Dinamo Bucarest in virt\u00f9 della regola del gol segnato fuori casa. Nel secondo turno i macedoni furono poi eliminati dal Dundee United.\nNella stagione 1986-1987 divenne il primo e unico club macedone a classificarsi primo in un campionato jugoslavo, grazie all'apporto di giocatori simboli come Darko Pan\u010dev, Ilija Najdoski, Dragan Kanatlarovski, \u010cedomir Janevski e Vujadin Stanojkovi\u0107, interrompendo cos\u00ec l'egemonia delle squadre serbe e croate come la Stella Rossa, il Partizan, l'Hajduk Spalato e la Dinamo Zagabria. Il successo del Vardar fu tuttavia dovuto alle pesanti e diffuse penalizzazioni inflitte ai grandi club, coinvolti l'anno prima in un giro di corruzione e frode sportiva. Il Partizan fece quindi ricorso e, vistosi riassegnare i punti dai tribunali statali, fu a quel punto dichiarato campione legittimo, togliendo il titolo al Vardar. Tuttavia la sentenza giunse a stagione inoltrata, e quindi il Vardar fece in tempo a rappresentare la Jugoslavia nella Coppa dei Campioni 1987-1988.\nNel campionato macedone.\nDopo la dissoluzione della Jugoslavia fu tra i club fondatori della Prva Liga, vincendo tre campionati consecutivi tra il 1993 e il 1995 e abbinando la vittoria di quattro coppe nazionali prima della fine del decennio. L'inizio degli anni duemila ha visto emergere nuove forze quali il Sileks Kratovo, lo Sloga Jugomagnat, il Rabotni\u010dki e il Pobeda Prilep, tuttavia il Vardar ha conquistato il titolo nazionale di nuovo nel 2001-2002 e 2002-2003.\nAl termine della stagione 2010-2011 il club, classificatosi all'11\u00ba posto in Prva Liga, ha subito la prima retrocessione della sua storia da quando esiste il campionato macedone. Tuttavia, la federazione ne ha deciso successivamente il ripescaggio per completare l'organico della stagione successiva, in seguito alla fusione con il neopromosso Miravci, cui ha fatto seguito il cambio di denominazione in Fudbalski klub Vardar 1947 e la fusione degli organici. Al termine della stagione 2011-2012 il Vardar vince il 6\u00ba titolo nazionale della sua storia, qualificandosi alla UEFA Champions League 2012-2013. Nella stessa stagione Filip Ivanovski si laurea capocannoniere del campionato con 24 reti, inclusa una tripletta messa a segno contro il Napredok Ki\u010devo nel novembre 2011, nuovo record per la tripletta pi\u00f9 veloce nella storia della Prva Liga. Inoltre i rosso-neri realizzano una striscia di 19 risultati utili consecutivi.\nNella stagione 2012-2013 il Vardar si conferma campione nazionale, precedendo di 5 punti il Metalurg Skopje e qualificandosi all'edizione 2013-2014 della UEFA Champions League. Il 28 luglio 2013 vince per la prima volta la Supercoppa di Macedonia, battendo il Teteks Tetovo, detentore del trofeo, per 1-0.\nNel 2016-2017 arriva un altro successo in campionato, cui faranno seguito due secondi posti consecutivi. Dal 2017, per\u00f2, con l'abbandono dell'uomo d'affari di origini russe Sergej Samsonenko, proprietario del club, abbandono coinciso con un cambio di guida politica a livello nazionale, la squadra conosce un graduale declino, acuito dalla decisione dell'amministrazione comunale di Skopje di non aiutare il sodalizio, oberato da una grave situazione debitoria. Ciononostante il Vardar vince il titolo nell'annata 2019-2020, stagione condizionata dalla pandemia di COVID-19 e interrotta con 13 giornate ancora da disputare. Nella stagione 2020-2021, tuttavia, il Vardar, piazzandosi penultimo in campionato, non riesce a evitare la retrocessione in seconda divisione, la prima nella storia del club.\nColori e simboli.\nColori.\nI colori sociali del Vardar sono il rosso e il nero. Adottati sin dalla fondazione, danno origine al soprannome con cui \u00e8 noto il club: \u0426\u0440\u0432\u0435\u043d\u043e-\u0426\u0440\u043d\u0438 significa infatti letteralmente \"(i) rosso-neri\".\nSimboli ufficiali.\nNello stemma del club campeggia una \"\u0412\" cirillica, che \u00e8 il simbolo pi\u00f9 usato del club.\nStrutture.\nStadio.\nL'Arena nazionale To\u0161e Proeski, che ospita le partite interne del Vardar, ha una capienza di spettatori.\nInaugurato con il nome di \"Gradski stadion Skopje\" (Stadio municipale di Skopje) nel 1978, lo stadio \u00e8 stato ribattezzato nel 2009 in onore del re Filippo II, padre di Alessandro Magno, al termine di ampi lavori di restauro che ne hanno aumentato la capienza, in precedenza intorno ai spettatori. Nel 2019 ha cambiato nome in memoria del cantante To\u0161e Proeski, scomparso prematuramente nel 2007.\nStatistiche europee.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2019-2020.\n\"Aggiornata al 15 gennaio 2020.\"\nCalciatori.\nCapocannonieri.\nI seguenti calciatori hanno vinto la classifica marcatori del campionato nazionale con la maglia del Vardar:\nStatistiche e record.\n\"Tutti i dati sono aggiornati alla stagione 2012-2013\".\nTifoseria.\nIl gruppo pi\u00f9 famoso di tifosi organizzati del Vardar \u00e8 quello dei \"Komiti Zapad\". Creato il 4 giugno 1987 in occasione di una partita contro la Stella Rossa, questo gruppo ultras \u00e8 stato uno dei pi\u00f9 appassionati e violenti della storia jugoslava prima e macedone poi. Deve il suo nome al ricordo delle guerre di liberazione nazionale dal giogo turco, animate nel corso dei secoli XIX e XX da guerriglieri noti appunto come \"Komiti\", \"Zapad\" \u00e8 invece il nome del settore dello stadio dove si posizionano abitualmente. La rivalit\u00e0 maggiore esiste con il Pelister Bitola, tanto che la sfida tra queste due squadre viene anche chiamata \"Derby di Macedonia\" (\u041c\u0430\u043a\u0435\u0434\u043e\u043d\u0441\u043a\u043e \u0434\u0435\u0440\u0431\u0438), ma anche le sfide contro \u0160kendija e Sloga Jugomagnat portano con s\u00e9 numerose tensioni. Attualmente i tifosi hanno buone relazioni con i \"Vojvodi\", gruppo ultr\u00e0 del Teteks Tetovo e con gli \"Ultras Gelsenkirchen\" dello Schalke 04."}
{"id": "1490008", "revid": "1305772", "url": "https://it.wikipedia.org/wiki?curid=1490008", "title": "Yassassin", "text": ""}
{"id": "1490012", "revid": "339392", "url": "https://it.wikipedia.org/wiki?curid=1490012", "title": "Vardar Skopje", "text": ""}
{"id": "1490023", "revid": "1632387", "url": "https://it.wikipedia.org/wiki?curid=1490023", "title": "Ordine militare di Calatrava", "text": "L'ordine militare di Calatrava \u00e8 un antico ordine monastico-militare spagnolo, reso dinastico. Papa Alessandro III approv\u00f2 l'ordine nel 1164.\nStoria.\nNel 1220, alcuni membri di quest\u2019ordine si spostarono dalla penisola iberica alla volta dell\u2019attuale Polonia su invito del vescovo di Prussia: si chiedeva infatti agli spagnoli assistenza, al fine di reprimere rivolte delle popolazioni locali ostili. \u00c8 anche per questo che tali soldati, oltre alla promessa di ruoli nella strategia politica, accettando di unirsi alla causa, entrarono a far parte del neonato Ordine di Dobrzy\u0144. \nEra diviso in due classi (una di religiosi, l'altra di militari) e diretto da un gran maestro. Nel 1482 (insieme a quelli di Santiago e Alc\u00e1ntara) l'ordine venne annesso alla corona e Ferdinando II d'Aragona ne divenne gran maestro: papa Alessandro VI rese tale carica ereditaria. Soppresso nel 1931 dal governo repubblicano, venne poi restaurato.\nInsegne dell'ordine sono il nastro rosso e la croce gigliata rossa."}
{"id": "1490027", "revid": "228587", "url": "https://it.wikipedia.org/wiki?curid=1490027", "title": "Fuso (nautica)", "text": "Il fuso, nelle imbarcazioni a propulsione eolica, \u00e8 l'albero su cui si inferiscono le vele quadre.\nCiascuno di essi ha normalmente tre componenti:"}
{"id": "1490041", "revid": "729019", "url": "https://it.wikipedia.org/wiki?curid=1490041", "title": "Gran Premio motociclistico di Francia 2007", "text": "Il Gran Premio motociclistico di Francia 2007 corso il 20 maggio, \u00e8 stato il quinto Gran Premio della stagione 2007 e ha visto vincere: la Suzuki di Chris Vermeulen in MotoGP, Jorge Lorenzo nella classe 250 e Sergio Gadea nella classe 125.\nPer Gadea e Vermeulen si tratta per entrambi della loro prima vittoria nel contesto del motomondiale."}
{"id": "1490042", "revid": "1543377", "url": "https://it.wikipedia.org/wiki?curid=1490042", "title": "Associazione botteghe del mondo", "text": "L'Associazione botteghe del mondo \u00e8 un'associazione che si occupa di commercio equo e solidale.\nCostituitasi nel 1991, si ispira ai principi universali della fratellanza e della solidariet\u00e0\numana e si batte per uno sviluppo sociale equo e dignitoso nel Sud come nel Nord del mondo.\nL'associazione \u00e8 ora una rete di 130 enti giuridici soci, per un totale di 350 punti vendita.\nFerma restando la salvaguardia di ogni differenza etnica, culturale e religiosa, si propone di coordinare Botteghe, cooperative ed associazioni che si occupano di commercio equo e solidale gi\u00e0 operanti e di favorirne la nascita di nuove, cercando cos\u00ec di accrescere la coscienza civile sulle problematiche legate allo sviluppo e di modificare i rapporti di sfruttamento e ingiustizia che regolano il commercio tra il Nord e il Sud."}
{"id": "1490055", "revid": "3082", "url": "https://it.wikipedia.org/wiki?curid=1490055", "title": "Licinio II", "text": ""}
{"id": "1490057", "revid": "287204", "url": "https://it.wikipedia.org/wiki?curid=1490057", "title": "Politica retributiva", "text": "Nell'ambito delle Risorse umane, la politica retributiva si occupa degli aspetti relativi al livello della retribuzione dei dipendenti.\nLe linee guida della politica retributiva tengono conto di:\nLa retribuzione pu\u00f2 essere classificata in vari modi, ad esempio come somma di:\noppure come somma di:\nLa politica retributiva pu\u00f2 interessare vari di questi aspetti, ad esempio il livello generale, tramite gli accordi aziendali; il livello individuale, tramite gli aumenti di merito, che premiano la maggior professionalit\u00e0 acquisita nel ruolo di appartenenza; la parte variabile, tramite il sistema incentivante o i premi in forma di liberalit\u00e0.\nLa politica retributiva individuale \u00e8 strettamente correlata al sistema di valutazione del personale. La progressione retributiva dovuta ad avanzamenti di carriera, e quindi generalmente al cambio di ruolo all'interno dell'azienda, \u00e8 parte della gestione delle carriere."}
{"id": "1490067", "revid": "124940961", "url": "https://it.wikipedia.org/wiki?curid=1490067", "title": "Michael Dummett", "text": "Filosofia.\n\u00c8 stato docente di logica all'universit\u00e0 di Oxford. I suoi interessi spaziano dalla filosofia del linguaggio alla filosofia della matematica, attraverso la logica intuizionista e la semantica verificazionista. Si pu\u00f2 considerare tra gli artefici della rinascita dell'interessamento per le dottrine di Gottlob Frege, sul quale ha scritto ponderosi studi. In \"Frege. Filosofia del linguaggio\" (1973, 1981), egli trova nell'opera del logico tedesco la radice della filosofia analitica contemporanea e individua nella centralit\u00e0 dell'analisi del linguaggio - e particolarmente nello studio di una \u00abteoria sistematica del significato\u00bb - il nucleo centrale del pensiero filosofico. Dopo le grandi reazioni scatenate da questo saggio su Frege, Dummett ha scritto e pubblicato \"L'interpretazione della filosofia di Frege\" (1981), proprio in risposta ai suoi critici e per rendere chiaro il proprio pensiero. Nel volume \"Alle origini della filosofia analitica\" (1988) ritorna sul problema dell'origine e della natura della filosofia analitica.\nPer Dummett dovere fondamentale della filosofia \u00e8 lo studio del pensiero, tramite l'analisi del linguaggio, attraverso la costruzione di uno schema generale del modo in cui capiamo gli enunciati utilizzati. Dummett, riscrivendo la massima di Wittgenstein secondo la quale \u00abil significato \u00e8 l'uso\u00bb, dichiara che la comprensione del senso di un'espressione sta nel controllo delle sue condizioni di asseribilit\u00e0. In questo modo si oppone a Frege, per il quale la comprensione del senso di un enunciato equivale alla comprensione delle sue condizioni di \"verit\u00e0\", preferendogli le condizioni di \"verificazione\". Si discosta invece da Wittgenstein e preferisce Frege nel pensare che una teoria del senso debba essere \u00absistematica\u00bb, tale da usare una serie di nozioni-chiave sulla cui base rendere chiaro in modo unitario il funzionamento logico-semantico del linguaggio. In particolare una teoria di questo tipo avrebbe come centro le nozioni di riferimento e di verit\u00e0, come concetto fondamentale il concetto di \"senso\", e come ulteriore essenziale elemento il concetto di \"forza\" assertoria. I complicati sviluppi di questa dottrina si trovano, oltre che nelle parti dedicata a Frege, in una serie di saggi, molti dei quali riuniti nel volume \"La verit\u00e0 e altri enigmi\" (1978), e nelle \u00abW. James Lectures\u00bb del 1976, poi largamente riscritte e pubblicate con il titolo \"La base logica della metafisica\" (1991).\nCollegati agli interessi di filosofia del linguaggio sono quelli di filosofia della matematica, che ci d\u00e0nno un modello esemplare di molte sue tesi sul significato. Egli preferisce seguire la logica intuizionista (\"Introduzione alla logica intuizionistica\", 1977) piuttosto che la logica classica, rigettando i principi di bivalenza e del terzo escluso (cio\u00e8 che la verit\u00e0 e la falsit\u00e0 di un enunciato possono essere ritenute come date indipendentemente dal modo in cui noi saremmo in grado di individuarle) e dichiarando che la comprensione di un enunciato matematico dipende dalla nostra capacit\u00e0 di giustificarne l'asserzione, cio\u00e8 dalla possibilit\u00e0 di indicare che cosa accetteremmo come dimostrazione della sua verit\u00e0 o falsit\u00e0. In \"Frege. Filosofia della matematica\" (1991) viene riconosciuto il valore del programma logicista che avrebbe avuto miglior sorte se avesse attecchito in una logica intuizionista. Anche in questo campo le tesi di Dummett hanno trovato un'eco molto vasta e hanno concorso al progresso di un dibattito di grande profondit\u00e0 gnoseologica.\nHa proposto e sviluppato un sistema di logica intermedia, nota anche come logica di G\u00f6del-Dummett.\nGiochi di carte e tarocchi.\nMichael Dummett \u00e8 stato anche uno studioso della storia dei giochi di carte ed in particolare dei tarocchi. \u00c8 stato socio fondatore della International Playing Card Society di cui \u00e8 stato anche presidente dal 1981 al 1983. Ha inoltre collaborato attivamente alla rivista della societ\u00e0, \"The Playing-Card\" con articoli e recensioni della letteratura sui giochi di carte. \u00c8 anche un membro fondatore dell'Accademia del Tarocchino Bolognese a Bologna. A lui \u00e8 dedicata a Catania l'Associazione Culturale Gioco Tarocchi Siciliani - Michael Dummett, che promuove i risultati delle sue ricerche e la conservazione dell'unico gioco di carte inserito nel Registro delle Eredit\u00e0 Immateriali Unesco della Regione Sicilia. \nCon la collaborazione di Sylvia Mann ha pubblicato nel 1980 il fondamentale \"The Game of Tarot, from Ferrara to Salt Lake City\" in cui tratta la storia dei tarocchi. In libri successivi come \"Twelve Tarot Games\" o \"A history of Games played with the Tarot Pack\" (con John McLeod, 2004) ha trattato esaurientemente in maniera manualistica i regolamenti dei giochi di tarocchi e la loro evoluzione. In \"A Wicked Pack of Cards: Origins of the Occult Tarot\" (con Thierry Depaulis e Ronald Decker, 1996) e \"A History of the Occult Tarot\" ha tracciato la storia dei tarocchi nel mondo dell'occultismo confutando con rigore documentale le teorie misteriche sui tarocchi e la loro provenienza. Ha pubblicato in italiano \"Il Mondo e l'Angelo\" (1992), nel quale ripercorre i temi gi\u00e0 sviluppati nell'opera precedente, arricchiti dall'analisi di documenti recentemente rinvenuti. \nSul tema della storia dei tarocchi in Italia ha contribuito alla realizzazione di mostre documentarie, a cominciare dall'importante: \"Tarot. Jeu et Magie\" (con Thierry Depaulis, alla Biblioth\u00e8que Nationale de Paris, 1984), poi riproposta a Ferrara come \"I Tarocchi. Gioco e Magia alla Corte degli Estensi\" (con Giordano Berti e Andrea Vitali, al Castello Estense di Ferrara, 1987) e \"Tarocchi. Arte e Magia\" (con Giordano Berti e Andrea Vitali, al Castel Sant'Angelo di Roma).\nI giochi di tarocchi sono considerati da Dummett giochi d'intelligenza, dove, successivamente alla casualit\u00e0 della distribuzione iniziale, lo sviluppo del gioco \u00e8 determinato dalle abilit\u00e0 tattiche e strategiche individuali. Dummet pone l'origine dei tarocchi nella zona tra Ferrara e Mantova nell'Italia del XV secolo La sua analisi delle fonti storiche suggerisce che le interpretazioni occulte e divinatorie dei tarocchi furono sconosciute fino al XVIII secolo, per la maggior parte della storia conosciuta le carte dei tarocchi furono usate per giocare giochi di presa estremamente popolari, ancora oggi diffusi in alcune zone d'Europa. Dummett mostr\u00f2 che a met\u00e0 del XVII secolo ci fu un grande sviluppo del gioco dei tarocchi e della sua popolarit\u00e0, incluso lo sviluppo di un mazzo modernizzato con semi francesi e senza le allegorie medievali che interessano gli occultisti. \"I cento anni tra il 1730 e il 1830 circa furono l'epoca d'oro del gioco dei tarocchi; era giocato non solo nell'Italia settentrionale, nella Francia orientale, in Svizzera, Germania ed Austroungheria, ma anche in Belgio, nei Paesi Bassi, Danimarca, Svezia e persino in Russia. Non solo fu in queste zone un gioco con molti appassionati, fu anche in quel periodo veramente un gioco internazionale quanto non sar\u00e0 mai pi\u00f9 da allora...\""}
{"id": "1490068", "revid": "767487", "url": "https://it.wikipedia.org/wiki?curid=1490068", "title": "Uwe Rahn", "text": "Carriera.\nClub.\nCentrocampista e attaccante, milit\u00f2 per la maggior parte della sua carriera nel Borussia M\u00f6nchengladbach, giocando 227 partite e segnando 81 reti in Bundesliga. Il suo migliore campionato \u00e8 stato quello disputato nel 1986-1987, quando fu capocannoniere della massima serie tedesca con 24 reti, di cui 14 nelle ultime 9 partite della stagione; la vittoria della classifica marcatori gli valse il titolo di \"Fu\u00dfballer des Jahres\", cio\u00e8 miglior calciatore tedesco.\nNel 1988 passa al Colonia Dopo aver giocato nel Colonia, Rahn milit\u00f2 in Hertha Berlino, Fortuna D\u00fcsseldorf, Eintracht Frankfurt e termin\u00f2 la carriera nella squadra giapponese dell'Urawa Red Diamonds.\nNazionale.\nDal 1984 al 1987 collezion\u00f2 14 presenze e 5 reti per la Germania Ovest. Fu convocato per il , ma non disput\u00f2 alcuna partita durante la rassegna messicana."}
{"id": "1490072", "revid": "599013", "url": "https://it.wikipedia.org/wiki?curid=1490072", "title": "Guarda Municipal", "text": "La Guarda Municipal \u00e8 la principale forza di polizia locale operante nelle citt\u00e0 brasiliane.\nInizialmente costituita come agenzia civile, la Guardia Municipale \u00e8 responsabile del pattugliamento e della sicurezza dei parchi urbani, delle propriet\u00e0, delle installazioni e dei locali interni dei consigli comunali e dei municipi, secondo la Costituzione federale brasiliana.\nStoria.\nCreata durante l'Impero del Brasile, la Guardia Municipale \u00e8 subordinata al sindaco, in portoghese, \"prefeitos\".\nFino al 1965, la Polizia Civile degli stati pi\u00f9 popolosi del Brasile era, nella sua struttura amministrativa, pienamente integrata con Guardia Civile, ma le riforme della Polizia promulgate all'inizio del XX secolo la destinarono a svolgere, insieme alla Polizia Civile, il fondamentale compito di prevenzione della sicurezza. Queste riforme vennero abolite a seguito del colpo di stato del 30 marzo 1964, dove alcuni soggetti istituzionali, persero la loro indipendenza politico-amministrativa. Uno degli scopi principale di tale controriforma consisteva nell'eliminare qualsiasi resistenza al regime militare.\nCompetenze e funzioni.\nSecondo l'articolo 144, comma 8\u00b0 della Costituzione brasiliana, ogni comune pu\u00f2 istituire corpi di guardie municipali, per proteggere i propri beni e servizi. La modifica costituzionale n. 534/2002, ha cambiato lo status costituzionale alle guardie municipali. Questa revisione ha conferito alla \"Guarda Municipal\" lo stesso potere di intervento delle altre forze di polizia in Brasile, allo scopo di servire e proteggere le citt\u00e0 brasiliane.\nOrganizzazione.\nL'organizzazione della Guardia Municipal \u00e8 piuttosto fluida. In alcune citt\u00e0 brasiliane, come per esempio, San Paolo, il comando viene affidato o ad un ex colonnello della Polizia Militare brasiliana o ad uno Sceriffo in pensione della Polizia Civile brasiliana. In altre citt\u00e0, come, per esempio, Guarulhos, S\u00e3o Caetano do Sul e Osasco, i comandanti appartenevano alla Polizia Metropolitana di San Paolo. Attualmente, l'ispettore capo della citt\u00e0 di San Paolo, \u00e8 \"Joel Malta de S\u00e1\". Queste nomine di fatto celebrano l'inizio di una nuova era istituzionale, dove i responsabili sono proprio comandanti delle Guardie Comunali, in quanto addestrati in queste agenzie con il sostegno del governo federale e senza alcun tipo di interferenza del governo statale.\nLe Guardie Comunali o municipali e la Guardia Civil sono state riorganizzate secondo le norme del dispositivo della \"Grande Lettera\", in accordo con la Costituzione federale del 1988, che autorizza le citt\u00e0 \"a creare\" Guardie Municipali, per la protezione dei suoi beni, dei suoi servizi e degli impianti.\nPertanto, prima di tutto, le Guardie Municipali devono essere in grado di agire per contrastare diverse situazioni, ma anche d'intervenire in qualsiasi altra situazione di criminalit\u00e0 in atto, o nell'ipotesi di minacce all'ordine o alla vita pubblica, al di l\u00e0 di situazioni di calamit\u00e0, perch\u00e9 in questi casi, come recita il precetto stesso della legge, \u00ab\"tutte le persone possono e le autorit\u00e0 e gli agenti devono agire\"\". Cos\u00ec, qualunque divergenza sulla possibilit\u00e0 di azione delle Guardie Municipali e l'azione delle stesse \u00e8 perfettamente supportata dalla legge.\nQuanto alla loro organizzazione amministrativa, questa diverge abbastanza tra una e l'altra citt\u00e0, in quanto, essendo considerate alla stregua di organizzazioni paramilitari, le leggi brasiliani in relazione a tali organizzazione afferma che queste non dovrebbero esistere. Pertanto, le Guardie Municipali in realt\u00e0 non sono organizzazioni paramilitari, o militari, anche se comunemente sono comandate da militari in pensione della BMP, responsabili che generalmente agiscono direttamente nell'interesse della Guardia Civile, e presentando pertanto alcune tracce organizzazione militare. Tracce, tuttavia, che essi stessi mettono in dubbio nella loro parte integrante, in quanto le guardie sono civili e non militari, quindi non c'\u00e8 bisogno, di avere procedure, gerarchie e funzioni strettamente \"militari\".\nUna delle Guardie Civili Brasiliane che svetta sulle altre per l'eccellenza nei servizi, \u00e8 la Guardia Comunale Civile di Sobral, che offre a una struttura esemplare di monitoraggio video, di moto e ciclo pattugliamento, oltre a generare rapporti giornalieri degli eventi per renderli disponibili online, informazioni sulle gare e l'inserimento di giovani adolescenti attraverso il progetto sociale Mirim Guard.\nNei vari Stati brasiliani.\nLa Guardia Civile Municipale (MCG) \u00e8 un organismo civile ed amministrativo della polizia municipale, strumento di pubblica sicurezza della citt\u00e0. I suoi componenti hanno le stesse prerogative e gli obblighi legali dei dipendenti comunali. Nella citt\u00e0 di San Paolo, tale corpo viene chiamato \"Guardia Civile Metropolitana\" . I suoi uomini indossano uniformi di colore blu marino. A Rio de Janeiro \u00e8 stata chiamata solo \"Guardia Municipale\", e i suoi uomini indossano uniformi di color cachi.\nLa \"Guardia Civil\" di Rio De Janeiro, non \u00e8 un'organizzazione di tipo militare. Solo nelle citt\u00e0 con pi\u00f9 di 20.000 abitanti i dipendenti della Guardia Civil sono autorizzati all'uso delle armi da fuoco, mentre il loro trasporto \u00e8 concesso dal Governo Federale. Le pattuglie della Guardia Municipale sono chiamate, \"Rondas\" diffuse in pi\u00f9 di 700 comuni con oltre 80.000 operatori del \"Guarde\" (IBGE)."}
{"id": "1490077", "revid": "21583", "url": "https://it.wikipedia.org/wiki?curid=1490077", "title": "Ordine militare di Alc\u00e1ntara", "text": "L'Ordine militare di Alc\u00e1ntara \u00e8 un antico ordine monastico-militare spagnolo, reso dinastico nel 1482.\nStoria.\nL'ordine di San Juli\u00e1n del Pereiro venne fondato nel 1156 dai fratelli Suero e G\u00f3mez Fern\u00e1ndez Barrientosa: a imitazione dei templari, adott\u00f2 la regola cistercense; papa Alessandro III approv\u00f2 i suoi statuti nel 1177.\nAssunse l'attuale nome nel 1217, quando il re di Le\u00f3n Ferdinando II affid\u00f2 ai cavalieri dell'ordine la difesa della citt\u00e0 di Alc\u00e1ntara contro i musulmani iberici e nordafricani.\nNel 1522 papa Adriano VI decret\u00f2 l'annessione dell'ordine alla Corona e rese ereditaria la carica di Gran Maestro: venne soppresso nel 1872, ristabilito da Alfonso XII nel 1874; soppresso nuovamente nel 1931, venne ricostituito per volere di Francisco Franco nel 1936.\nInsegne dell'ordine sono la croce gigliata verde e il nastro verde."}
{"id": "1490078", "revid": "1907180", "url": "https://it.wikipedia.org/wiki?curid=1490078", "title": "Giacomo Trecourt", "text": "Biografia.\nFiglio del parigino Andrea, responsabile dell'esercito di Napoleone di stanza a Bergamo dal 1908 e insegnante di francese, viene avviato da giovanissimo all'attivit\u00e0 di mercante di tele.\nLa predisposizione per il disegno lo porta a studiare dal 1828 al 1829 presso l'Accademia Carrara di Bergamo sotto la guida del neoclassicista Giuseppe Diotti, dove stringe un rapporto di grande amicizia con Piccio Carnovali da cui viene ritratto nel 1848 e con il cremonese Giovanni Scaramuzza.\nInsieme a Carnovali si reca, a piedi, a Parigi nel 1845 per studiare l'opera di Delacroix, compiendo un viaggio che diventa presto leggenda nell'ambiente artistico lombardo dell'epoca.\nIl fratello Luigi (1808 - 1890), che viene ritratto da Carnovali in \"Il pittore Luigi Tr\u00e9court\", \u00e8 anch'egli pittore prediletto dal maestro Diotti, attivo principalmente con affreschi all'interno di chiese (Santa Maria al Carrobiolo di Monza, Velate, Levate, Urgnano, Nese, Rudiano, Chiari, Cremona) e presente all'Esposizione di Brera del 1837 con il soggetto storico \"La maledizione di Cam\".\nAnche un terzo fratello, Francesco, \u00e8 pittore noto per gli affreschi presso la Basilica di San Pietro in Ciel d'Oro di Pavia e per i dipinti \"La contessa Clementina nel Porto di Pavia\" e \"Veduta di Pavia dal confluente Borgo Ticino con il rotto del Gravellone\", conservati presso i Musei Civici di Pavia.\nLe opere.\nLa sua arte subisce inizialmente l'influenza neoclassica e romantica del maestro Diotti, da cui in seguito emerge la reciproca contaminazione con l'amico Piccio Carnovali, con opere contraddistinte dall'assenza del chiaroscuro accademico e un ampio utilizzo di luminoso colore.\nNel 1833 si aggiudica una medaglia d'oro al concorso dell'Accademia Carrara con \"Una figura panneggiata\".\nIl suo periodo bergamasco si focalizza sul ritratto, fondato sia su soggetti e scene popolari di stampo verista (\"Due fanciulli che disegnano\", che conquista il premio Scuola di Pittura del 1835 e \"Ritratto di Lena Presti con frutta\"), a volte arricchite da un forte sentimentalismo (\"Una famiglia nel dolore\" del 1837 e \"Notizia di una sciagura\" del 1840), affiancata alla produzione di tele di stampo romantico come il ciclo sullo scrittore Torquato Tasso (\"Torquato Tasso a Sorrento\" del 1841, \"Torquato Tasso che si espone alla propria sorella\" del 1843) e di tele sacre (\"Educazione della Vergine\").\nNel 1837 esordisce a Brera con \"Nicol\u00f2 di Bari Vescovo di Mira\", dove nel 1838 presenta \"Torquato Tasso ed Eleonora d\u2019Este\" e nel 1839 ne viene nominato socio onorario.\nIn seguito, si avvicina a un purismo pi\u00f9 controllato e meno incline all'emotivit\u00e0, derivato da un confronto con i colleghi dell'Accademia di Francia di Roma, evidente nella sua opera pi\u00f9 nota \"Ritratto di Bice Presti Tasca\" del 1845, che fa seguito al \"Ritratto di Lena Presti con frutta\", entrambe conservate presso la Pinacoteca dell'Accademia Carrara.\nIl periodo pavese.\nNel 1842 viene nominato professore di Nudo e pittura e primo Direttore della Civica Scuola di Pittura di Pavia, incarico proposto dal Podest\u00e0 Del Maino, che annovera come allievi Tranquillo Cremona, uno dei fondatori della Scapigliatura, Ezechiele Acerbi, Federico Faruffini, Pasquale Massacra e Giovan Battista Garavaglia.\nIl periodo \u00e8 contraddistinto da un'ampia produzione ritrattistica, in parte aderente al tema del classicismo ellenista in voga al tempo (\"Lord Byron sulle sponde del mare ellenico\" e \"Autoritratto in costume orientale\"). \nNel 1843 partecipa nuovamente all'Esposizione di Brera con la pala d'altare \"L'invenzione del corpo di San Nazaro\", commissionata dalla Fabbriceria della chiesa parrocchiale di Urgnano.\nCopiosa la produzione di dipinti e affreschi collocati in chiese, come ad Adrara San Martino, Villongo, Chiari, Azzanello\nNel 1861 partecipa all'Esposizione nazionale italiana di Firenze.\nColpito da paralisi nel 1878, lascia la direzione della Scuola a Pietro Michis e muore nel 1882."}
{"id": "1490080", "revid": "187795", "url": "https://it.wikipedia.org/wiki?curid=1490080", "title": "Polizia locale brasiliana", "text": ""}
{"id": "1490082", "revid": "187795", "url": "https://it.wikipedia.org/wiki?curid=1490082", "title": "Polizia locale del Brasile", "text": ""}
{"id": "1490083", "revid": "187795", "url": "https://it.wikipedia.org/wiki?curid=1490083", "title": "Polizia municipale brasiliana", "text": ""}
{"id": "1490084", "revid": "187795", "url": "https://it.wikipedia.org/wiki?curid=1490084", "title": "Polizia municipale del Brasile", "text": ""}
{"id": "1490087", "revid": "767487", "url": "https://it.wikipedia.org/wiki?curid=1490087", "title": "Codicillo", "text": "Un codicillo \u00e8 un documento che emenda un documento precedente, come un testamento, senza superarlo, aggiungendo o togliendo delle disposizioni.\nIl nome deriva dal \"codex\" romano tramite \"codicillus\", e indicava il supporto su cui questo documento veniva scritto: il \"codicillus\" era infatti un quaderno a tavolette incerate su cui prendere appunti.\nNel diritto romano i codicilli sono atti \"mortis causa\" non inseriti nel testamento.\nEssi possono essere \"confirmati\", cio\u00e8 citati e riconosciuti come validi nel testamento, o \"non confirmati\", dunque non menzionati nel testamento; possono essere del pari precedenti o successivi rispetto al testamento stesso.\nCon codicillo \u00e8 possibile disporre solo a titolo particolare del proprio patrimonio, dunque non si possono istituire eredi o prevedere sostituzioni, \u00e8 invece possibile costituire legati o fideicommissa.\nL'origine storica si fa risalire ad Augusto che ottemper\u00f2 a un fedecommesso presente in un codicillo (di tale Lentulo) e in seguito convoc\u00f2 una commissione di giuristi guidata da Trebazio per giudicare sulla legittimit\u00e0 dei codicilli stessi.\nIn realt\u00e0 questi atti dovevano essere ritenuti validi gi\u00e0 precedentemente almeno per i legati."}
{"id": "1490093", "revid": "3082", "url": "https://it.wikipedia.org/wiki?curid=1490093", "title": "Disco di Teodosio", "text": ""}
{"id": "1490099", "revid": "834", "url": "https://it.wikipedia.org/wiki?curid=1490099", "title": "Karma To Burn", "text": ""}
{"id": "1490100", "revid": "599013", "url": "https://it.wikipedia.org/wiki?curid=1490100", "title": "Ludovic Obraniak", "text": "Carriera.\nClub.\nMetz.\nFormatosi nel FC Metz, gioc\u00f2 le sue prime partite con la maglia della prima squadra durante la stagione 2003-2004 e divenne titolare la stagione seguente.\nNella stagione 2005-2006 gioc\u00f2 quasi tutte le partite; ciononostante il Metz retrocesse in Ligue 2 alla fine della stagione.\nNumerosi giocatori partirono dal club ma Obraniak rimase con i granata per aiutarli nella risalita in Ligue 1.\nLilla.\nAlla fine del girone d'andata FC Metz si trov\u00f2 al primo posto in classifica in Ligue 2. Durante la sessione invernale Obraniak fu comprato dal Lilla OSC per 1,2 milioni di euro pi\u00f9 la vendita di Daniel Gygax, poco utilizzato dai \"mastini\".\nGioc\u00f2 la seconda parte della stagione 2006-2007 con il suo nuovo club (oltre a due partite di Champions League), e si guadagn\u00f2 il posto da titolare durante la stagione 2007-2008.\nBordeaux.\nIl 12 gennaio 2012 passa al Bordeaux.\nWerder Brema.\nIl 31 gennaio 2014 viene acquistato per 2 milioni di euro dal Werder Brema\nPrestito al Caykur Rizespor.\nIl 14 gennaio 2015 si trasferisce in prestito in Turchia al Caykur Rizespor con scadenza 30 giugno 2015.\nMaccari Haifa.\nIl 25 agosto 2015 viene ceduto agli israeliani del Maccabi Haifa.\nNazionale.\nFa il suo debutto con la il 12 agosto 2009, mettendo a segno una doppietta nell'amichevole vinta per 2 a 0 sulla .\nL'8 giugno 2012 esordisce da titolare agli Europei nella sfida inaugurale contro la Grecia (1-1)."}
{"id": "1490102", "revid": "33277", "url": "https://it.wikipedia.org/wiki?curid=1490102", "title": "Sancio III di Castiglia", "text": ""}
{"id": "1490103", "revid": "1870933", "url": "https://it.wikipedia.org/wiki?curid=1490103", "title": "Club Social y Deportivo Municipal", "text": "Il Club Social y Deportivo Municipal, meglio noto come Municipal, \u00e8 una delle maggiori societ\u00e0 calcistiche del Guatemala. Fondato nel 1936, ha sede a Citt\u00e0 del Guatemala e milita nella massima serie del campionato guatemalteco.\nDisputa le partite casalinghe nello Stadio Mateo Flores. I colori sociali sono il rosso e il blu. Il soprannome dei giocatori del Municipal \u00e8 \"Diablos Rojos\", Diavoli Rossi."}
{"id": "1490105", "revid": "767487", "url": "https://it.wikipedia.org/wiki?curid=1490105", "title": "Claire Voyant (gruppo musicale)", "text": "I Claire Voyant sono una band dream pop di Sacramento (California). Il trio faceva all'inizio parte di una band composta da 5 membri che era chiamata Murmur, che era composta da differenti creativit\u00e0. Il loro debutto nel 1995, con l'album \"Claire Voyant\", fu seguito da altri tre album in studio, ognuno dei quali ha introdotto nuovi elementi, facendo di ognuno un lavoro distinto per la propria particolarit\u00e0. Attualmente sono sotto contratto con la Metropolis Records; il loro ultimo lavoro \u00e8 uscito nel settembre 2009, ed \u00e8 intitolato \"Lustre\".\nLa cantante Victoria Lloyd contribuisce anche all'electropop degli HMB e Mono Chrome. Chris Ross lavora anche con gli HMB.\nMurmur e Claire.\nPrima della formazione dei Claire Voyant, i tre membri facevano parte di un'altra band chiamata Murmur. La band cap\u00ec che Chris Ross poteva fare tutto quello che faceva il bassista ed il batterista (e anche di pi\u00f9) con un sintetizzatore e una drum machine, cos\u00ec il trio lasci\u00f2 i Murmur per formare la loro propria band. Ebbero difficolt\u00e0 a trovare un nome nuovo; molte delle idee che gli erano venute in mente erano gi\u00e0 state prese, di solito da non estinte one-hit wonder. Finalmente, Victoria Lloyd ebbe l'idea del nome \"Claire Voyant\" da un fumetto degli anni Quaranta. La band ebbe la sensazione che il nome fosse appropriato alla musica che facevano e gli piaceva come suonava.\nPubblicarono il loro debut nel 1995 per la loro etichetta indipendente, Nocturne. Poi mandarono l'album alla Projekt records, che lo pass\u00f2 all'etichetta tedesca Hyperium Records. Hyperium mise la canzone dei Claire \"Her\" nella compilation \"Heavenly Voices IV\", ci\u00f2 fece molta pubblicit\u00e0 ai Claire in Europa.\nHyperium ripubblic\u00f2 l'album, e and\u00f2 a distribuire l'album seguente, \"Time and the Maiden\" nel 2001.\nIl terzo album, \"Love is Blind\", fu pubblicato nel 2002 per l'etichetta indipendente di Filadelfia Metropolis, che aveva gi\u00e0 ripubblicato \"Time and the Maiden\" con bonus track per il mercato americano. Nel settembre 2009, dopo oltre due anni di rinvii, \u00e8 stato pubblicato \"Lustre\" con la Metropolis Records, che \u00e8 attualmente l'ultimo lavoro della band."}
{"id": "1490109", "revid": "125755384", "url": "https://it.wikipedia.org/wiki?curid=1490109", "title": "Gasperina", "text": "Gasperina \u00e8 un comune italiano di abitanti della provincia di Catanzaro; sorge su una collina che si affaccia sulla costa jonica della Calabria.\nStoria.\nNon vi sono notizie certe sulla fondazione di Gasperina; \u00e8 da ritenersi, tuttavia, che il primo nucleo dell'abitato sia sorto intorno ai secoli VII-VIII d.C. ad opera di popolazioni rivierasche che, per sfuggire alle incursioni dei pirati saraceni, si spostarono dal litorale, trovando rifugio nelle parti pi\u00f9 nascoste delle prospicienti colline, dalle quali era pi\u00f9 facile scorgere il nemico senza essere visti e, quindi, provvedere alla difesa. Le prime notizie certe risalgono all'epoca normanna e al Conte Ruggero che, affascinato dalla personalit\u00e0 di San Brunone di Colonia, indusse questi a fondare l'eremo di Santo Stefano del Bosco, dotandolo di ricche ed estese donazioni, tra cui il casale di \u201cGasparrina\u201d.\nDa quel momento la storia di Gasperina si lega indissolubilmente a quella della Certosa di Serra San Bruno e, per secoli, ne seguir\u00e0 le vicende. Fatto di certa importanza fu la costruzione del Monastero di S. Giacomo detto anche \u201cGrancia di Sant'Anna\u201d, dal nome della collina sulla quale fu eretto, nel territorio di Montauro al confine con Gasperina.\nLe disposizioni del Conte Ruggero furono poi rinnovate dagli altri sovrani normanni, dagli Svevi e poi ancora da Carlo V d'Asburgo e da Carlo II di Spagna.\nLa storia di Gasperina si intreccia, per altri versi, con quella del Principato di Squillace. Infatti nel 1497 la comunit\u00e0 di Gasperina fin\u00ec, insieme a tanti altri casali, sotto la potest\u00e0 di Goffredo Borgia della casata di Papa Alessandro VI e sposo di Sancia, figlia di Alfonso II di Napoli. Dopo alterne vicende e dopo il catastrofico terremoto del 1783, l'immensa propriet\u00e0 del monastero venne incamerata dal governo dell'epoca e in seguito, nel 1819, ceduta a vari acquirenti. In anni ancora successivi la comunit\u00e0 di Gasperina, divenuta autonoma, in virt\u00f9 dell'antico prestigio e forte dei suoi valori spirituali e morali, quale sede naturale di incontri, traffici, commerci, attivit\u00e0 artigianali e rurali, diviene Capitale di Mandamento ed \u00e8 sede di numerosi uffici periferici dello Stato (Giustizia con la Pretura, Finanza, Lavoro, Difesa con la Leva, ecc.) In epoche recenti, Gasperina ha seguito le vicende che, dal punto di vista politico, sociale, economico, hanno caratterizzato tutto il Mezzogiorno d'Italia: crisi, emigrazione massiccia, spopolamento."}
{"id": "1490110", "revid": "124372346", "url": "https://it.wikipedia.org/wiki?curid=1490110", "title": "Sacca", "text": ""}
{"id": "1490111", "revid": "76079", "url": "https://it.wikipedia.org/wiki?curid=1490111", "title": "Valle Pezzata", "text": "Valle Pezzata \u00e8 una frazione del comune di Valle Castellana in Provincia di Teramo, raggiungibile solo a piedi.\nLa seconda parte del toponimo, \"pezzata\", \u00e8 il derivato di \"pezza\" ossia \"terreno diviso in appezzamenti\" o \"terreni quotizzati\". Lo storico Niccola Palma (vol. IV, pag. 235 della 1\u00aa ediz.) ipotizza invece che il nome \"pezzata\" derivi da \"pozzata\" ossia localit\u00e0 sita in una zona affossata, come di fatto \u00e8 il pi\u00f9 antico dei suoi casali, quello da borea.\nIl suo territorio \u00e8 compreso nell'area dei Monti della Laga, nel cuore del Parco nazionale del Gran Sasso e Monti della Laga. La frazione ha due borghi, vicini tra loro: \"Valle Pezzata da Sole\" e \"Valle Pezzata da Borea\".\nPaese disabitato.\nNel 1804 Vallepezzata contava 158 anime, come indicato da Luigi Ercole nel suo Dizionario (a pag. 95).\nNel 1841 contava 102 abitanti. Oggi, invece, \u00e8 totalmente disabitato e decadente.\nLa chiesa.\nFin dall'et\u00e0 medioevale Valle Pezzata, insieme ad altri borghi siti nell'alta valle del Castellano, dipende dalla Diocesi di Ascoli.\nLa sua chiesa \u00e8 dedicata a San Nicola di Bari, facente parte della parrocchia della SS Annunziata di Valle Castellana.\nLa chiesetta del paese, l'unica esistente, ha piccole dimensioni e pianta rettangolare; l'abside \u00e8 stata recentemente eliminata.\nSotto gli architravi delle porte vi sono teste di gufo a forma di mensole; su quella laterale vi \u00e8 il rilievo di un leone rampante recante la data 1519. \nAll'interno non vi sono beni o opere d'arte di pregio. \nL'altare, di piccole dimensioni, di travertino e la statua dedicata a San Vincenzo (opere degli artigiani della Val Gardena) sono di recente produzione (1954).\nLa campana ha dimensioni di cm. 37,5 x 41 e reca la seguente iscrizione in caratteri tardo gotici di non facile lettura: AVE M LM CISTER 0 A R L V D T M 0 MCCCCQIIII. \nLa campana sembra provenire dal distrutto convento di San Francesco al cavallaro.\nUsi e tradizioni.\nDecenni or sono, quando d'inverno la neve cadeva abbondante e il terreno era gelato, risultava scomodo scavare una buca nel terreno per seppellirvi i morti.\nPerci\u00f2 si usava lasciare il cadavere sopra il tetto, dove i lupi o altri animali selvatici non potevano arrivare, la rigida temperatura conservava il corpo in attesa della degna sepoltura che avveniva con il sopraggiungere dei primi tepori primaverili.\nEsperimento di ecovillaggio.\nA partire dal 2009 vi si \u00e8 trasferito un piccolo gruppo, circa quindici persone originarie della provincia di Bergamo e autodefinitesi \"biopionieri\", assieme ad un polacco, hanno dato vita ad un esperimento di ecovillaggio estremo, provando a vivere esclusivamente utilizzando le risorse provenienti dall'orto, tentando di rimettere in sesto alcune delle abitazioni abbandonate, utilizzandole in comodato d'uso, ed evitando l'utilizzo del riscaldamento di edifici. Il progetto \u00e8 subito naufragato e dal 2009 fino a qualche anno fa era rimasto un solo abitante, Artur."}
{"id": "1490112", "revid": "767487", "url": "https://it.wikipedia.org/wiki?curid=1490112", "title": "International Fair Trade Association", "text": "IFAT (International Fair Trade Association) \u00e8 un'associazione che si occupa di commercio equo e solidale\n\u00c8 stata costituita nel 1989 ed \u00e8 un'associazione globale di circa 300 organizzazioni del commercio equo di oltre 60 Paesi. \u00abI membri sono cooperative di produttori e associazioni, compagnie di marketing dell'export, importatori, venditori al dettaglio, reti regionali e nazionali del cees e organizzazioni che supportano il commercio equo. Approssimativamente il 65% dei membri sono nel Sud (in Asia, Africa e America Latina) e il resto in Europa, America del Nord, Giappone, Australia e Nuova Zelanda\u00bb. \nL'obiettivo di IFAT \u00e8 di migliorare i mezzi di sussistenza e il benessere dei produttori svantaggiati, offrendo ai suoi membri assistenza e servizi per perfezionare la loro conoscenza dei mercati mondiali, facendo pressioni per i diritti dei produttori, impegnandosi a stabilire contatti con le organizzazioni internazionali di commercio per far s\u00ec che adottino regole eque negli scambi commerciali."}
{"id": "1490113", "revid": "598540", "url": "https://it.wikipedia.org/wiki?curid=1490113", "title": "Johann Maria Farina gegen\u00fcber dem J\u00fclichs-Platz", "text": "Johann Maria Farina gegen\u00fcber dem J\u00fclichs-Platz GmbH (letteralmente \"Giovanni Maria Farina di fronte allo J\u00fclichs-Platz\") \u00e8 la pi\u00f9 antica fabbrica di profumo al mondo. Fondata a Colonia il 13 luglio 1709 da Giovanni Battista Farina, fratello del profumiere italiano Giovanni Maria Farina, l'azienda produce da pi\u00f9 di 300 anni l'Eau de Cologne.\nSimbolo dell'azienda \u00e8 il tulipano rosso, il nome venne usato a lungo nella sua traduzione francese \"Jean Marie Farina vis \u00e0 vis la place Juliers depuis 1709\" oppure nella sua abbreviazione \"Farina gegen\u00fcber\".\nFarina venne nominato, nel corso di decenni, fornitore ufficiale di numerosissime corti europee. Oggi la fabbrica di profumo \u00e8 diretta dal quinto pronipote del fondatore, guida dell'ottava generazione della famiglia Farina. Casa Farina \u00e8 la casa natale dell'Eau de Cologne e nella sua sede di Colonia \u00e8 ubicato il \"Museo del profumo\", esposizione dettagliata che racconta la storia del profumo pi\u00f9 famoso del mondo.\nStoria dell'azienda.\nDalle origini alla morte di Giovanni Maria Farina, il profumiere (I), 1709\u20131766.\nPrecursori.\nLe origini di Casa Farina risalgono al primo decennio del XVIII secolo. Il 24 luglio 1709 Giovanni Battista Farina si registr\u00f2 presso il comune della citt\u00e0 di Colonia come cittadino straniero, questo piccolo diritto di cittadinanza era la premessa necessaria per poter diventare commerciante indipendente nella citt\u00e0 di Colonia.\nIl 1\u00ba agosto 1709, Giovanni Battista Farina (II) affitt\u00f2, grazie al sostegno economico dello zio, membro del consiglio di Maastricht, e alla collaborazione del fratello Giovanni Maria Farina, un edificio con dodici stanze nella centralissima via Unter Goldschmidt a Colonia.\nL\u00ec, insieme al cognato Francesco Baldassarre Borgnis, Giovanni Battista Farina fond\u00f2 l'azienda \"Farina &amp; Compagnie\" che venne rinominata \"Fratelli Farina &amp; Comp.\", prima nel 1714 con l'aggiunta del fratello Giovanni Maria Farina (I), e poi con quella di Carlo Geronimo Farina nel 1716.\nI Farina conducevano l'azienda fra commercio al dettaglio e vendita diretta di articoli di lusso: sete, nastri dorati ed argentati, passamanerie, calze di seta e fazzoletti, scatole porta tabacco, cera per sigilli, piume, parrucche, cipria e simili e si occupavano di una nicchia di mercato tipica dei commercianti italiani in Germania. Questi ultimi infatti si occupavano di beni di lusso gi\u00e0 dal Medioevo.\nLe origini di Giovanni Maria Farina di fronte alla piazza di J\u00fclich.\nDopo che l'azienda \"Farina &amp; Comp.\" ebbe ripetutamente problemi economici nel 1716, Francesco Baldassarre Borgnis e Carlo Geronimo Farina abbandonarono gli affari. Cos\u00ec Giovanni Battista (II) e Giovanni Maria Farina (I) subentrarono nella direzione dell'azienda denominandola \"Fratelli Farina\" o \"les fr\u00e8res Farina\".\nNel 1718 i fratelli Farina vennero ad un accomodamento con i loro creditori. Negli anni successivi si concentrarono sul commercio su commissione e di spedizione, tuttavia non si verificarono sviluppi significativi a livello economico.\nGiovanni Battista Farina (II) mor\u00ec il 24 aprile 1732. Nei mesi seguenti Giovanni Maria Farina fece l'inventario e cambi\u00f2 nuovamente nome all'azienda la quale, a partire dal 1733, venne chiamata con il nome che ancora oggi possiede: \"Giovanni Maria Farina\".\nLa situazione economica dell'azienda parve migliorare subito dopo questo passaggio di propriet\u00e0. Giovanni Maria Farina (I) scrisse in una lettera del 31 maggio 1733 al cugino Francesco Barbieri di Santa Maria Maggiore:\nGi\u00e0 due anni dopo il passaggio dell'azienda nelle sue mani, Giovanni Maria Farina (I) richiede il diritto di cittadinanza superiore al comune della citt\u00e0 di Colonia. Il registro di accettazione dei nuovi cittadini presente all'epoca riporta che il negozio di Farina si era trasferito nel frattempo in via \"Ecke Obenmarspforten / G\u00fclichsplatz\", dove ha sede ancora oggi.\nFra il 1730 e 1740, l'azienda conobbe un grandioso periodo di rilancio, dovuto soprattutto al commercio di spedizione diretto da Farina, mentre la vendita dell'Acqua di Colonia rimase ancora temporaneamente in secondo piano. \u00c8 nel 1760 che finalmente il profumo diventer\u00e0 protagonista degli affari pi\u00f9 importanti della famiglia Farina.\n\"Eau admirable\".\nLo storico flacone dell'Eau de Cologne dell'azienda Giovanni Maria Farina. Sullo sfondo un foglio con le istruzioni per l'uso in francese. Questo foglio accompagnava le consegne del prodotto ed \u00e8 datato 1\u00ba gennaio 1811. Il recipiente \u00e8 un \"rosolio\" una bottiglia verde e stretta chiusa con un tappo di sughero. Fino al 1832 l'Eau de Cologne di Casa Farina venne venduta esclusivamente in questi flaconi.\nGi\u00e0 prima della sua riuscitissima partecipazione alla direzione dell'azienda \"Farina &amp; Compagnie\", nel 1714, Giovanni Maria Farina (I) aveva prodotto un'acqua profumata chiamata \"Eau admirable\".\nLo storico Wilhelm M\u00f6nckmeier ritiene che la ricetta e la fabbricazione dell'Eau de Cologne sia un'invenzione di Giovanni Maria Farina e del suo socio d'affari, mentre il termine \"Eau admirable\" (dal latino \"Aqua (ad) mirabilis\") servisse come denominazione generica per diverse \u201eacque miracolose\u201c, prodotte grazie all'aiuto del processo di distillazione.\nFarina si serv\u00ec di un nuovo processo di produzione nel quale venne creata una miscela di oli eterici uniti ad un'alta percentuale d'alcol etilico.\nL'utilizzo di materie profumate sciolte in una soluzione alcolica era all'epoca un'innovazione importata in Germania dalle famiglie italiane, come quella dei Farina.\nUn'ulteriore novit\u00e0 era sicuramente il profumo in s\u00e9: la sua freschezza e leggerezza si distingueva in modo eclatante dalle altre essenze pesanti e soffocanti spesso usate all'epoca, come ad esempio cannella, legno di sandalo o muschio. Giovanni Maria Farina (I) scrisse nel 1708 al fratello Giovanni Battista (II):\nPer la nota \"di testa\" del bergamotto, si coglievano i frutti ancora acerbi e dalle loro bucce veniva estratta l'essenza profumata. Una particolare difficolt\u00e0 nella produzione del profumo che emergeva di raccolto in raccolto, era che quest'ultimo, esattamente come nel caso del vino, dipendeva strettamente dalle condizioni climatiche. Per questo le note profumate cambiavano sempre leggermente dal profumo originario.\nEra dunque compito del profumiere accettare la sfida che gli proponeva la natura e, per mezzo della mescolanza di essenze differenti, creare la stessa composizione dettata dalla ricetta originaria.\nPer poter garantire la riproduzione esatta del profumo, Farina si serviva di campioni di essenze, alcune delle quali sono oggi conservate nella stanza delle essenze del Museo del Profumo a Colonia (Casa Farina).\n\"Eau de Cologne\" conquista il mercato europeo.\nAll'inizio il commercio dell\u00b4Eau Admirable di Giovanni Maria Farina (I) si riduceva alla vendita all\u00b4interno del negozio di Colonia ed a quella nelle fiere di Francoforte sul Meno.\nPer la prima volta, nel 1716, \u00e8 possibile rintracciare nei registri della corrispondenza aziendale una spedizione della merce verso una citt\u00e0 esterna: Farina sped\u00ec dodici bottiglie ad una certa Madame Billy ad Aquisgrana. Nel 1720 la spedizione di profumo rimaneva piuttosto ridotta a livello quantitativo, tuttavia allarg\u00f2 i propri orizzonti in quanto si espanse e raggiunse Parigi, citt\u00e0 nella quale Farina sped\u00ec le prime 24 bottiglie nel novembre del 1721. Nel 1730 la clientela si allarg\u00f2.\nLo storico M\u00f6nckemeier ha registrato una spedizione di circa 3700 bottiglie a 39 indirizzi differenti fra gli anni 1730 e 1739.\nFarina stesso cita ulteriori spedizioni verso Francia, Spagna, Portogallo, Inghilterra, Paesi Bassi, Germania ed Italia in una lettera del 9 agosto 1737. Era soprattutto la nobilt\u00e0 ad accrescere sempre pi\u00f9 il prestigio dell\u00b4Eau admirable. In una lettera datata 31 agosto 1734, Farina rende partecipe il commerciante berlinese Fromerey della sua consegna presso il re prussiano Federico Guglielmo I. Gli ufficiali dell\u00b4armata francese che, alla fine della guerra per la conquista del trono polacco, tornavano dalla Renania nella loro patria, crearono un mercato per la vendita del profumo in Francia.\nA quest\u00b4epoca risale la dicitura \"Eau de Cologne\", la quale compare per la prima volta nei documenti dell\u00b4azienda grazie ad una lettera di Farina al barone Von Laxfeld di M\u00fcnster, datata 22 giugno 1742:\nNel 1740 il volume d\u00b4affari aument\u00f2 in modo repentino. Regolarmente venivano effettuate spedizioni verso Rouen, Parigi, Strasburgo, Magdeburgo, Treviri, Wesel, Kleve, Lione e Vienna. Ulteriori spedizioni venivano inviate da Farina ad Amsterdam, L'Aia, Liegi, Lilla, Aquisgrana, D\u00fcsseldorf, Bonn, Braunschweig, Francoforte sul Meno, Lipsia, Stoccarda,\nBamberga, Magonza e Coblenza.\nIn una lettera, datata 9 aprile 1747, Farina affermava che l\u00b4 \"Eau de Cologne\" era \"conosciuta in tutt\u00b4Europa\". Un\u00b4ulteriore, consistente miglioramento del commercio di \"Eau de Cologne\" si ottenne durante la Guerra dei sette anni. Farina riforniva gli ufficiali di entrambe le truppe francesi sul Reno le quali, nel frattempo, vedevano ormai il profumo come un bene indispensabile all\u00b4interno del loro equipaggiamento, esattamente come le parrucche, la cipria ed altri beni di lusso.\nGli ufficiali francesi, a loro volta, inviavano l\u00b4\"Eau de Cologne\" alle loro mogli, agli amici o alle promesse spose rimaste in patria. Il numero dei clienti francesi era cos\u00ec elevato da far pensare allo storico M\u00f6nckmeier che il commercio dell\u00b4\"Eau de Cologne\" di Farina potesse essere denominato quasi esclusivamente \"commercio esclusivamente francese\" durante gli anni \u00b450 e \u00b460 del XVIII secolo.\nPer quanto riguarda la portata di questo commercio, M\u00f6nckmeier conta, fra il 1750 ed il 1759, l'invio di 12.371 bottiglie e negli ultimi 7 anni di vita di Giovanni Maria Farina (I), si erano raggiunte le 27.393 bottiglie. Alla morte di Farina (1766) il commercio dell\u00b4\"Eau de Cologne\" era quasi diventato l'attivit\u00e0 principale della sua azienda.\nConfezionamento, sigillo originale e pubblicit\u00e0.\nDurante il XVIII secolo ogni bottiglia di profumo venne contrassegnata dallo stemma rosso della famiglia per provare l'autenticit\u00e0 del prodotto.\nGiovanni Maria Farina faceva confezionare la sua \"Eau de Cologne\" in lunghe bottiglie verdi, dette \"rosolie\".\nLe rosolie messe in vendita sul mercato contenevano 8 o 4 once di profumo.\nNel 1760 vennero prodotte anche le bottiglie da \"quarto\", cio\u00e8 da \"due once\". Il formato preferito sul mercato era comunque la bottiglia mezzana, venduta da Farina a 6 talleri o 9 fiorini la dozzina.\nAll'inizio il profumo veniva venduto a bottiglie singole, pi\u00f9 avanti Farina avrebbe provveduto all\u00b4invio di cassette di profumo contenenti 4, 6, 8, 12 o 18 bottiglie. L'autenticit\u00e0 della merce veniva testimoniata dallo stemma familiare apposto sul sigillo rosso.\nOltre a ci\u00f2 ogni spedizione veniva accompagnata da una stampa delle \"istruzioni per l'uso\" sotto forma di un biglietto firmato direttamente dal produttore.\nSu queste istruzioni per l'uso di legge che l'Acqua di Colonia non serviva solo per la profumazione esterna del corpo, bens\u00ec poteva essere utilizzata anche per l'igiene orale, l'annullamento dell'alitosi e la cura ideale contro molte altre malattie contagiose.\nNell'agosto 1785 Madame Duplessis da Nogent fece recapitare un messaggio a Farina a Colonia con il quale gli chiedeva se l\u00b4\"Eau de Cologne\" avrebbe potuto curare la paralisi del marito. Giovanni Maria Farina (III) le rispose di bagnare delle tele di lino nel profumo e di sfregarle sulle parti doloranti del corpo. Inoltre, per tre volte alla settimana, poteva aggiungervi 50 gocce d\u00b4acqua di fonte. Concluse la sua lettera affermando: perlomeno cos\u00ec facendo non correte il rischio di provocargli alcuna lesione.\nSolo nel 1811 scomparve dalle istruzioni per l'uso l'avvertenza riguardante le propriet\u00e0 medicinali del prodotto. I biglietti vennero comunque conservati a scopo pubblicitario. La firma autentica del produttore venne sostituita nel 1803 da un'altra firma, creata per mezzo di un timbro, in modo tale da far s\u00ec che ogni singola bottiglia potesse essere provvista di biglietto.\nL'azienda guidata da Johann Maria Farina (III), 1766\u20131792.\nDopo la morte di Giovanni Maria Farina (I) nel 1766, fu il nipote Giovanni Maria Farina (III) a condurre gli affari dell\u00b4azienda familiare. Lo zio lo aveva preso con s\u00e9 ed ospitato nella propria casa nel 1733 fino a quando i due non litigarono e Giovanni Maria Farina (III) prese servizio sotto le armi dell'Olanda. Intorno al 1747 Farina torn\u00f2 a Colonia e lavor\u00f2 inizialmente come dipendente presso suo zio. Nel 1749 per\u00f2 apr\u00ec un proprio negozio ed una fabbrica di cioccolato. Nel frattempo vendeva l\u00b4 \"Eau de Cologne\" dello zio a D\u00fcsseldorf dove il fratello di quest'ultimo, Carlo Geronimo Farina, si era trasferito nel 1747 dopo aver cessato il commercio all\u00b4interno dell\u00b4azienda \"Gebr\u00fcder Farina &amp; Comp\".\nM\u00f6nckmeier ritiene che gi\u00e0 ai tempi di Giovanni Maria Farina (I), il nipote Giovanni Maria Farina (III) sarebbe divenuto il futuro erede del segreto della fabbricazione dell\u00b4\"Eau de Cologne\".\nSiccome Giovanni Maria Farina (III) non sarebbe riuscito ad amministrare efficacemente la fabbricazione dell\u00b4\"Eau de Cologne\", gli affari del suo negozio, delle commissioni, l'azienda delle spedizioni e la fabbrica di cioccolato senza un aiuto esterno, in particolare dopo la morte dello zio, nomin\u00f2 Carlo Antonio Zanoli, un dipendente dello zio, socio in affari.\nZanoli, il quale lavorava per i Farina dal 1747, mise a disposizione la sua esperienza nel campo del commercio delle spedizioni e delle commissioni, ma non venne reso partecipe dei segreti della fabbricazione dell\u00b4\"Eau de Cologne\". Zanoli fu reso partecipe dei guadagni, anche se l'accordo durato 6 anni, stipulato fra lui e Farina, rimase segreto.\nIn tutta la successiva storia dell\u00b4azienda non \u00e8 mai pi\u00f9 capitato che si entrasse in societ\u00e0 con membri estranei alla cerchia familiare. M\u00f6nckmeier tuttavia, non considera questo fatto come evento di vitale importanza per lo sviluppo dell\u00b4azienda.\nDopo la separazione di Zanoli dall\u00b4azienda, Giovanni Maria Farina (III) si dedic\u00f2 sempre pi\u00f9 al commercio dell\u00b4\"Eau de Cologne\".\nL'estensione geografica della vendita di Farina si estendeva in tutta Europa, ad eccezione di Italia, Spagna e Portogallo, sebbene la Francia fosse sempre al primo posto.\nIl modo in cui i destinatari delle spedizioni di \"Eau de Cologne\" si moltiplicassero non viene descritto dalle fonti ancora oggi consultabili, si pu\u00f2 per\u00f2 ipotizzare che il profumo raggiungesse ulteriori circoli di clientela grazie soprattutto alle grandi case di commissione presenti nelle citt\u00e0 portuali.\nLa prima spedizione diretta dell\u00b4\"Eau de Cologne\" nelle Indie risale al 1776. Verso la fine del 1780, Farina decise di cessare le rimanenti aziende di spedizione e commissione per dare la priorit\u00e0 al commercio dell\u00b4\"Eau de Cologne\" ed alla fabbrica di cioccolato.\nAlla sua morte, avvenuta il 30 giugno 1792, Giovanni Maria Farina (III) non aveva ancora preso una decisione per quanto riguardava la conduzione dell\u00b4azienda di famiglia. Siccome gli affari finirono nelle mani di sua moglie e dei suoi figli, fin\u00ec l'epoca in cui era un singolo ad amministrare le potenzialit\u00e0 dell\u00b4azienda.\nSviluppi apportati da Johann Baptist Farina e Carl Anton Hieronymus Farina (VI), 1792\u20131841.\nA fianco si trova una lettera di Goethe del 9 maggio 1802 al pittore Hoffmann di Colonia:\nIl 22 maggio 1802 Hoffmann invi\u00f2 a Weimar l'Acqua di Colonia comprata da Farina.\nL'azienda viene eletta nel 1872 fornitrice ufficiale di Eau de Cologne presso le maggiori corti europee."}
{"id": "1490115", "revid": "11959", "url": "https://it.wikipedia.org/wiki?curid=1490115", "title": "Fuso nautico", "text": ""}
{"id": "1490118", "revid": "112623151", "url": "https://it.wikipedia.org/wiki?curid=1490118", "title": "Colonnata (Sesto Fiorentino)", "text": "Colonnata \u00e8 una frazione del comune di Sesto Fiorentino. Si trova nella parte nord del territorio comunale alle pendici di Monte Morello. Istituzionalmente fa riferimento al centro civico n. 4 avente sede presso la cosiddetta \"Casa del Guidi\" in viale Primo Maggio.\nFra i luoghi di interesse \u00e8 possibile citare la Chiesa di San Romolo a Colonnata, Villa Villoresi, Villa Gerini e immediatamente al di sopra dell'abitato, alle pendici del Monte Acuto, Villa Ginori.\nOrigine del toponimo.\nForse deve il suo nome ai termini relativi alla centuriazione romana, come gi\u00e0 il nome Sesto Fiorentino suggerisce chiaramente. \u00c8 incerta l'ipotesi che il toponimo Colonnata derivi dalla presenza di una colonna che indicava la distanza da Firenze. Altra interpretazione deriva dalla presenza dei resti dell'acquedotto romano, che arrivava con tragitto sotterraneo dalla localit\u00e0 La Chiusa di Calenzano fino al torrente Rimaggio. Qui il manufatto, del quale sono state trovate tracce durante i lavori del Cavet, emergeva, forse correndo sopra delle basse arcate che permettevano di ottenere la giusta pendenza per proseguire verso il centro di Firenze. Proprio nel parco di Villa di Colonnata (o Villa Gerini), una delle pi\u00f9 belle ed importanti ville della zona, si trovano tutta una serie di vasche e fontane che arricchivano il parco, oggi di gusto romantico, fin dal 1600, nel periodo in cui la ricca residenza era di propriet\u00e0 di Ferrante Capponi. \u00c8 molto probabile che manufatti di epoca etrusco romana si trovino nei suoi terreni, mai toccati dall'edificazione selvaggia delle zone circostanti.\nUn'indicazione sulle potenzialit\u00e0 dei terreni si trova nel racconto di Pinocchio, nel quale parlando del Campo dei Miracoli si cita un fatto realmente avvenuto nel parco della villa con il ritrovamento da parte del giardiniere di un tesoretto di monete di epoca antica, racchiuse in un vaso e che diedero al terreno il nome di Campo dei Miracoli.\nLa localit\u00e0 \u00e8 stata inoltre sicuramente interessata da un insediamento di epoca longobarda, avendo la zona tra la Villa di Colonnata o Gerini e la vecchia manifattura Ginori, l'antico toponimo di \"Corte\", riferito a un tipico edificio edificato dalle popolazioni longobarde."}
{"id": "1490119", "revid": "106908", "url": "https://it.wikipedia.org/wiki?curid=1490119", "title": "Medvedev", "text": "Medvedev (, , traslitterato Medvedjev) \u00e8 un cognome slavo di una certa diffusione (la parola come sostantivo significa \"orso\"). Lo portano alcune personalit\u00e0 e si pu\u00f2 riferire a:"}
{"id": "1490120", "revid": "91475", "url": "https://it.wikipedia.org/wiki?curid=1490120", "title": "Atl\u00e9tico Platense", "text": ""}
{"id": "1490124", "revid": "287204", "url": "https://it.wikipedia.org/wiki?curid=1490124", "title": "Salaiole", "text": "Salaiole \u00e8 una frazione del comune di Borgo San Lorenzo nella citt\u00e0 metropolitana di Firenze, meglio nota come Poggiolo-Salaiole, in quanto composta da questi due abitati contigui.\nLa frazione \u00e8 situata nella parte meridionale del territorio comunale, costituendo quindi una delle vie d'accesso al Mugello, in quanto raggiungibile da Firenze lungo la via Faentina, dalla quale la via delle Salaiole inizia sul lato destro poche centinaia di metri dopo l'abitato di Mulinaccio (frazione del comune di Vaglia), per poi concludersi, dopo aver superato l'omonimo abitato, al km 0 della via Sagginalese (SP41) in prossimit\u00e0 di Borgo San Lorenzo.\nLa strada delle Salaiole, seguendo il corso del torrente Fistona, si posiziona praticamente in parallelo al tratto della SR 302 (\"Via Faentina\") compreso fra Polcanto e Borgo San Lorenzo, ma in realt\u00e0, come una qualsiasi cartina evidenzia, appare un collegamento in linea d'aria pi\u00f9 diretto pur rappresentando un tracciato pi\u00f9 disagevole, sia per la presenza di buoni dislivelli rappresentati da salite e discese brevi ma di pendenza relativamente importante prima del passaggio attraverso la frazione, sia per la sede stradale disponibile ben pi\u00f9 stretta. Si ritiene fra l'altro che storicamente fosse proprio questa la via maestra fra Firenze e Borgo San Lorenzo e non quella attuale che attraversa la valle del torrente Faltona. In tal senso andrebbe anche Emanuele Repetti,che addirittura definisce tutta la strada di collegamento fra Firenze e Borgo San Lorenzo (cio\u00e8 l'attuale tracciato della via Faentina almeno fino a Polcanto) come via delle Salaiole, pur non citando mai, curiosamente, l'abitato delle Salaiole, che non rientra difatti fra i luoghi censiti e alfabetizzati, mentre compare il vicino abitato di Montepulico.\nLa frazione \u00e8 sede (presso la chiesetta di Sant'Ansano) di un'importante base regionale scout.\nLa breve salita delle Salaiole, che si trova fra l'abitato e l'innesto con la via Faentina, \u00e8 conosciuta fra gli amatori del ciclismo mugellani per la sua durezza; a tal proposito nel settembre 2016 vi \u00e8 transitata, per la prima volta, la storica Coppa della Liberazione per allievi di ciclismo, organizzata dal locale Club Ciclo Appenninico 1907."}
{"id": "1490129", "revid": "1305772", "url": "https://it.wikipedia.org/wiki?curid=1490129", "title": "Gaio Calvisio Sabino", "text": "A Gaio Calvisio Sabino corrispondono:"}
{"id": "1490135", "revid": "131358", "url": "https://it.wikipedia.org/wiki?curid=1490135", "title": "Ferro Carril Oeste", "text": ""}
{"id": "1490144", "revid": "767487", "url": "https://it.wikipedia.org/wiki?curid=1490144", "title": "Themes from William Blake's The Marriage of Heaven and Hell", "text": "Themes from William Blake's The Marriage of Heaven and Hell \u00e8 il quarto album della band Norvegese Ulver. \nSi tratta di una riproposizione in musica del libro di William Blake \"The Marriage of Heaven and Hell\". La copertina dell'album \u00e8 sulla confezione, mentre il libretto interno contiene le parti del testo di Blake da cui sono tratte le liriche.\nDescrizione.\nPubblicato nel 1998, quest'album \u00e8 stato il primo dei molti passi inattesi degli Ulver, differente da quanto questi avessero mai fatto in precedenza.\nL'arrivo nella band di Tore Ylwizaker, che si occup\u00f2 di parte della composizione e dell'architettura sonora, aggiunta all'espansione della ricerca artistica di Garm, ha portato la band a superare i confini del black metal e della sua estetica.\nL'album \u00e8 difficilmente catalogabile entro un singolo genere, comprendendo influenze che vanno dall'Avantgarde metal alla musica electronica, ed incorporando elementi della musica industriale, del progressive metal e della musica ambient.\nDal punto di vista dei testi, l'album esplora l'intero poema di William Blake, e comprende la partecipazione di molti musicisti esterni alla band.\nNonostante la confusione - ed a volte l'ostilit\u00e0- generata nei fans del periodo precedente della band, l'album \u00e8 stato accolto con molto favore dalla critica sia della scena rock/metal che di quella alternativa.\nTra gli altri riconoscimenti, \u00e8 stato proclamato 'album del mese' da molte importanti riviste di settore quali Terrorizer, Metal Hammer, Rock Hard.\nTracce.\nNell'ultima traccia sono presenti circa 20 minuti di silenzio, ed appaiono come ospiti anche Ihsahn e Samoth degli Emperor e Fenriz dei Darkthrone."}
{"id": "1490150", "revid": "237256", "url": "https://it.wikipedia.org/wiki?curid=1490150", "title": "Vladimir Vasilyevich Markovnikov", "text": ""}
{"id": "1490151", "revid": "237256", "url": "https://it.wikipedia.org/wiki?curid=1490151", "title": "Vladimir Vasilevich Markovnikov", "text": ""}
{"id": "1490157", "revid": "21583", "url": "https://it.wikipedia.org/wiki?curid=1490157", "title": "Ordine di Montesa", "text": "L'Ordine di Montesa, anche detto Orden de Caballer\u00eda de Nuestra Se\u00f1ora de Montesa, \u00e8 un antico ordine monastico-militare spagnolo, reso dinastico nel 1587.\nStoria.\nSin dal XII secolo i sovrani aragonesi si erano avvalsi dei servigi dei cavalieri dell'ordine del Tempio per la difesa dei loro domini contro i Mori.\nDopo la soppressione dei Templari, decretata da papa Clemente V nel 1312, Giacomo II d'Aragona ottenne da papa Giovanni XXII di utilizzare i beni dei cavalieri presenti nel suo regno per creare un nuovo ordine militare, intitolato alla Vergine e con sede nel castello di Montesa, in Valencia: il pontefice approv\u00f2 la fondazione con la bolla del 10 giugno 1317 e diede ai cavalieri la regola cisterciense.\nNel 1587 l'ordine venne unito alla Corona di Spagna e la carica di gran maestro venne resa ereditaria."}
{"id": "1490158", "revid": "121578347", "url": "https://it.wikipedia.org/wiki?curid=1490158", "title": "Ema (Shinto)", "text": "Gli sono piccole tavolette di legno, su cui i credenti shintoisti scrivono preghiere o desideri, che variano da grandi immagini di pittori professionisti, a piccole raffigurazioni di sconosciuti, talvolta anche a cura degli stessi fedeli. I motivi raffigurati sugli ema mostrano ampia diversit\u00e0 a seconda della natura dei desideri dei fedeli. \nStoria.\nA partire dal periodo Edo, nel periodo di maggior popolarit\u00e0 del teatro Kabuki, divenne comune per i templi ed i santuari ricevere ema da parte di pittori della scuola Torii. Questi possedevano quasi il monopolio della produzione di cartelli e di altro materiale promozionale per questi teatri, ed iniziarono a donare grandi dipinti di attori Kabuki fatti su tavolette di legno ai santuari. Nonostante i soggetti raffigurati potessero apparire insoliti per il contesto religioso, questi quadri furono ben accettati ed entrarono a far parte delle altre icone religiose dei santuari.\nContrariamente alle tradizioni occidentali dove la preghiera ha scopo di riverenza, lode e beatificazione di Dio, nello Shintoismo le persone chiedono ai kami una grande variet\u00e0 di cose, che vanno dalla pace nel mondo alla buona valutazione nel prossimo esame. In alcuni dei pi\u00f9 popolari e principali santuari, come il Santuario Meiji di Tokyo, si possono trovare ema scritti in molte lingue che sono stati lasciati dai turisti e contengono i propri desideri e le preghiere."}
{"id": "1490159", "revid": "404449", "url": "https://it.wikipedia.org/wiki?curid=1490159", "title": "Sagginale", "text": "Sagginale \u00e8 una frazione del comune italiano di Borgo San Lorenzo, nella citt\u00e0 metropolitana di Firenze, in Toscana.\nPosto lungo il corso del fiume Sieve, l'abitato si situa ad est di Borgo San Lorenzo, lungo la via Sagginalese (SP41) sulla strada che lambendo Vicchio (attraversando la frazione \"Ponte a Vicchio\") giunge fino a Dicomano.\nNella chiesa della Sacra Famiglia e San Quirico sono conservati il busto in argento con la reliquia di San Cresci, realizzato dal Foggini nel XVIII secolo e la \"Madonna col Bambino e Angeli\", che in origine si trovavano nella Pieve di San Cresci in Valcava. Poco lontano dal borgo si trova la Villa Votanidi.\nIl nome della frazione \u00e8 anche tristemente legato all'incipit di uno dei casi di recente cronaca italiana pi\u00f9 misteriosi e inquietanti, quello del cosiddetto Mostro di Firenze. Il 14 settembre 1974, lungo il corso del fiume Sieve, in uno spiazzo chiamato \"Le Fontanelle\", avvenne infatti il primo duplice omicidio di natura chiaramente maniacale ai danni di Stefania Pettini e Pasquale Gentilcore."}
{"id": "1490163", "revid": "122446470", "url": "https://it.wikipedia.org/wiki?curid=1490163", "title": "Corrado Ruggeri", "text": " Ha scritto vari reportage da tutto il mondo, in particolare in Asia.\nHa pubblicato con la casa editrice Feltrinelli il suo primo libro \"Farfalle sul Mekong\" nel 1994 e nel 1995 \"Il canto delle lucciole. Viaggio in Nuova Guinea tra cannibali e adoratori di spiriti\", tradotto in francese da Payot, e \"poi Bambini d'oriente\" nel 1998.\nCon la Mondadori, ha pubblicato \"S\u00ec, viaggiare. Come, quando, con chi, perch\u00e9,\" scritto con un altro grande viaggiatore, Folco Quilici.\nNel 2008 \u00e8 uscito, con DVD allegato, \"Il Drago e la Farfalla\", racconti di viaggio in Vietnam, pubblicato dalla Sitcom, editore anche del canale satellitare Marcopolo, del quale Ruggeri \u00e8 uno dei volti pi\u00f9 noti. Proprio con \"Il Drago e la Farfalla\" ha vinto la XIII edizione del premio letterario internazionale Citt\u00e0 di Gaeta per la letteratura di viaggio e d'avventura. A maggio 2011 \u00e8 uscito in libreria il suo romanzo \"Pap\u00e0 Mekong\" (Infinito edizioni) con prefazione di Aldo Cazzullo: parte dei diritti d'autore di questo libro sono devoluti a Ecpat (End Children Prostitution in Asia Tourism) per contribuire al mantenimento e all'educazione di bambini cambogiani vittime di abusi sessuali. Nel maggio 2013 ha pubblicato \"La mia Asia, 30 anni di viaggi in Oriente\", edito da Lt Editore. \nHa scritto anche un libro intervista con Gianni Alemanno, negli anni in cui era sindaco della Capitale, \"Cittadino di Roma\" (Mondadori) e la biografia di Roberto Wirth, proprietario dell'hotel Hassler di Roma e sordo profondo dalla nascita, \"Il silenzio \u00e8 stato il mio primo compagno di giochi\" (Newton Compton).Con Typimedia ha pubblicato nel novembre 2019 \"Storie di Bangkok\", una guida originale e innovativa che racconta la citt\u00e0 attraverso storie di donne e uomini. A marzo 2020 \u00e8 uscito \"Domani\", il suo secondo romanzo, edito da Ponte Sisto, un thriller ambientato tra la Cambogia, Beirut e Sarajevo, paesi e citt\u00e0 che hanno sofferto l\u2019orrore di guerre, l\u2019oltraggio di trafficanti di essere umani, luoghi \u201cmartiri della Storia\u201d in cerca della rinascita. A giugno 2021 ha pubblicato \"Atlante - Viaggi e personaggi in giro per il mondo\", (Ponte Sisto), 480 pagine di racconti di viaggio attraverso tutti i continenti.\nHa un sito, I Viaggi di Corrado Ruggeri, www.corradoruggeri.it , nel quale racconta i suoi viaggi."}
{"id": "1490172", "revid": "115984811", "url": "https://it.wikipedia.org/wiki?curid=1490172", "title": "Uropodio", "text": "Gli uropodi sono due appendici simmetriche, del VI segmento addominale dei Malacostraca (Crustacea). Possono anche essere ridotti, ma nella loro forma tipica si presentano come lamine appiattite e ben sviluppate che si dispongono ai lati del telson.\nLa forma e la disposizione degli uropodi e del telson, tipicamente a ventaglio, formano una \"pinna\" caudale che i Malacostraci usano nella caratteristica propulsione all'indietro."}
{"id": "1490174", "revid": "203185", "url": "https://it.wikipedia.org/wiki?curid=1490174", "title": "Giostra del Saracino", "text": "Con la locuzione Giostra del Saracino ci si pu\u00f2 riferire a:"}
{"id": "1490177", "revid": "73537", "url": "https://it.wikipedia.org/wiki?curid=1490177", "title": "Alexander Bell", "text": ""}
{"id": "1490180", "revid": "92843", "url": "https://it.wikipedia.org/wiki?curid=1490180", "title": "Popolo della libert\u00e0", "text": ""}
{"id": "1490187", "revid": "88740", "url": "https://it.wikipedia.org/wiki?curid=1490187", "title": "La stagione della caccia", "text": "La stagione della caccia \u00e8 un romanzo di Andrea Camilleri pubblicato nel 1992 nei \"Quaderni della Biblioteca siciliana di storia e letteratura\" dell'editore Sellerio. \u00c8 la prima opera di Camilleri che ebbe un immediato successo di pubblico e critica che da quel momento gli fu attribuito anche per i romanzi successivi.\nNella consueta nota posta al termine del romanzo Camilleri riporta la trama di un film inglese che racconta la storia di un nobile appartenente ad un ramo cadetto di una famiglia aristocratica che vuole diventare detentore unico del titolo nobiliare e si d\u00e0 quindi alla eliminazione fisica, ad uno ad uno, di tutti i membri viventi dell'albero genealogico della famiglia. \nLo scrittore siciliano avverte per\u00f2 che se qualcuno pensasse che egli si sia rifatto per il suo romanzo a questa pellicola sbaglierebbe perch\u00e9 la sua vera fonte d'ispirazione \u00e8 stata l\"'Inchiesta sulle condizioni sociali ed economiche della Sicilia (1875-1876)\" e precisamente il punto in cui alla domanda di un membro della commissione che chiedeva ad un responsabile dell'ordine pubblico se ultimamente nella sua zona vi fossero stati fatti di sangue questi rispondeva: \u00abNo. Fatta eccezione per un farmacista che per amore ha ammazzato sette persone\u00bb\nTrama.\nDalla nave a vapore che fa servizio postale da Palermo, arrivata al porto di Vigata in perfetto orario, scende una varia umanit\u00e0 da cui si distingue, e si vuole distinguere, uno strano, altezzoso, riservato personaggio che il geometra Fede, pettegolo dipendente del circolo dei nobili, si danna per riuscire a scoprire chi sia.\nDopo molto indagare scoprir\u00e0 che lo strano individuo ha intenzione di aprire a Vigata una nuova farmacia. Il mistero finalmente si sveler\u00e0 del tutto quando nell'insegna comparir\u00e0 il nome del farmacista: Alfonso La Matina, vale a dire \"Fof\u00f2\", il figlio di Santo La Matina, curatolo del marchese Peluso, che curava un giardino miracoloso in un posto segreto rigoglioso di frutti ed erbe che guarivano ogni male e che era stato barbaramente ucciso. Ora suo figlio Fof\u00f2 potr\u00e0 diventare un grande farmacista proprio con quei frutti ed erbe miracolose.\nIl racconto comincia ad essere punteggiato di morti: muore il padre del marchese Peluso che, pur essendo ormai completamente rimbecillito, sostiene che \u00e8 venuta la sua ora poich\u00e9 si \u00e8 aperta la stagione della caccia e, quasi paralizzato, se ne va carponi ad affogare in mare. Muore avvelenato, si ipotizza dai funghi, il tanto desiderato figlio maschio Rico, che il marchese era riuscito a procreare grazie all'arte farmaceutica del padre di Fof\u00f2. Muore fuori di senno, la signora madre Matilde. Muore anche lo stesso marchese Peluso che era riuscito a divenire padre per la seconda volta, sia pure per vie \"traverse\", di un figlio maschio. Muore, con la moglie americana, lo zio Tot\u00f2 (fratello del marchese Peluso che aveva fatto fortuna in America e che era ritornato a Vigata dopo lunga assenza). Muore anche Nen\u00e8, un cugino che aveva invano cercato di accasarsi con 'Ntont\u00f2, figlia del marchese, unica sopravvissuta della casata ed erede del patrimonio di famiglia. Tutte le morti, cos\u00ec come descritte, sembrano dovute a cause naturali o ad accidentali disgrazie. 'Ntont\u00f2 si sposer\u00e0 con Fof\u00f2 il quale confesser\u00e0, inspiegabilmente e candidamente, a un ufficiale di polizia del quale era diventato compagno di caccia, di essere lui il responsabile di alcune di quelle morti. Innamorato di 'Ntont\u00f2 sin dall'infanzia, dato il suo rango sociale, non avrebbe mai potuto arrivare a lei se non eliminando tutti quelli che potevano opporsi al matrimonio.\nTrasposizione televisiva.\nCon il titolo \"La stagione della caccia - C'era una volta Vigata\", il 25 febbraio 2019 \u00e8 stata trasmessa su Rai Uno la trasposizione filmica, prodotta da Rai Fiction, regia di Roan Johnson, sceneggiatura di Andrea Camilleri, Francesco Bruni e Leonardo Marini, con gli attori Francesco Scianna e Miriam Dalmazio."}
{"id": "1490191", "revid": "124966161", "url": "https://it.wikipedia.org/wiki?curid=1490191", "title": "Volkswagen Tiguan", "text": "La Volkswagen Tiguan \u00e8 un SUV della Volkswagen, prodotto dalla casa automobilistica di Wolfsburg dal 2007. Al Salone di Francoforte del 2015 viene presentata la seconda generazione.\nPrima generazione 5N (2007-2016).\nViene costruita sulla base comune a parecchi modelli del gruppo tedesco, come le Volkswagen Golf e Touran, la Audi A3 e la SEAT Altea. Si pu\u00f2 scegliere tra quattro allestimenti: \"Trend &amp; Fun\" (la base), \"Sport &amp; Style\" (la versione pi\u00f9 accessoriata), \"Track &amp; Field\" (la versione maggiormente improntata per il fuoristrada) e \"R LINE\" (la versione sportiva).\nIl nome della vettura \u00e8 la fusione tra i nomi \"Tigre\" e \"Iguana\", portando a \"Tiguan\" originato da un sondaggio della rivista tedesca Auto Bild.\nLe trazioni disponibili sono la classica trazione anteriore e la trazione integrale, quest' ultima disponibile come optional. Le motorizzazioni benzina disponibili all'esordio sono un motore da 110 kW (150 CV) e 1,4 litri di cilindrata, che eroga una coppia massima di 240 Nm, e un 2.0 da 147 kW (200 CV), con cambio manuale o automatico (Tiptronic 6 rapporti) e una coppia massima di 280 Nm. Il terzo propulsore disponibile \u00e8 un Diesel da 2.0 l con iniezione common rail, con il filtro antiparticolato di serie e due livelli di potenza: 103 kW (140 CV) e 125 kW (170 CV). La versione da 140 CV \u00e8 abbinata a un cambio manuale a 6 rapporti o al cambio automatico (DSG 6 rapporti). Gli ultimi motori giunti sul listino sono il 1.4 e il 2.0 TSI Bluemotion Technology, motori \"ecologici\" a trazione anteriore che grazie alle tecnologie start e stop e al sistema di recupero di energia in frenata ottimizzano le prestazioni e riducono consumi ed emissioni.\nTutti i motori soddisfano la normativa Euro 5 sulle emissioni inquinanti.\nRestyling 2011.\nNel luglio 2011, la Tiguan \u00e8 stata sottoposta a un profondo restyling.\nLe differenze esterne sono visibili nei fari anteriori meno ampi e dal diverso taglio, paraurti e mascherina sono stati completamente modificati con listelli cromati nella mascherina; anche il paraurti posteriore con un taglio pi\u00f9 netto e sportivo, cos\u00ec come le luci posteriori ora a LED e dalla forma a \"L\" rovesciata simili a quelli della Golf VII sono stati modificati, ma in maniera minore rispetto alle altre componenti della vettura.\nAltre innovazioni tecniche sono state fatte nei motori due motori a benzina:\nSeconda generazione AD1 (2016-).\nAl Salone dell'automobile di Francoforte del 2015 viene presentata la seconda generazione della Tiguan, che rispetto al modello del quale prende il posto \u00e8 stata completamente progettata da zero, con un profilo generale pi\u00f9 sbilanciato con una personalit\u00e0 sportiva.\nIl frontale, con le parti cromate che creano un'unica figura da un faro all'altro, \u00e8 sviluppato tutto in orizzontale. Inoltre il frontale varia a seconda della versione (\"stradale\" o \"off-road\"): infatti nella seconda versione l'altezza da terra \u00e8 aumentata, ci sono pi\u00f9 protezioni che consentono un angolo d'attacco di 26,5 gradi rispetto ai 18,3 della prima mentre l'angolo d'uscita \u00e8 invariato per le due versioni. Nella parte pi\u00f9 bassa della griglia anteriore sono racchiusi in una cornice nera i fari fendinebbia e le prese d'aria.\nI motori annunciati sono otto (quattro a benzina e quattro a gasolio, tutti turbo) e per quelli a benzina sono: 1.4 TSI da 125 CV e 150 CV, 2.0 TSI da 180 CV e 220 CV. I Diesel invece sono: 1.6 TDI da 115 CV e 2.0 TDI da 150, 190 e 240 CV. Inoltre la nuova Tiguan introduce il \"4Motion Active Control\", un sistema di trazione integrale permanente che va a regolarsi, nel caso ci si trovi su fondi accidentati con scarsa aderenza, su una delle quattro modalit\u00e0 presenti (Onroad, Snow, Offroad e Offroad Individual, quest'ultimo per avere maggiore controllo della vettura).\nL'equipaggiamento dei sistemi elettronici di sicurezza comprende il Front Assist comprendente il City Emergency Braking per la frenata automatica in citt\u00e0, il Lane Assist per monitorare il mantenimento corretto della direzione della corsia di marcia e l'Automatic Post-Collision Braking System che in caso d'incidente continua a frenare dopo la collisione per evitare altri urti. La seconda generazione della Tiguan \u00e8 in vendita dalla primavera del 2016.\nNel 2016 \u00e8 stata sottoposta alle prove d'impatto dell'Euro NCAP, ottenendo il risultato di 5 stelle, riconfermando quanto gi\u00e0 ottenuto nei test precedenti del 2007 e del 2009."}
{"id": "1490192", "revid": "1610933", "url": "https://it.wikipedia.org/wiki?curid=1490192", "title": "Adriana Cavarero", "text": "Biografia.\nAdriana Cavarero nasce a Bra (in provincia di Cuneo) nel 1947. Trascorre la sua adolescenza a Torino e, successivamente, a Verona. Si laurea con lode in Filosofia e lavora all'Universit\u00e0 degli Studi di Padova, sino al 1984. Insieme a Luisa Muraro \u00e8 tra le fondatrici della comunit\u00e0 filosofica veronese \u00abDiotima\u00bb (1984) che trae il suo nome dalla figura di Diotima di Mantinea, indicata da Socrate come propria fondamentale maestra nelle pagine del \"Simposio platonico\", da cui si dimette nel 1990. Attualmente insegna Filosofia politica all'Universit\u00e0 degli Studi di Verona ed \u00e8 \"Visiting Professor\" presso la New York University. Fa parte inoltre del comitato scientifico di \u00abBiennale Democrazia\u00bb.\nI suoi interessi spaziano dal pensiero antico a quello moderno e contemporaneo, soprattutto nella loro valenza politica. Gli aspetti che influenzano il suo approccio alla tradizione filosofica sono due: il \"pensiero della differenza sessuale\" come prospettiva teorica che va a decostruire il testo occidentale da un punto di vista femminista e il pensiero di Hannah Arendt, utilizzato nelle sue categorie pi\u00f9 innovative, come quella di nascita, unicit\u00e0, azione e narrazione. Alla solitaria astrattezza del Soggetto filosofico, cos\u00ec come alla sua imprendibile frammentazione postmoderna, viene contrapposta l'unicit\u00e0 concreta, incarnata e sessuata dell'essere umano che si genera nelle relazioni plurali, concrete e corporee, con gli altri esseri umani."}
{"id": "1490202", "revid": "7", "url": "https://it.wikipedia.org/wiki?curid=1490202", "title": "Storia del Genoa", "text": ""}
{"id": "1490206", "revid": "339392", "url": "https://it.wikipedia.org/wiki?curid=1490206", "title": "Sistemi lineari e stazionari", "text": ""}
{"id": "1490208", "revid": "33689", "url": "https://it.wikipedia.org/wiki?curid=1490208", "title": "Cleobulina di Lindo", "text": ""}
{"id": "1490209", "revid": "110157", "url": "https://it.wikipedia.org/wiki?curid=1490209", "title": "Livello 7", "text": "Livello 7 \u00e8 un romanzo di fantascienza apocalittica scritto nel 1959 da Mordecai Roshwald. \n\u00c8 raccontato come se fosse il diario scritto dal soldato X-127 durante la sua permanenza all'interno della struttura militare sotterranea denominata \"Livello 7\", dove ha il compito di azionare armi nucleari in caso di attacco nemico.\nIl libro, scritto in piena guerra fredda, \u00e8 innanzitutto un monito contro la corsa agli armamenti nucleari. L'autore esprime inoltre la disumanizzazione nella guerra tecnologica degli addetti alle armi, che diventano semplicemente dei prolungamenti delle macchine con cui interagiscono.\nIl diario del soldato X-127 \u00e8 scritto in modo tale che non sia possibile determinare a quale delle due superpotenze appartiene il narratore. I riferimenti ai valori della nazione per cui presta servizio sono presentati in maniera tale da essere compatibili con le dichiarazioni di entrambi i contendenti della guerra fredda. Inoltre non sono mai dati riferimenti geografici n\u00e9 nomi di persona (tutti i personaggi sono indicati con una sigla alfanumerica).\nTrama.\nAl soldato premi-pulsanti X-127 viene comunicato che deve recarsi nel sotterraneo Livello 7 per un'esercitazione. Giunto a destinazione, scopre per\u00f2 che la sua assegnazione alla struttura \u00e8 permanente: come gli altri assegnati al livello, dovr\u00e0 aspettare fino allo scoppio della guerra nucleare, quando avr\u00e0 il compito di premere i pulsanti per il lancio dei missili atomici.\nDopo di allora, poich\u00e9 la vita sulla Terra sar\u00e0 impossibile a causa delle radiazioni, gli occupanti del livello dovranno rimanervi a vita, generando discendenti che un giorno potranno uscire all'esterno.\nIl Livello 7 \u00e8 il pi\u00f9 profondo e pi\u00f9 piccolo di una serie di rifugi sotterranei che ospiteranno la popolazione militare e civile al momento dello scontro. I pi\u00f9 superficiali sono stati costruiti solo per l'effetto psicologico sulla popolazione, non potendo in alcun modo garantire la sopravvivenza degli occupanti.\nQuando viene dichiarata la guerra X-127 compie il suo dovere e la superficie della Terra diviene subito inabitabile. Al termine dello scontro, che in totale dura 2 ore e 58 minuti, gli occupanti della struttura militare scoprono che il primo attacco \u00e8 partito per un errore tecnico, e ad esso hanno fatto seguito azioni reciproche di rappresaglia. Entrambi i contendenti si dichiarano vincitori.\nMan mano che passa il tempo, al Livello 7 giungono per\u00f2 notizie che tutti gli altri livelli sotterranei, compresi quelli del fronte nemico, vengono raggiunti dalle radiazioni. Queste infine raggiungono anche il Livello 7, sterminando cos\u00ec ogni forma di vita sulla Terra."}
{"id": "1490210", "revid": "767487", "url": "https://it.wikipedia.org/wiki?curid=1490210", "title": "Maciste contro il vampiro", "text": "Maciste contro il vampiro \u00e8 un film del 1961 diretto da Sergio Corbucci e Giacomo Gentilomo.\nTrama.\nMaciste si allontana dal suo villaggio per salvare la vita ad un bambino, quando ritorna scopre che il villaggio \u00e8 stato distrutto e la sua amata \u00e8 stata rapita insieme a molte altre donne da una banda. Maciste parte per salvare i prigionieri e si trova a dover affrontare il capo della banda, un essere inumano dotato di capacit\u00e0 sovrannaturali."}
{"id": "1490211", "revid": "20768", "url": "https://it.wikipedia.org/wiki?curid=1490211", "title": "Filosofia della differenza", "text": "Con la locuzione filosofia della differenza o pensiero della differenza si usa definire una corrente filosofica del XX secolo strettamente connessa ad alcune posizioni teoriche femministe.\nStoria.\nSi \u00e8 diffusa principalmente in Europa e negli Stati Uniti a partire soprattutto dalle elaborazioni critiche della psicoanalista, poi fuoriuscita dalla scuola psicoanalitica lacaniana, Luce Irigaray.\nA partire dalla fine degli anni sessanta essa inizia a condurre un'analisi critica della concezione della sessualit\u00e0 elaborate fino ad allora in ambito psicoanalitico a partire da Freud stesso.\nIn particolare, centrale nella riflessione della Irigaray \u00e8 il concetto di fallogocentrismo, che essa avvia in \"\" proprio a partire dall'ambivalenza del titolo del libro, che contemporaneamente designa lo specchio come strumento di costruzione dell'identit\u00e0, cos\u00ec come descritto da Lacan, e lo speculum come oggetto di uso ginecologico, atto a permettere al medico la visione della cavit\u00e0 vaginale del corpo femminile; parlando di fallogocentrismo, quindi, la Irigaray intende rilevare come la centralit\u00e0 del logos, della razionalit\u00e0 discorsiva nella tradizione culturale occidentale - centralit\u00e0 su cui si sofferma anche Derrida - \u00e8 in realt\u00e0 marcata e originata dal fallocentrismo originario della civilt\u00e0 che questa cultura esprime. Irigaray mostra quindi, attraverso un'analisi decostruttiva della storia della filosofia e della psicologia, come in questa la differenza di genere sia stata ignorata e neutralizzata, interpretando la femminilit\u00e0 e la specificit\u00e0 che essa rappresenta come un'immagine riflessa - appunto, specchiata - nell'unica figura di identit\u00e0 concepita, che \u00e8 basata appunto sul mondo maschile.\nLo stesso Derrida torner\u00e0 poi sul concetto di fallogocentrismo in alcune opere significative, come ad es. \"Sproni\", dove egli riconduce il tema della differenza sessuale al rapporto della filosofia con la verit\u00e0; in altri termini, per Derrida \u00e8 proprio l'ignoranza dell'alterit\u00e0 in quanto tale, di cui \u00e8 espressione anche la differenza di genere e che \u00e8 intrinseca alla razionalit\u00e0 fin dal suo stesso fondamento, ad aver precluso ai filosofi l'accesso alla verit\u00e0, come una sorta di effetto di castrazione, a causa del quale proprio la pretesa di ridurre la verit\u00e0 a oggetto presente, la tentazione di esaurirla in una qualsivoglia definizione, spinge inesorabilmente la verit\u00e0 stessa a una sorta di rimozione: Derrida sottolinea per\u00f2 anche il rischio che il femminismo, in quanto ideologia della donna che crede alla sua stessa verit\u00e0, rischia di ricadere nello stesso effetto di castrazione. \nSecondo questo concetto filosofico, solo un pensiero della differenza realmente radicale, capace cio\u00e8 di mantenere in s\u00e9 stesso l'alterit\u00e0 scongiurando tentazioni identitarie (foss'anche di identit\u00e0 di genere), pu\u00f2 dunque realizzare un effettivo superamento del fallogocentrismo proprio della metafisica. \nIn Italia principali esponenti di questa corrente filosofica femminista si possono ritenere Luisa Muraro e Adriana Cavarero, la quale in particolare contrappone al soggetto astratto e disincarnato centrale nella filosofia tradizionale, la singolarit\u00e0 incarnata e vivente dell'essere umano nelle sue concrete relazioni sociali e sessuali, sottolineando come in realt\u00e0 il soggetto della metafisica fosse concepito a partire dalla negazione del corpo ascetica propria del genere maschile, mentre alla donna, biologicamente legata alle funzioni riproduttive strutturalmente connesse alla sua corporeit\u00e0, la possibilit\u00e0 di concepirsi come soggettivit\u00e0 astratta \u00e8 radicalmente preclusa.\nI concetti fondamentali dell'elaborazione della \"filosofia della differenza\" si possono riassumere dal punto di vista meramente critico nel mettere in luce come inconsistente e falsa la pretesa di neutralit\u00e0 e quindi di universalit\u00e0 del linguaggio e dal punto di vista propositivo nel farsi promotrice di un nuovo linguaggio pi\u00f9 espressivo e non rimovente la realt\u00e0 incontrovertibile della differenza pi\u00f9 radicale che \u00e8 la differenza a livello sessuale."}
{"id": "1490212", "revid": "713714", "url": "https://it.wikipedia.org/wiki?curid=1490212", "title": "Sperone", "text": ""}
{"id": "1490219", "revid": "339392", "url": "https://it.wikipedia.org/wiki?curid=1490219", "title": "Cancelliere della Confederazione", "text": ""}
{"id": "1490220", "revid": "28592", "url": "https://it.wikipedia.org/wiki?curid=1490220", "title": "Cancelleria federale", "text": ""}
{"id": "1490224", "revid": "123747791", "url": "https://it.wikipedia.org/wiki?curid=1490224", "title": "Manuchar Mark'oishvili", "text": "Carriera.\nGuardia di 195 centimetri, Manuchar \u00e8 cresciuto cestisticamente con l'Universit\u00e0 di Tbilisi. In patria vince due campionati di fila con il Basco Batumi. Nel 2002 arriva in Italia, si accasa alla Benetton Treviso, con la quale vince un scudetto e una coppa Italia. Lascia la squadra trevigiana nel gennaio 2004, per approdare in Germania nel Mitteldeutscher BC.\nDal 2004 al 2007 veste la maglia dell'Olimpia Lubiana. In Slovenia vince due campionati, due coppe nazionali ed una supercoppa nazionale. Nel 2004 conquista anche l'Eurocup Challenge.\nDal 2007 al 2009 gioca con il BK Kyiv, trasferendosi nel luglio del 2009 alla Pallacanestro Cant\u00f9. Il 17 maggio del 2011 la Pallacanestro Cant\u00f9 comunica che Manuchar Mark'oishvili rinnova il contratto prolungandolo per altre due stagioni.\nIl 28 gennaio 2013 si trasferisce al Galatasaray S.K.B., sotto pagamento di un buyout di 500.000 dollari da parte del club turco."}
{"id": "1490225", "revid": "767487", "url": "https://it.wikipedia.org/wiki?curid=1490225", "title": "Il figlio di Spartacus", "text": "Il figlio di Spartacus \u00e8 un film del 1962 diretto da Sergio Corbucci. Peplum con protagonisti Steve Reeves e Gianna Maria Canale, il film \u00e8 un sequel non ufficiale di \"Spartacus\" (1960) in quanto include una menzione del personaggio di Varinia, creato appositamente per il romanzo su cui tale film si basa.\nTrama.\nDurante la spedizione in Egitto, Giulio Cesare manda in Asia minore il centurione Rando che, dopo aver scoperto di essere figlio di Spartaco, guida gli schiavi ribelli contro Marco Licinio Crasso, uccisore di suo padre."}
{"id": "1490226", "revid": "2373", "url": "https://it.wikipedia.org/wiki?curid=1490226", "title": "Bushy Park", "text": "Bushy Park \u00e8 il secondo per estensione tra i Parchi Reali della citt\u00e0 di Londra, dopo Richmond Park. Si trova nel quartiere di Richmond upon Thames e gran parte della sua superficie \u00e8 aperta al pubblico.\nEsteso , Bushy Park sorge poco distante dalla residenza reale di Hampton Court. Il parco offre la possibilit\u00e0 di pescare, di fare brevi passeggiate a cavallo e di utilizzare il canotto. Vi sono inoltre aree di conservazione di piante ed animali, in particolare di daini e cervi rossi. Nel parco trova anche sede il National Physical Laboratory.\nStoria.\nLa storia del Bushy Park \u00e8 antichissima. I ritrovamenti archeologici dimostrano che l'area era abitata e conosciuta persino 4000 anni fa, durante l'et\u00e0 del Bronzo. Vi sono anche evidenti tracce di un passato medievale; nel Medioevo l'area era probabilmente un insieme di campi coltivati.\n Quando Enrico VIII si impadron\u00ec del palazzo di Hampton Court, residenza di Thomas Wolsey, usufru\u00ec anche dei parchi ad esso annessi, che oggi formano Bushy Park: \"Hare Warren\", \"Middle Park\" e \"Bushy Park\". Amante della caccia, fece introdurre in queste zone boschive diversi esemplari di daini e cervi.\nI suoi successori aggiunsero particolari pi\u00f9 pittoreschi, come ad esempio il fiume Longford, un canale lungo 19\u00a0km fatto costruire per ordine di Carlo I d'Inghilterra che riforniva di acqua il palazzo reale.\nDurante la Prima guerra mondiale il parco divenne sede di un ospedale ed in seguito un orfanotrofio. \nIl generale Dwight D. Eisenhower progett\u00f2 proprio all'interno del parco le operazioni del D-Day.\nDalla seconda met\u00e0 del Novecento, dopo la Seconda guerra mondiale, i londinesi hanno festeggiato qui il \"Chestnut Sunday\". Questa tradizione \u00e8 stata ripresa nel 1993.\nCome arrivare.\nLe stazioni ferroviarie pi\u00f9 vicine sono Hampton Court a sud, Hampton Wick ad est, Teddington e Fulwell a nord, e Hampton ad ovest. Tutte distano all'incirca 10-20 minuti dal parco.\nVoci correlate.\nGli altri Parchi Reali sono:"}
{"id": "1490229", "revid": "212348", "url": "https://it.wikipedia.org/wiki?curid=1490229", "title": "Les Miserables", "text": ""}
{"id": "1490230", "revid": "767487", "url": "https://it.wikipedia.org/wiki?curid=1490230", "title": "Just Doin' It! Live (DVD)", "text": "Just Doin' It! Live \u00e8 un DVD pubblicato dal gruppo inglese Status Quo nel novembre del 2006.\nIl DVD.\nIl DVD contiene l'intero concerto, con il \"tutto esaurito\" tenuto nel \"National Exhibition Centre\" di Birmingham il 21 maggio del 2006, appena cinque mesi dopo una delicata operazione subita dal cantante-chitarrista Rick Parfitt per la asportazione di un tumore alla gola.\nOltre al concerto, il prodotto include interviste nel dietro le quinte - con sottotitoli anche in italiano - ai cinque componenti della band, pi\u00f9 un'ampia galleria fotografica.\nViene pubblicato anche in formato edizione speciale contenente in allegato un CD audio con una selezione di 14 tracce tratte dal concerto, a tiratura limitata.\nIl lavoro va al n. 4 delle classifiche inglesi."}
{"id": "1490231", "revid": "94902", "url": "https://it.wikipedia.org/wiki?curid=1490231", "title": "Ciclo di Landover", "text": ""}
{"id": "1490235", "revid": "1957733", "url": "https://it.wikipedia.org/wiki?curid=1490235", "title": "Revenge - Vendetta", "text": "Revenge - Vendetta \u00e8 un film del 1990, diretto da Tony Scott e tratto da un racconto di Jim Harrison.\nTrama.\nJay Cochran, pilota di caccia e veterano del Vietnam, si congeda dalla Marina e raggiunge il suo amico Tiburon \"Tibey\" Mendez, il quale gli deve la vita, che lo ha invitato a trascorrere un periodo di relax e di caccia presso la sua propriet\u00e0 a Puerto Vallarta, in Messico.\nArrivato alla villa faraonica e piena di guardie del corpo dell'amico che, in realt\u00e0, \u00e8 un potente \"boss\" (\"patr\u00f3n\") locale (\"tiburon\" in spagnolo vuol dire \"squalo\") Jay conosce Mireya, la giovane e bellissima moglie di Tiburon. Galeotto un libro di poesie di Federico Garc\u00eda Lorca, tra i due nasce una passione incontrollabile. Ma \u00e8 un rapporto mortalmente pericoloso e impossibile, che suscita in Jay un forte senso di colpa.\nQuando il \"boss\" scopre il tradimento, la vendetta sar\u00e0 tremenda e spietata. Tiburon raduna i suoi scagnozzi per un'irruzione nell'abitazione isolata in cui si trovavano Jay e Mireya, Jay viene massacrato, mentre Mireya viene sfregiata e consegnata ad un bordello con l'ordine di concederla a chiunque ed obbligata, almeno inizialmente, ad assumere eroina. In seguito Jay, a stento sopravvissuto al brutale pestaggio, viene incidentalmente ritrovato da uno sconosciuto che lo cura e riesce a guarirlo completamente. Jay si metter\u00e0 allora alla ricerca di Mireya durante la quale, uno dopo l'altro, uccider\u00e0 tutti coloro che avevano preso parte al suo pestaggio, fino ad arrivare a minacciare di morte lo stesso Tiburon Mendez, col quale per\u00f2, all'ultimo momento, si rappacificher\u00e0. Alla fine, Jay riuscir\u00e0 a ritrovare Mireya, ormai moribonda, in un monastero anche se, poco dopo il loro ricongiungimento, Mireya spirer\u00e0 tra le sue braccia dichiarandogli nuovamente il suo amore con l'ultimo respiro della sua vita.\nProduzione e incassi.\nIl film, molto curato sotto l'aspetto della fotografia, \u00e8 stato girato interamente in Messico, a Durango e Puerto Vallarta, nei luoghi dove la pellicola \u00e8 ambientata, tra il 19 settembre e il 14 dicembre 1988. Uscito negli Usa il 16 febbraio 1990, il film racimol\u00f2 appena 16 milioni di dollari. In Italia usc\u00ec nei cinema dal 31 agosto 1990. Terminate le riprese, Kevin Costner avvi\u00f2 nel 1989 la produzione di \"Balla coi lupi\", film che lo vide regista e interprete.\nCuriosit\u00e0.\nInizialmente il ruolo di Mireya era stato proposto ad Elena Sofia Ricci, che rifiut\u00f2. La parte and\u00f2 in seguito a Madeleine Stowe, all'epoca compagna di Tony Scott.\nMireya, il nome della protagonista, \u00e8 anche il nome della madre della Stowe, Mireya Mora Steinvorth."}
{"id": "1490245", "revid": "729019", "url": "https://it.wikipedia.org/wiki?curid=1490245", "title": "Salvatore Lo Presti", "text": " nonch\u00e9 il fondatore dell\"'Annuario del calcio mondiale\", manuale dell'editoria sportiva italiana, affermato ed apprezzato strumento di lavoro per addetti ai lavori (dirigenti, tecnici, procuratori, giornalisti).\nBiografia.\nNato a Marsala nel 1940, dopo le prime esperienze in alcuni fogli locali, e dopo aver frequentato per qualche anno l'Universit\u00e0 di Roma (ingegneria, poi scienze politiche), ha iniziato a lavorare nella redazione province del \"Corriere dello Sport\" diretto da Antonio Ghirelli nell'autunno 1961.\nPassato presto alla Redazione Calcio, \u00e8 stato assunto da Antonio Ghirelli, dopo aver assolto il servizio di leva, il 1\u00ba febbraio 1970, dopo essere stato trasferito alla redazione di Bari.\nGiornalista professionista dal 1971, \u00e8 passato successivamente alla redazione di Torino nella primavera del 1972 vivendo tutta l'epopea della di Boniperti e Trapattoni e del Torino di Pianelli e Radice.\nNel 1978 \u00e8 stato inviato al Mondiale in Argentina. Chiamato da Piercesare Baretti a guidare la redazione di Calcio di \"Tuttosport\" nel 1981, vi \u00e8 rimasto fino al 1982, quando \u00e8 tornato al \"Corriere dello Sport\" per andare a guidare a Bologna la Redazione calcio dell'edizione \"verde\" e seguendo numerosi gran premi di Formula Uno per la doppia testata.\nIl 1\u00ba gennaio 1986 \u00e8 tornato a Torino, alla redazione della \"Gazzetta dello Sport\" di cui \u00e8 diventato responsabile nel 1989. Carica mantenuta fino a quando \u00e8 andato in pensione, nel 2002, dopo aver seguito, da inviato speciale, il mondiale del 1998.\nNel frattempo ha collaborato anche, come corrispondente da Torino, al \"Corriere della Sera\" (1973/1980) ed al \"Giornale Nuovo\" (1980/81).\n. \u00c8 stato il primo ad arricchire le telecronache calcistiche con dati statistici, ed il primo che ha introdotto, negli anni '70, con la rubrica \"Anticipando Barb\u00e8\" (dal nome dell'allora Giudice Sportivo della Lega) le anticipazioni delle squalifiche del Giudice Sportivo, oggi diventate una normale prassi. Ha collaborato \u2013 per il calcio internazionale \u2013 all'\"Enciclopedia dello Sport\" dell'Istituto dell'Enciclopedia Italiana, ed \u00e8 coautore dell'enciclopedia \"Archivio Juventus\" (Edizioni Archivio, Bibbiena).\nConsigliere nazionale dell'USSI (Unione stampa sportiva italiana) e delegato AIPS fino al 2013, ha fatto parte della Commissione Calcio della stessa AIPS. Oggi \u00e8 consigliere dell'USSI regionale Piemonte-Valle d'Aosta, Gruppo &lt;Ruggero Radice&gt;."}
{"id": "1490246", "revid": "1649409", "url": "https://it.wikipedia.org/wiki?curid=1490246", "title": "Ordine militare di San Benedetto d'Avis", "text": "L'Ordine militare di San Benedetto d'Avis (in portoghese: \"Ordem de S\u00e3o Bento de Avis\") \u00e8 un ordine monastico-militare portoghese.\nStoria.\nTrae origine da un gruppo di cavalieri riunitisi nel 1147 per combattere i Mori in Portogallo: nel 1166 il re Alfonso I affid\u00f2 loro la difesa della citt\u00e0 di \u00c9vora e impose loro l'osservanza della regola cistercense.\nNel 1211 i cavalieri presero Avis agli Arabi, trasferirono nella citt\u00e0 la loro sede e l'ordine assunse l'attuale nome, con il quale fu confermato da papa Innocenzo III nel 1214: quando Giovanni I, figlio naturale di Pietro I e gran maestro dell'ordine, divenne re del Portogallo, cambi\u00f2 il nome della sua dinastia in casa d'Avis (1385).\nLe sorti dell'ordine si legarono sempre pi\u00f9 strettamente a quelle della Corona portoghese, alla quale venne annesso ufficialmente nel 1550: fu secolarizzato nel 1789 da Maria I, che la rese una semplice ricompensa al valore militare; all'epoca dell'esilio della famiglia reale portoghese venne trasferito in Brasile.\nClassi.\nL'Ordine dispone delle seguenti classi di benemerenza a dei post nominali qui indicati tra parentesi:"}
{"id": "1490247", "revid": "729019", "url": "https://it.wikipedia.org/wiki?curid=1490247", "title": "Trofeo Villa de Madrid", "text": "Il Trofeo Villa de Madrid \u00e8 un torneo calcistico internazionale estivo organizzato dall'Atletico di Madrid.\nLa prima edizione ha avuto luogo nel 1973 e l'ultima, la 29^ nel 2003. La formula \u00e8 variata nel corso degli anni, si \u00e8 passati dall'iniziale format a quattro squadre (in vigore fino al 1983) a successive edizioni a tre e due partecipanti.\nGli incontri della manifestazione vengono disputati nello stadio Vicente Calder\u00f3n."}
{"id": "1490250", "revid": "287204", "url": "https://it.wikipedia.org/wiki?curid=1490250", "title": "Greenwich Park", "text": "Greenwich Park \u00e8 uno dei Parchi Reali di Londra, e il primo ad essere stato riconosciuto tale (nel 1433). Il Parco di Greenwich \u00e8 uno dei pi\u00f9 grandi spazi verdi della Londra meridionale. Copre 183 acri (0,70\u00a0km\u00b2). All'interno del parco \u00e8 possibile osservare il fiume Tamigi e la citt\u00e0 di Londra. In questo parco si sono svolte nel 2012 le prove degli sport equestri di salto ostacoli, dressage e concorso completo dei Giochi della XXX Olimpiade.\nVoci correlate.\nGli altri Parchi Reali sono:"}
{"id": "1490253", "revid": "773636", "url": "https://it.wikipedia.org/wiki?curid=1490253", "title": "Chiesa di San Biagio (Montecatini Val di Cecina)", "text": "La chiesa di San Biagio si trova a Montecatini Val di Cecina.\nStoria e descrizione.\nCostruita alla met\u00e0 del XIV secolo, ha la fiancata, dove si aprono due eleganti finestre e il portale del XVI secolo, a bozze; la canonica risale al XVI secolo, e la sua costruzione priv\u00f2 la chiesa della facciata originaria.\nL'interno \u00e8 a tre navate con tetto a capriate, e colonne monolitiche sormontate da capitelli con il motivo delle foglie acquatiche. Alle pareti del coro sono da segnalare \"San Biagio\", \"San Sebastiano\" e un \"Cenacolo\", attribuito a Cristoforo Roncalli; e una tavola di Neri di Bicci con \"San Sebastiano e i santi Biagio e Antonio abate\" (1478 ca.). Ai lati del coro, due angeli cerifori in marmo, detti popolarmente \"i cechini\".\nLa \"Madonna di Caporciano\" \u00e8 una statua in pietra dipinta, trovata all'inizio del Seicento in miniera. Una tavoletta in legno con il monogramma \"IHS\" si ritiene sia stata donata alla chiesa da san Bernardino.\nLa chiesa \u00e8 sede di parrocchia e fa parte della diocesi di Volterra; ha il titolo di arcipretura ed \u00e8 stata sede di vicaria foranea fino alla met\u00e0 del 1900."}
{"id": "1490254", "revid": "767487", "url": "https://it.wikipedia.org/wiki?curid=1490254", "title": "Modest Mouse", "text": "I Modest Mouse sono un gruppo musicale indie rock statunitense formatosi ad Issaquah (Washington) nel 1993, per iniziativa del chitarrista e cantante Isaac Brock, del bassista Eric Judy e del batterista Jeremiah Green.\nFin dal loro album di debutto, \"This Is a Long Drive for Someone with Nothing to Think About\" (1996), la formazione ha visto il contributo stabile di Brock, Green e Judy. Nel maggio 2006 Johnny Marr, ex chitarrista degli Smiths, si \u00e8 unito al gruppo per l'album \"We Were Dead Before the Ship Even Sank\".\nI Modest Mouse hanno raggiunto un significativo successo di pubblico dopo aver firmato nel 2000 un contratto per la Epic Records, etichetta della Sony. Le sonorit\u00e0 dei loro primi album sono state accostate a quelle dei Pixies, dei Built to Spill e di numerosi altri gruppi alternative rock.\nLa band prende nome da un passo del racconto \"Il segno sul muro\" di Virginia Woolf che recita: \"...and very frequent even in the minds of modest, mouse-coloured people...\".\nStoria del gruppo.\nPrimi anni (1994-1999).\nNel 1994 Brock, Green, Gallucci e John Wickhart hanno registrato presso i Dub Narcotic Studios di Calvin Johnson il loro primo EP, \"Blue Cadet-3, Do You Connect?\", pubblicato poi dall'etichetta K Records. Il singolo successivo, pubblicato per la Sub Pop Records, \u00e8 stato registrato da Steve Wold (meglio noto come il bluesman Seasick Steve) ai Moon Studios. \nIn questo periodo i Modest Mouse hanno registrato quello che avrebbe dovuto essere il loro album di debutto, \"Sad Sappy Sucker\", ma continui ritardi hanno fatto s\u00ec che fosse messo da parte e dimenticato fino al 2001, quando fu ufficialmente pubblicato.\nDopo il passaggio alla Up Records, i Modest Mouse hanno registrato diversi lavori presso i Moon Studios, compreso l'album \"This Is a Long Drive for Someone with Nothing to Think About\" del 1996. In questo periodo mancava temporaneamente dalla formazione il chitarrista Dann Gallucci, mentre il bassista Laine Logan veniva sostituito da Eric Judy. Questo doppio album \u00e8 stato prodotto e inciso da Steve Wold, al tempo anche lui membro del gruppo.\nL'uscita successiva, sempre con la produzione di Wold, \u00e8 stata \"Interstate 8\", ma l'affermazione del gruppo \u00e8 avvenuta solo nel 1997 con la pubblicazione dell'album \"The Lonesome Crowded West\", anch'esso registrato ai Moon Studios da Scott Swayze. \"The Lonesome Crowded West\" ha reso i Modest Mouse una band di culto, ed \u00e8 ora diffusamente considerato uno degli album che definiscono l'indie rock della met\u00e0 degli anni novanta. \nIn precedenza, il gruppo aveva inciso l'EP \"The Fruit That Ate Itself\".\nNel 1999 l'etichetta Up Records ha pubblicato una collezione di singoli e rarit\u00e0 intitolata \"Building Nothing Out of Something\", contenente l'intero \"Interstate 8\" ad eccezione delle canzoni \"Edit the Sad Parts\" e \"Buttons to Push the Buttons\".\nAnni 2000 e successi internazionali.\nI Modest Mouse hanno poi siglato un contratto con la Epic Records, per la quale nel 2000 \u00e8 uscito \"The Moon &amp; Antarctica\". Il gruppo ha riscosso un discreto successo su radio alternative rock con i singoli \"3rd Planet\" e \"Gravity Rides Everything\". L'album \u00e8 stato accolto favorevolmente dalla critica, ottenendo una valutazione di 9.8 su 10 dalla rivista musicale online Pitchfork. Inoltre il disco \u00e8 stato certificato disco d'oro dalla RIAA. Il singolo \"Gravity Rides Everything\" \u00e8 stato utilizzato per lo spot del minivan Nissan Quest, una mossa che Brock ha pubblicamente riconosciuto come sfacciatamente commerciale ma necessaria per acquisire stabilit\u00e0 economica. Brock ha poi lavorato ad un album per il suo progetto parallelo Ugly Casanova sotto etichetta Sub Pop.\nNel 2001 i Modest Mouse hanno poi pubblicato l'EP \"Everywhere and His Nasty Parlour Tricks\", una collezione di canzoni registrate durante le sessioni per \"The Moon &amp; Antarctica\" ma escluse dall'album definitivo, oltre a vedere finalmente distribuito sul mercato \"Sad Sappy Sucker\", concepito nel 1994 come album di debutto ma poi accantonato in favore di \"This Is a Long Drive for Someone with Nothing to Think About\". Nel 2002 il gruppo si \u00e8 unito ai Cake, ai De La Soul, ai Flaming Lips, agli Hackensaw Boys e ai Kinky per l'Unlimited Sunshine Tour.\nNel marzo 2003 Green ha abbandonato il gruppo a causa di un esaurimento nervoso, nonostante ufficialmente il distacco sia stato attribuito alla volont\u00e0 di dedicarsi al suo side-project Vells. Nello stesso anno, Green e il bassista Eric Judy sono comparsi sull'album solista di debutto di Adam Forkner, ossia \"VVRSSNN\". Green \u00e8 stato sostituito alla batteria da Benjamin Weikel (gi\u00e0 batterista, oltre che tastierista, degli Helio Sequence), mentre il chitarrista Dann Gallucci \u00e8 tornato a far parte del gruppo dopo il suo temporaneo distacco ai tempi di \"Sad Sappy Sucker\".\nIl 6 aprile 2004 i Modest Mouse hanno pubblicato il loro quarto album, \"Good News for People Who Love Bad News\", che ha collezionato due hit, \"Float On\" e \"Ocean Breathes Salty\" (entrambe eseguite al \"Saturday Night Live\" il 13 novembre 2004). L'album \u00e8 stato certificato disco di platino dalla RIAA, disco d'oro dalla Music Canada e disco d'argento dalla BPI. In seguito, nello stesso anno, Green si \u00e8 riunito al gruppo, mentre Weikel \u00e8 tornato a suonare la batteria per gli Helio Sequence. Dopo l'abbandono di Gallucci in agosto, i Modest Mouse si sono esibiti in tour con Jim Fairchild dei Grandaddy e degli All Smiles.\nNel 2005 i Modest Mouse sono stati menzionati nella sentenza della Corte Suprema in merito al caso \"MGM contro Grokster\". Il giudice David Souter ha scritto che sulla rete P2P di Grokster, \"gli utenti che cercano canzoni della Top 40, per esempio, o l'ultima novit\u00e0 dei Modest Mouse sono sicuramente pi\u00f9 numerosi di quelli che cercano di scaricare gratuitamente il Decameron, e sia Grokster che StreamCast hanno trasformato quella richiesta in dollari\".\nNel maggio 2006 entra a far parte del gruppo il chitarrista ex-The Smiths Johnny Marr. Il successivo album discografico del gruppo, \"We Were Dead Before the Ship Even Sank\", viene pubblicato nel marzo 2007. Si tratta del primo album a raggiungere la vetta nella classifica statunitense Billboard 200, grazie anche ai singoli di successo \"Dashboard\", \"Missed the Boat\" e \"We've Got Everything\". In edizione limitata ed in formato vinile 7\" vengono distribuiti altri singoli, ossia \"Satellite Skin\", \"Autumn Beds\" e \"Perpetual Motion Machine\". Nel frattempo l'album viene certificato disco d'oro negli Stati Uniti ed in Canada.\nNel giugno 2008 il gruppo intraprende un tour che tocca tutto il Nord America e che dura circa due anni.\nSuccessivamente Jim Fairchild (Grandaddy e All Smiles) sostituisce Marr come chitarrista, dal momento che quest'ultimo si sposta nella formazione dei The Cribs.\nAnni 2010.\nNel 2010 il disco \"The Moon &amp; Antarctica\" viene ripubblicato in vinile dalla Record Store Day.\nNel luglio 2010 la band si esibisce come headliner all'80/35 Music Festival e all'End of the Road Festival. In agosto invece suona al Reading and Leeds Festivals.\nNell'aprile 2011 Big Boi annuncia la sua collaborazione con i Modest Mouse. Il 29 maggio seguente il gruppo interpreta due nuove canzoni (\"Poison the Well\" e \"Lampshades on Fire\") nell'ambito dello Sasquatch Festival. Contribuisce inoltre alla compilation-tributo a Buddy Holly \"Rave On Buddy Holly\", pubblicata nel giugno 2011, con il brano \"That'll Be the Day\".\nNel giugno 2012 il sito Pitchfork pubblica un documentario di circa 45 minuti che include registrazioni live, materiale di archivio e \"making of\" della band. Il 25 gennaio 2013 la band annuncia la propria partecipazione ad una serie di festival come il Coachella nel mese di aprile.\nNel mese di giugno dello stesso anno, invece, il gruppo cancella le date previste in Europa per focalizzare la propria attenzione sul processo di realizzazione del nuovo album."}
{"id": "1490256", "revid": "83549", "url": "https://it.wikipedia.org/wiki?curid=1490256", "title": "Ikaria", "text": ""}
{"id": "1490274", "revid": "94902", "url": "https://it.wikipedia.org/wiki?curid=1490274", "title": "Unicam", "text": ""}
{"id": "1490276", "revid": "320578", "url": "https://it.wikipedia.org/wiki?curid=1490276", "title": "Eau de cologne", "text": ""}
{"id": "1490278", "revid": "773636", "url": "https://it.wikipedia.org/wiki?curid=1490278", "title": "Oratorio di Santa Barbara (Montecatini Val di Cecina)", "text": "L'oratorio di Santa Barbara sorge nell'area della Miniera di Caporciano, nel comune di Montecatini Val di Cecina, in provincia di Pisa, diocesi di Volterra.\nStoria e descrizione.\nDetto anche di Caporciano, fu riedificato nel 1787, in sostituzione di una precedente cappella. Fino allora vi rimase la statua in pietra della Lampetrosa, poi la devozione popolare l'ha collocata nella chiesa di San Biagio e al suo posto fu messa una copia.\nRinnovato nel 1851, fu dedicato alla patrona dei minatori.\nSopra il portale \u00e8 collocata una maiolica raffigurante la \"Madonna di Caporciano\", copia di quella posta nella cappella, al quarto livello sotterraneo della miniera, a circa 250 metri di profondit\u00e0: \u00e8 scavata nella roccia e sul fondo \u00e8 collocato un altare sormontato da una ceramica bianca e azzurra della manifattura Ginori (1833), che rappresenta la \"Madonna col Bambino che tiene in mano un uccello tra santa Barbara e san Sisto\"; davanti a questa immagine i minatori sostavano in preghiera prima di scendere nelle profondit\u00e0 della terra. All'interno possiamo ammirare l'altare, opera del noto scultore Lorenzo Bartolini e una tela raffigurante la \"Madonna di Guadalupe\" opera del pittore messicano Juan Rodriguez Xuarez."}
{"id": "1490279", "revid": "767487", "url": "https://it.wikipedia.org/wiki?curid=1490279", "title": "Dall'altra parte della luna", "text": "Dall'altra parte della luna \u00e8 un rockdocumentary diretto da Dario Baldi e Davide Marengo, in cui hanno documentato sette mesi di lavoro della band salentina Negramaro.\nI due registi hanno filmato la band durante alcuni live e soprattutto durante il loro soggiorno a San Francisco durante la lavorazione del loro terzo album \"La finestra\", registrato al Plant Studio. Il documentario realizzato con varie tecniche (super 8, 16 mm e digitale), mischia immagini a colori e in bianco e nero, in un montaggio frenetico fatto di esibizioni live e racconti e confessioni dei membri della band.\nIl documentario \u00e8 stato presentato nella sezione \"Orizzonti\" alla 64\u00aa Mostra internazionale d'arte cinematografica di Venezia ed \u00e8 stato trasmesso in televisione in data 11 dicembre 2007 su Italia 1. \u00c8 stato pubblicato in formato DVD nell'edizione deluxe di \"La finestra\", pubblicata nel novembre 2007."}
{"id": "1490284", "revid": "219110", "url": "https://it.wikipedia.org/wiki?curid=1490284", "title": "Mario Curletto", "text": "Ha iniziato a tirare di fioretto da ragazzino sotto la guida dello zio, il grande Maestro di scherma Athos Perone presso il Circolo Scherma Fides di Livorno. Dopo un'eccellente carriera a livello giovanile, con partecipazioni ai \"Mondiali Giovani\" \u2013 Cremona 1954, Budapest 1955, Lussemburgo 1956 \u2013 entr\u00f2 in Nazionale assoluta e partecip\u00f2 ai Campionati del Mondo dal 1958 al 1961, vincendo nel '58 a Filadelfia la medaglia di bronzo a squadre. Nel 1960 e nel 1962 \u00e8 stato Campione d'Italia assoluto di fioretto. Alle Olimpiadi di Roma 1960, Curletto ottenne la pi\u00f9 grande soddisfazione della sua carriera: l'argento a squadre nel fioretto; insieme a lui Aldo Aureggi, Luigi Carpaneda, Edoardo Mangiarotti e Alberto Pellegrino. Nel 1964 partecip\u00f2 ai Giochi Olimpici di Tokyo, con minor successo. Il 26 settembre del 1960 \u00e8 stato nominato Cavaliere della Repubblica. All'inizio degli anni '60 si trasfer\u00ec con la moglie Gabriella a Piombino e dette impulso al \"Circolo Scherma Piombino\" dal quale uscirono il nazionale Paolo Parietti, il nazionale giovanile Fabrizio Di Rosa e il Maestro Lio Bastianini, negli anni a seguire amico e compagno di lavoro.\nDal 1969 al 1976 \u00e8 stato presidente di giuria internazionale ai Campionati Mondiali e alle Olimpiadi di Monaco di Baviera (1972), dove giudic\u00f2 la finale per l'oro tra l'ungherese Jeno Kamuti e il polacco Witold Woyda, e presidente di giuria alle Olimpiadi di Montr\u00e9al (1976). Dal 1972 al 1976 \u00e8 stato l'allenatore della nazionale italiana di fioretto. Dal 1993 al 1996 \u00e8 stato invece Consigliere nazionale per la scherma e referente per la sciabola. Dal 1997 fino alla scomparsa \u00e8 stato membro della \"Commissione arbitrale\" e presidente del \"Comitato Provinciale\" FIS di Livorno. Nel 1999 \u00e8 stato insignito della \"Stella d'argento\" e successivamente della \"Stella d'oro al merito sportivo\" dal CONI.\nA met\u00e0 degli anni ottanta Curletto ritorn\u00f2 a Livorno a dirigere il Circolo Scherma Fides e nel 1994, insieme con il Maestro Bastianini e altri amici, fond\u00f2 il \"Circolo Scherma intitolato allo zio Athos Perone\" con la carica di direttore tecnico. La societ\u00e0 ha chiuso nel 2004 la sua decennale attivit\u00e0 riunificandosi con il Circolo Scherma Fides e, soprattutto, conquistando l'oro Olimpico con Aldo Montano, allievo e pupillo di Curletto per 14 anni.\nNel 2005 in Palazzo Vecchio a Firenze, l'Assessore Giani ha premiato oltre 200 dirigenti sportivi (di societ\u00e0, del CONI e di Federazioni e Discipline associate) nel corso della \"Giornata del Dirigente\" promossa dal CONI regionale. Un riconoscimento speciale \u00e8 stato assegnato alla figura di Mario Curletto.\nDal 2005 a Piombino i grandi amici della scherma hanno istituito il \"Memorial Mario Curletto\" all'interno del Trofeo Athos Perone, un riconoscimento che viene assegnato a un protagonista del mondo della scherma che si sia particolarmente distinto nel corso dell'anno precedente. In questi anni il premio \u00e8 stato assegnato ad importanti campioni come il fiorettista Andrea Baldini (2005) e la pluripremiata Margherita Granbassi (2006). Nel 2007 ottiene l'elogio \"Cesare Salvadori\", ex schermidore olimpico e Presidente del Comitato organizzatore dei campionati del mondo di scherma Torino 2006, amico in pedana e fuori di Mario Curletto, mentre nel 2008 il premio \u00e8 stato dato ad Antonio Di Ciolo, Maestro del Circolo scherma di Pisa che porta il suo stesso nome, Maestro di numerosi campioni regalati alla scherma e non per ultimo grande amico sui luoghi di gara, e non solo, di Mario Curletto. Nel 2009 il Comitato Organizzatore ha deciso di assegnare il 5\u00b0 Trofeo Memorial alla pluricampionessa Margherita Zalaffi la cui filosofia, che si sposa in pieno con quella di Mario Curletto, \u00e8 quella di allenare ottimi atleti ma soprattutto quella di trasmettere loro valori importanti per raggiungere nobili traguardi sia in campo sportivo, sia nella vita di sempre. Nel 2010 il premio \u00e8 stato dato all'allievo \"di sempre\", Aldo Montano. Grande emozione alla consegna del 6\u00b0 Memorial, il Circolo Scherma Piombino ha infatti voluto consegnare il riconoscimento a Montano che, con grande commozione, ha ricordato l'importante figura del Maestro. \u201cIl premio che abbiamo deciso di assegnare ad Aldo \u2013 spiegano dal Comitato organizzatore - \u00e8 sicuramente merito dei risultati ottenuti, fra tutti la medaglia d'oro alle Olimpiadi di Atene 2004, ma assume un valore aggiunto dato che raccontiamo di lui non solo come schermitore che ha raggiunto sulle pedane obiettivi importanti, ma anche per la sua spontaneit\u00e0, la seriet\u00e0, e soprattutto la capacit\u00e0 con la quale \u00e8 riuscito a far tesoro di tutti quegli insegnamenti ricevuti da Mario Curletto e da coloro che gli sono stati vicini\u201d (Fonte F.I.S)."}
{"id": "1490285", "revid": "295403", "url": "https://it.wikipedia.org/wiki?curid=1490285", "title": "Indoor soccer", "text": "L'indoor soccer, conosciuto anche come \"arena soccer\" o \"showbol\", \u00e8 uno sport di squadra giocato con un pallone sferico su un campo di gioco ovale, con due porte.\nStoria.\nVari tentativi di creare una versione indoor del calcio furono effettuati in varie parti del mondo, a partire dalla terra d'origine di questo sport, l'Inghilterra. In Sudamerica si diffuse in Uruguay, dando poi negli anni 1930 origine al calcio a 5.\nNegli Stati Uniti d'America il calcio aveva sin dalle sue origini difficolt\u00e0 ad imporsi a causa della concorrenza con sport pi\u00f9 radicati come il baseball, il football americano ed il basket; solo a partire dal 1968 nacquero i primi campionati professionistici locali, la USA e la NPSL che poi l'anno seguente diedero origine alla NASL. Proprio la NASL organizz\u00f2 nel 1971 il primo campionato indoor per riempire il vuoto sportivo della pausa invernale: il torneo, che univa alcune regole del calcio con quelle dell'hockey, venne vinto dal ma non ebbe immediato seguito.\nIl successo dell'indoor soccer \u00e8 da attribuire alla tourn\u00e9e effettuata dalla selezione di calcio dell'Armata Rossa sovietica che, nel febbraio 1974 affront\u00f2 dapprima una selezione All-Star della NASL e poi i campioni in carica NASL del . Nonostante le sconfitte subite, il successo di pubblico e di critica indusse la NASL a creare un vero e proprio campionato indoor per le stagioni 1975 e 1976.\nDopo altri due mini tornei ad inviti nel 1978 e 1979, la nascita nel 1978 di una lega concorrente, la MISL, spinse definitivamente la NASL a organizzare regolari campionati indoor nella stagione invernale, fino al proprio fallimento nel 1984. Nello stesso anno nacque la AISA, un'altra lega di calcio indoor che nel 1990 avrebbe assunto il nome di NPSL.\nDagli anni 1990 agli anni 2010 si sono succedute numerose leghe di calcio indoor, sino alla nascita nel 2008 della Major Arena Soccer League che si \u00e8 imposta come principale campionato professionistico di indoor soccer.\nRegole.\nLe regole di questo sport possono variare in base alla regione geografica e all'organizzatore del torneo, ma prevedono sempre due squadre di sei giocatori che si affrontano in un campo delimitato da un recinto.\nLa variante pi\u00f9 diffusa \u00e8 quella praticata nei campionati professionistici nordamericani, che prevede le seguenti regole:"}
{"id": "1490289", "revid": "709565", "url": "https://it.wikipedia.org/wiki?curid=1490289", "title": "Pseudoscorpionida", "text": "Gli pseudoscorpioni (Pseudoscorpionida , 1866), detti anche 'falsi scorpioni', costituiscono un ordine di aracnidi (subphylum Chelicerata), con 3\u00a0300 specie e 23 famiglie. Gli pseudo scorpioni svolgono in genere un'azione benefica nei confronti degli esseri umani, in quanto predatori naturali di larve di tarma, larve di dermestidi, psocoptera, formiche, acari e moscerini. Sono piccoli e inoffensivi, raramente avvistabili a causa delle loro piccole dimensioni, nonostante siano comuni in molti ambienti. Gli pseudo scorpioni spesso praticano foresi, una forma di cooperazione nella quale un organismo si serve di un altro allo scopo di spostarsi.\nCaratteristiche.\nGli pseudoscorpioni appartengono alla classe degli aracnidi e sono caratterizzati dalle dimensioni ridotte. Sono piccoli aracnidi con un corpo a forma di pera, hanno cheliceri con ghiandole sericigene per tessere piccole tele, grandi pedipalpi foggiati a chele e notevole somiglianza con gli scorpioni. Differiscono dagli scorpioni per l'opistosoma, non suddiviso in mesosoma e metasoma, e per l'assenza del telson aculeo (che negli scorpioni porta la ghiandola del veleno) e per questo sono anche detti \"falsi scorpioni\". Misurano in genere dai 2\u00a0mm agli 8\u00a0mm. La pi\u00f9 grande specie conosciuta \u00e8 il \"Garypus titanius\" dell'Isola di Ascensione, i cui esemplari arrivano a 12\u00a0mm. Le dimensioni degli pseudoscorpioni sono in genere inferiori, con una media di 3\u00a0mm.\nL'addome, noto come opistosoma \u00e8 suddiviso in dodici segmenti, ognuno protetto da placche (dette tergiti sul dorso e sterniti sull'addome), composti da chitina. L'addome \u00e8 corto e arrotondato posteriormente, invece che terminante in una coda segmentata e dotata di pungiglione, come invece accade negli scorpioni. La somiglianza \u00e8 appunto all'origine del nome \"pseudoscorpioni\". Il colore del corpo pu\u00f2 variare da giallo a marrone scuro; la coppia di chele assume spesso una diversa sfumatura. Possono avere uno o due paia di occhi, oppure esserne sprovvisti.\nGli pseudoscorpioni hanno otto zampe, ognuna delle quali conta dai cinque agli otto segmenti; il numero di segmenti \u00e8 caratteristico, ed \u00e8 usato per distinguere tra loro le varie famiglie e generi. Hanno due lunghi pedipalpi con cheliceri. I pedipalpi consistono in genere in una componente fissa e una mobile, controllata da muscoli abduttori. Una ghiandola velenifera, con corrispondente dotto \u00e8 generalmente posta nella componente mobile. Il veleno \u00e8 utilizzato per catturare e immobilizzare le prede dello pseudoscorpione. Durante la digestione gli pseudo scorpioni versano un fluido dalle moderate propriet\u00e0 corrosive sulla preda, quindi ne ingeriscono i resti liquefatti.\nGli pseudo scorpioni secernono tela da una ghiandola posta sulla mandibola, con la quale creano bozzoli a forma di disco per il corteggiamento, la muta o nei quali trascorrere la stagione fredda. Non possiedono per\u00f2 polmoni a libro come i veri scorpioni e i Tetrapulmonata. Respirano invece esclusivamente attraverso orifizi respiratori.\nComportamento.\nAlcune specie hanno un'elaborata danza di corteggiamento, durante il quale il maschio conduce la femmina sopra uno spermatoforo precedentemente depositato su una superficie. In altre specie i maschi spingono lo sperma nei genitali femminili con le zampe anteriori. La femmina trasporta le uova fecondate in sacche attaccate all'addome; i piccoli rimangono sul dorso della madre per un breve periodo dopo la schiusa. Ogni covata d\u00e0 alla luce dai 20 ai 40 piccoli. Il ciclo riproduttivo pu\u00f2 verificarsi pi\u00f9 di una volta all'anno. I giovani esemplari passano attraverso tre mute, nel corso di vari anni, prima di raggiungere la forma adulta. Molte specie effettuano la muta in una piccola cupola serica, che li protegge dai nemici durante questo periodo di vulnerabilit\u00e0. Una volta adulti gli pseudoscorpioni vivono dai due ai tre anni. Sono attivi nei periodi caldi dell'anno, mentre svernano in bozzoli di seta quando il clima si fa rigido. Le specie pi\u00f9 piccole vivono tra i detriti e nell'humus. Alcune specie sono arboricole, altre si nutrono di parassiti (phagophilia) in un esempio di simbiosi a scopo igienico con altre specie. Certe specie possono essere trovate a nutrirsi di tarme sotto le elitre di alcuni coleotteri.\nDistribuzione.\nCi sono pi\u00f9 di 3\u00a0300 specie conosciute di pseudoscorpione, suddivisi in pi\u00f9 di 340 ordini. Molti altri continuano regolarmente a essere scoperti. Sono diffusi in tutto il mondo, anche in regioni dal clima rigido come il nord dell'Ontario. La maggior densit\u00e0 e biodiversit\u00e0 si ha nelle regioni tropicali e subtropicali, dove sono diffusi anche a livello insulare, come nelle Isole Canarie, che contano 25 specie endemiche. Ci sono anche due specie endemiche nelle isole di Malta. Le varie specie sono state ritrovate per esempio sotto la corteccia degli alberi, tra foglie secche e aghi di pino, sul terreno, in cavit\u00e0 e in tronchi, sotto le pietre, dentro alle caverne, sulla battigia, in fratture rocciose.\nIl \"Chelifer Cancroides\" \u00e8 la specie pi\u00f9 comunemente ritrovata nelle case, dove la si pu\u00f2 generalmente osservare in ambienti che conservano libri polverosi. Qui i piccoli animali (2,5 - 4,5\u00a0mm) possono trovare il loro nutrimento, come i pesciolini d'argento o gli acari della polvere. Entrano nelle case facendosi trasportare da altri insetti, necessariamente pi\u00f9 grandi dello pseudoscorpione, oppure insieme con la legna da ardere.\nEvoluzione.\nIl pi\u00f9 antico fossile di pseudoscorpione conosciuto risale a 380 milioni di anni fa, al periodo Devoniano. Possiede gi\u00e0 tutti i tratti attuali degli pseudo scorpioni, a indicare che l'ordine ha avuto un'evoluzione precoce nella storia degli animali terrestri. Come molti altri ordini di aracnidi anche gli peseudoscorpioni sono cambiati molto poco dalla loro comparsa, mantenendo quasi tutti gli aspetti della loro conformazione originaria.\nFonti storiche.\nGli pseudo scorpioni furono descritti da Aristotele, che probabilmente li trov\u00f2 tra i rotoli di una biblioteca, dove si stavano nutrendo di pesciolini d'argento. Robert Hooke parla di 'granchi di terra' nel suo testo del 1665, \"Micrographia\". Un'altra fonte risale al decennio del 1780 quando George Adams senior scrive d un 'insetto-aragosta' osservato da alcuni operai che stavano bevendo le loro porter, e prelevato via da un intelligente gentiluomo che lo port\u00f2 alla sua abitazione."}
{"id": "1490290", "revid": "1226", "url": "https://it.wikipedia.org/wiki?curid=1490290", "title": "Complesso del Vittoriano", "text": ""}
{"id": "1490294", "revid": "119753084", "url": "https://it.wikipedia.org/wiki?curid=1490294", "title": "Lepre dei coppi", "text": "Per lepre dei coppi, o l\u00eavre de c\u00f3ppi in lingua ligure, si intende il gatto, \"lepre delle tegole\" (dei tetti). \nNella cultura.\n\u00c8 citato nel testo di \"Cr\u00eauza de m\u00e4\", dall'omonimo album, di Fabrizio De Andr\u00e9:\n[...]\"cose da beive, cose da mangi\u00e4\"\n\"fritt\u00fba de pigneu giancu de Purtufin\"\n\"\u00e7ervelle de bae 'nt'u meximu vin\"\n\"lasagne da fiddi\u00e0 ai quattru tucchi\"\n\"paci\u00fbgu in aegruduse de l\u00e9vre de cuppi\"[...]\n[...]cose da bere, cose da mangiare\nfrittura di pesciolini, bianco di Portofino\ncervelli di agnello nello stesso vino\nlasagne del pastaio ai quattro sughi\npasticcio in agrodolce di lepre delle tegole[...]"}
{"id": "1490295", "revid": "773636", "url": "https://it.wikipedia.org/wiki?curid=1490295", "title": "Pieve di San Giovanni Battista (Casaglia)", "text": "La pieve di San Giovanni Battista si trova a Casaglia, nel comune di Montecatini Val di Cecina, in provincia di Pisa, diocesi di Volterra.\nCasaglia \u00e8 situata su una collina coronata da cipressi che si affaccia da nord sulla via Salaiola che collega Volterra con il mare.\nLa pieve \u00e8 ricordata nelle decime papali del 1274 e nella Libra Cleri del Sinodo Belforti del 1356.\nFu espropriata di territorio sul finire del secolo XIV e si ridusse a rettoria amovibile con parroco non residente per tutto il XVI secolo. Pass\u00f2 poi sotto il patrocinio degli Espinassi, i cui eredi nel 1858 ricostruirono chiesa e canonica in forme neoromaniche a tre navate."}
{"id": "1490296", "revid": "976778", "url": "https://it.wikipedia.org/wiki?curid=1490296", "title": "Amarillo", "text": "Amarillo ( ) \u00e8 un comune (\"city\") degli Stati Uniti d'America e capoluogo della contea di Potter nello Stato del Texas. Una parte della citt\u00e0 si estende nella contea di Randall. La popolazione era di abitanti al censimento del 2010, il che la rende la 14\u00aa citt\u00e0 pi\u00f9 popolosa dello stato. \u00c8 la pi\u00f9 grande citt\u00e0 del Texas Panhandle. L'area metropolitana di Amarillo possiede una popolazione di abitanti al censimento del 2010. Gli abitanti di Amarillo vengono chiamati \"Amarilloan\".\nUnica citt\u00e0 del Texas ad essere situata sul tracciato in cui transitava la storica Route 66, oggi 409, \u00e8 ubicata in maniera centrale rispetto alle principali vie di comunicazione stradale e ferroviaria, grazie anche al collegamento con la linea ferroviaria Fort Worth-Denver, che tanto ha contribuito nel tardo XIX secolo allo sviluppo della citt\u00e0. \u00c8 considerata la capitale mondiale dell'elio (\"Helium Capital of the World\").\nGeografia fisica.\nTerritorio.\nLa superficie \u00e8 di 233,9 chilometri quadrati (160\u00a0km\u00b2 per il solo territorio delle contee di Potter e Randall).\nAmarillo fa parte geograficamente della regione del Llano Estacado, un territorio a mesa che si estende nel sud-ovest degli Stati Uniti e comprende South Plains e parte del Texas Panhandle.\nClima.\nSituata a 1099 metri sul livello del mare, ha clima secco o semi-arido solo parzialmente perturbato da correnti di aria fredda provenienti da nord e da nord-ovest e da \"blizzard\", tempeste di neve che si verificano occasionalmente nel cuore della stagione invernale. In estate la temperatura pu\u00f2 toccare punte elevate con basso tasso di umidit\u00e0. Il livello annuale delle piogge raggiunge mediamente i 508\u00a0mm.\nOrigini del nome.\nOriginariamente la citt\u00e0 aveva il nome di \"Oneida\". L'attuale nome pare intenda indicare il colore giallo dei fiori che punteggiano le praterie che circondano il lago Amarillo e l'Amarillo Creek (\u00e8 da notare che il termine \"amarillo\" deriva dalla lingua spagnola e indica il colore giallo o, in senso lato, le sfumature giallognole, bionde o rossastre).\nStoria.\nNell'aprile 1887, J. T. Berry stabil\u00ec un primo insediamento abitativo per una citt\u00e0 da erigere in una zona ben fornita di acque che fosse situata lungo il tracciato ferroviario che univa attraverso il Texas Panhandle le citt\u00e0 di Fort Worth e Denver City. Berry e i commercianti della vicina Colorado City intendevano fare della nuova citt\u00e0 il maggiore centro commerciale della regione. Il 30 agosto 1887, il centro abitato edificato da Berry - e chiamato inizialmente \"Oneida\" - fu scelto come capoluogo della contea di Potter.\nIl 19 giugno 1888, Henry B. Sanborn, considerato uno dei \"padri di Amarillo\", e il suo socio in affari Joseph Glidden iniziarono ad acquistare terreni posti immediatamente a est della localit\u00e0 che, posta in una zona depressa, poteva essere soggetta a fenomeni alluvionali. Sanborn incentiv\u00f2 anche attraverso nuove locazioni di favorire il trasferimento di gran parte della popolazione verso il nuovo quartiere di Polk Street, divenuto il nuovo distretto commerciale della citt\u00e0.\nIn effetti, e come era stato previsto, forti piogge allagarono quasi completamente nell'anno successivo la zona residenziale istituita da Berry costringendo la restante parte di popolazione, che ancora non lo aveva fatto, a trasferirsi nell'insediamento predisposto da Sanborn che, nel 1893, sarebbe divenuto la nuova sede capoluogo di contea.\nDalla fine dell'Ottocento Amarillo si \u00e8 confermata come centro di vitale importanza per la produzione e lo scambio delle merci specie nel campo agricolo. La scoperta di giacimenti di gas naturale (principalmente elio), avvenuta nel 1981, e di petrolio, tre anni dopo, ha portato poi all'insediamento di nuove compagnie produttive (Cliffside Gas Field ed Amarillo Helium Plant). Alla Fort Worth and Denver Railway si sono quindi aggiunte altre compagnie ferroviarie per servire il territorio, la Atchison, Topeka and Santa Fe Railway e la Chicago, Rock Island and Pacific Railroad.\nNegli anni 1930, al pari di altre citt\u00e0, anche il centro texano fu colpito dalla Grande depressione che colp\u00ec pesantemente anche il settore del turismo.\nAmarillo \u00e8 diventata nel 1913 la prima citt\u00e0 del Texas, e la quinta negli USA, ad adottare la forma di autonomia locale demandata ad un consiglio municipale.\nMonumenti e luoghi d'interesse.\nArchitetture religiose.\nDal 3 agosto 1926 Amarillo \u00e8 sede della diocesi di Amarillo come distaccamento di Dallas e San Antonio.\nCultura.\nSede di un polo universitario con campus e museo d'arte interno (l'Amarillo Museum of Arts), oltre che di un teatro dell'opera e di edifici storici, Amarillo annovera fra le sue principali attrattive il Cadillac Ranch, omaggio all'era dell'automobile, situato ai margini dell'Interstate 40. Vi sono esposte dieci Cadillac, infilate parallelamente nel terreno con un angolo di 45\u00b0, opera realizzata nel 1974 dall'artista Stanley Marsh III.\nIl \"Big Texan Steak Ranch\" \u00e8 un motel-ristorante con inclusa piscina con la forma dello Stato del Texas. Situato nella zona in cui transitava il tracciato dell'antica Route 66, \u00e8 conosciuto per le bistecche da due chili che vi vengono cucinate e servite gratuitamente se consumate nel lasso di tempo di un'ora. \u00c8 possibile gustare ogni tipo di carne e, all'interno dello shop, c'\u00e8 una bacheca con un serpente a sonagli vivo.\nIl parco statale di Palo Duro Canyon consente di visitare una delle maggiori attrattive naturalistiche della zona: il secondo maggiore canyon degli Stati Uniti dopo il Grand Canyon.\nIl giornale locale \u00e8 il quotidiano \"Amarillo Globe-News\".\nLa citt\u00e0 - che ha dato i natali all'attrice-ballerina Cyd Charisse - \u00e8 citata in canzoni country and western come, ad esempio, \"Is This the Way to Amarillo\" (scritta da Neil Sedaka e Howard Greenfield), \"Amarillo by Morning\" (del 1973, scritta da Paul Fraser e Terry Stafford), \"Amarillo\" (del 1975, contenuta nell'album \"Elite Hotel\", scritta da Emmylou Harris e Rodney Crowell), e \"Amarillo Sky\" (del 2002, del duo McBride &amp; the Ride). \"Amarillo by Morning\" \u00e8 anche il titolo di un documentario a cortometraggio di Spike Jonze, girato nel 1997 durante un rodeo a Houston.\n\"Amarillo\" \u00e8 anche il nome del quinto volume della serie a fumetti noir \"Blacksad\", scritta da Juan D\u00edaz Canales e illustrata da Juanjo Guarnido. Nella storia, oltre alla citt\u00e0 texana, compaiono alcuni omaggi alla cultura locale, come la Cadillac gialla raffigurata sulla copertina del volume.\nEconomia.\nAmarillo \u00e8 un importante centro economico, culturale e turistico con valenza regionale in grado di coprire tanto il Texas Panhandle quanto il Nuovo Messico orientale e l'Oklahoma Panhandle.\nGi\u00e0 capitale mondiale per la produzione di elio, la citt\u00e0 - cui sono state dedicate numerose canzoni di genere country - ha il soprannome di \"The Yellow Rose of Texas\" e, da tempi pi\u00f9 recenti, quello di \"Rotor City, USA\" per l'industria che produce convertiplano V-22 Osprey ad uso militare.\nDurante la seconda guerra mondiale, Amarillo - attuale sede di una delle maggiori aziende della \"meat packing industry\" - \u00e8 stata anche un centro della Army Air Field per la presenza della Pantex Army Ordnance Plant produttrice di armi e bombe.\nCon la fine del conflitto entrambe vennero poi chiuse. Pantex Plant fu poi riaperta nel 1950 a causa della \"guerra fredda\" per la produzione all'Amarillo Air Force Base-Strategic Air Command di armi nucleari e componenti per i B-52 Stratofortress\nL'arrivo di nuova manodopera ha favorito negli anni sessanta l'uscita della citt\u00e0 da un lungo periodo di crisi, con una contestuale crescita demografica (da 74\u00a0000 a 135\u00a0000 abitanti) ed un incremento dei consumi. Tuttavia, la chiusura - avvenuta il 31 dicembre 1968 - dell'Amarillo Air Force Base ha nuovamente contribuito ad un decremento nell'indice abitativo, sceso nel 1970 a circa 125\u00a0000 unit\u00e0.\nUna sostanziale trasformazione della citt\u00e0 si \u00e8 avuta, sempre negli anni settanta, con l'insediamento di numerose aziende del terzo settore, come la ASARCO, la Iowa Beef Processors (poi Tyson Foods), la Owens-Corning e la Weyerhaeuser. La popolazione \u00e8 nuovamente cresciuta anche per correnti migratorie dal Vietnam e dalla Birmania impiegate alla Iowa Beef Processors.\nInfrastrutture e trasporti.\nAmarillo \u00e8 situata sui seguenti nodi stradali:\nSociet\u00e0.\nEvoluzione demografica.\nSecondo il censimento del 2010, c'erano 190,695 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 77,02% di bianchi, il 6,62% di afroamericani, lo 0,78% di nativi americani, il 3,18% di asiatici, lo 0,05% di oceaniani, il 9,43% di altre razze, e il 2,92% di due o pi\u00f9 etnie. Ispanici o latinos di qualunque razza erano il 28,78% della popolazione.\nSport.\nBaseball.\nLa squadra di baseball locale \u00e8 la Amarillo Dillas che milita nella United League Baseball e disputa i suoi incontri al Potter County Memorial Stadium, costruito nel 1949."}
{"id": "1490304", "revid": "289247", "url": "https://it.wikipedia.org/wiki?curid=1490304", "title": "Rally d' Argentina", "text": ""}
{"id": "1490310", "revid": "1728", "url": "https://it.wikipedia.org/wiki?curid=1490310", "title": "Vladimir Igorevich Arnold", "text": ""}
{"id": "1490313", "revid": "773636", "url": "https://it.wikipedia.org/wiki?curid=1490313", "title": "Pieve di San Giovanni Battista (Querceto)", "text": "La pieve di San Giovanni Battista si trova a Querceto, frazione del comune di Montecatini Val di Cecina, in provincia di Pisa, diocesi di Volterra.\nIl castello di Querceto, sorto su uno sperone roccioso del colle Montaneo, fu nel XII secolo possesso dei nobili di Querceto, per poi passare ai vescovi di Volterra e agli abati di Monteverdi Marittimo e finalmente nel 1252 al Comune di Volterra.\nLa chiesa ostruita nel XIII secolo all'interno delle mura del castello di Querceto, sostitu\u00ec un'altra pi\u00f9 antica che si trovava in aperta campagna.\n\u00c8 una costruzione del tipo a capanna, composta di filari regolari di piccole bozze in pietra arenaria. Il semplice portale \u00e8 sormontato da una maiolica delle Manifatture Ginori dell'inizio del XX secolo.\nL'interno, a capriate e a navata unica, era concluso da un'abside semicircolare, sostituita oggi dal coro quadrangolare, con un transetto sporgente ai cui bracci si accede attraverso una doppia archeggiatura su ogni lato.\nI capitelli delle colonne presentano una variet\u00e0 decorativa che va dalle grosse foglie acquatiche alla serie di caulicoli. Il capitello della semicolonna, a destra, mostra i simboli di tre evangelisti, Marco, Matteo e Giovanni."}
{"id": "1490316", "revid": "61051", "url": "https://it.wikipedia.org/wiki?curid=1490316", "title": "Adolfo Rossi", "text": "Biografia.\nNato nel 1857 da famiglia borghese (i genitori erano impiegati in pretura) a Valdentro, allora come oggi frazione di Lendinara, fu battezzato nella chiesa di Villanova del Ghebbo (sita a poche decine di metri dalla sua casa ma facente parte del territorio comunale di Villanova del Ghebbo) come risulta dai registri dell'archivio parrocchiale, rimasto intatto dal Concilio di Trento ad oggi. Nella comunit\u00e0 parrocchiale di Villanova trascorre la prima infanzia come racconta lui stesso in una sua inchiesta giornalistica sul Polesine. La localit\u00e0 Valdentro infatti gravita, come comunit\u00e0, pi\u00f9 su Villanova del Ghebbo, da cui \u00e8 separata solo dal naviglio Adigetto, che su Lendinara (che dista circa cinque chilometri) o Fratta Polesine (cui sarebbe pi\u00f9 vicina distando circa due chilometri). Del resto l'antica casa avita dei Rossi era a Villanova del Ghebbo come pure la cappella di famiglia nel cimitero intitolata ad Antonio Rossi (1805-1874) capostipite dei due rami dei Rossi a Villanova e Valdentro. \nDopo un breve soggiorno a Occhiobello (vedasi di nuovo l'archivio parrocchiale) ritorn\u00f2 nel 1864 a Valdentro frequentando il vicino centro urbano di Lendinara dove fu pupillo di Alberto Mario, il braccio destro di Garibaldi nella spedizione dei Mille che l'aiut\u00f2 nelle sue ambizioni di scrittore facendogli pubblicare racconti su varie riviste. Era impiegato postale a Lendinara quando lasci\u00f2 il Polesine nel 1879, diretto a New York dove, dopo aver sperimentato diversi lavori, inizi\u00f2 a fare il giornalista per il quotidiano Il Progresso Italo-Americano. Qui apprese lo stile statunitense, stringato e con pochi aggettivi, di giornalista che verifica sempre di persona, ben diverso da quello italiano degli stessi anni. Al suo ritorno in Italia fu apprezzato come giornalista e inviato speciale pronto sempre a recarsi sul posto nell'immediatezza degli avvenimenti secondo lo stile giornalistico acquisito negli Stati Uniti. Segue gli scontri in prima linea e telegrafa gli articoli gi\u00e0 pronti per la stampa, richiedendo espressamente che non venissero revisionati dai redattori. \u00c8 tra i primi a denunciare l'eccidio degli armeni da parte della Turchia durante la guerra greco-turca nel 1894 e per questo rischi\u00f2 l'espulsione da Istanbul, tanto che, temendo di essere intercettato dai servizi segreti turchi, varcava il confine con la Bulgaria per telegrafare i suoi articoli in Italia. \nRealizza poi numerose inchieste, la prima sulla miseria della campagna polesana, suo luogo di nascita. Fu inviato dal suo giornale romano \"La Tribuna\", che con lui diventa il giornale pi\u00f9 venduto d'Italia,con 150.000 copie giornaliere, per indagare sulle condizioni sociali della Sicilia, nel momento di crisi politica creato dalla questione dei Fasci Siciliani dei Lavoratori, in ottobre 1893. In seguito viene mandato in Eritrea, per studiare dal vivo la politica coloniale di Crispi, che il giornale sosteneva, ma le sue denunce sull'inadeguatezza in mezzi e preparazione delle forze coloniali italiane gli causarono l'espulsione dal paese ma dopo le tragiche sconfitte delle forze italiane il primo ministro Crispi lo convoc\u00f2 per sentire dalla sua viva voce le sue critiche all'operato e all'organizzazione dell'esercito italiano in Eritrea.\nViene quindi richiesto dal \u00abCorriere della Sera\u00bb, dove raggiunge il ruolo di redattore capo, ma nel 1901 abbandona il giornalismo e diventa esperto riconosciuto di immigrazione attraverso la carica di Ispettore viaggiante del Commissariato sull'Emigrazione Nazionale, istituito nello stesso anno. Effettua quattro ispezioni: in Brasile, in Sudafrica, negli Stati Uniti d'America e in Argentina. Le sue denunce sulle condizioni di vita degli immigrati italiani all'estero sono sempre aspre e senza censure, pi\u00f9 volte affermer\u00e0 questa \u00e8 \"l'Italia della vergogna\", come ricorda Gianpaolo Romanato nel volume (intitolato appunto \"L'Italia della vergogna nelle cronache di Adolfo Rossi\") che riproduce le quattro relazioni scritte al termine delle ispezioni prima ricordate. Gli effetti del suo lavoro saranno notevoli, a seguito della sua prima ispezione verr\u00e0 promulgato il decreto Prinetti, che ha annullato la possibilit\u00e0 per il Brasile di \"offrire\" gratuitamente il viaggio d'andata agli immigrati italiani.\nNel 1908 diventa diplomatico, nonostante non fosse in possesso di alcun titolo di studio accademico e il ricorso presentato da alcuni suoi colleghi contro la sua nomina, ricorso rigettato dal Ministero. Francesco Saverio Nitti, come avvocato, ne assume le difese sostenendone l'assoluta competenza ed esperienza maturate all'estero prima come emigrante, poi come giornalista e successivamente come commissario generale all'emigrazione. La sua prima sede come console di prima classe fu a Denver in Colorado.\nMor\u00ec a Buenos Aires nel 1921, mentre ricopriva la prestigiosa carica di Ministro Plenipotenziario per l'Italia. Trasportato in Italia con nave da guerra fu sepolto con funerale di stato a Lendinara accanto ad Alberto Mario. Sulla sua tomba un'epigrafe dettata dal giornalista, scrittore e politico Olindo Malagodi, padre di Giovanni, recita:\nAd\nAdolfo Rossi\npartito pioniere fanciullo fra emigranti\nper poi diventare guida e custode\nreduce ora nella pace della morte\ndopo percorse le strade del mondo e della vita\nil paese nativo\norgoglioso che un suo figlio\nfuori della patria nelle pi\u00f9 lontane contrade\nabbia mostrato quanto valgono uniti\nmente e cuore italiano\nCome si vede nell'epigrafe Rossi \u00e8 giustamente considerato cittadino lendinarese, per quanto nativo di Valdentro. Tuttavia a Villanova del Ghebbo \u00e8 ancora viva la memoria sua e della famiglia originaria del paese. \u00c8 recente una proposta dei villanovesi su iniziativa di Renzo Carlo Avanzo, discendente per parte di madre dalla famiglia Malin della madre di Adolfo Rossi, di dedicare la piazza di Valdentro, che \u00e8 separata dalla chiesa parrocchiale da poche decine di metri, denominata \"piazza grande\" nelle vecchie cartoline, ad Adolfo Rossi che viene comunque ricordato nel paese come un membro della comunit\u00e0 essendo nato proprio in una casa che dava su questa piazza. La Piazza \u00e8 stata effettivamente intitolata il 7 ottobre 2017 con cerimonia congiunta con la partecipazione dei sindaci dei due comuni di Villanova del Ghebbo e Lendinara. In effetti \u00e8 piuttosto assurda la suddivisione del paese che, situato sulla biforcazione dell'Adigetto da cui nasce il canale Scortico che scorre verso Fratta Polesine, vede tre comuni, Villanova del Ghebbo, Fratta Polesine con la frazione di Ramedello e Lendinara con la frazione di Valdentro, incontrarsi su detta biforcazione mentre da sempre la popolazione di questi territori fa parte di un'unica comunit\u00e0 ed \u00e8 servita da un'unica parrocchia.\nUna interessante raccolta di ritagli di articoli di giornali e di libri di Adolfo Rossi \u00e8 consultabile in Archivio di Stato di Rovigo, al Fondo Rossi, unitamente ad alcuni album fotografici della sua carriera di giornalista e diplomatico. Tale materiale \u00e8 stato oggetto di pi\u00f9 tesi di laurea ed \u00e8 stato largamente consultato dalla giornalista-regista Nella Condorelli che ha girato un film-documentario dal titolo ,\"1893: l'inchiesta\" che trasporta sullo schermo le inchieste di Adolfo Rossi sulle agitazioni del 1893 in Sicilia. L'opera \u00e8 stata presentata al Festival del Cinema di Venezia del 2015 ed \u00e8 stata inserita nel circuito italiano dei cineforum a cura del Cinit (Cineforum italiani)."}
{"id": "1490320", "revid": "773636", "url": "https://it.wikipedia.org/wiki?curid=1490320", "title": "Cappella di Santa Lucia (Gello)", "text": "La cappella di Santa Lucia si trova a Gello nel comune di Montecatini Val di Cecina, in provincia di Pisa, diocesi di Volterra.\nApparteneva ai frati agostiniani di Volterra, che da questo romitorio avevano mosso il cammino nel 1279 per fondare in citt\u00e0 il loro convento."}
{"id": "1490329", "revid": "81103", "url": "https://it.wikipedia.org/wiki?curid=1490329", "title": "Mina Mazzini", "text": ""}
{"id": "1490332", "revid": "62221", "url": "https://it.wikipedia.org/wiki?curid=1490332", "title": "Pseudoscorpionides", "text": ""}
{"id": "1490340", "revid": "1702319", "url": "https://it.wikipedia.org/wiki?curid=1490340", "title": "Green Park", "text": "Green Park (ufficialmente The Green Park) \u00e8 uno dei Parchi Reali di Londra. Esso copre un'area di circa 19 ettari, ed era originariamente una terra acquitrinosa e paludosa che fungeva da luogo di sepoltura per lebbrosi del vicino ospedale di Saint James. Fu riconosciuto come parco da Enrico VIII nel corso del suo regno (1509-1547). Nel 1668 Carlo II d'Inghilterra lo elev\u00f2 a Parco Reale e lo dot\u00f2 di numerosi sentieri ancor oggi percorribili.\nIl parco si trova nel mezzo tra Hyde Park e St. James's Park. Forma con i giardini di Buckingham Palace e con i Kensington Gardens una zona boschiva quasi del tutto ininterrotta da Whitehall e Victoria Station sino a Kensington e a Notting Hill.\nDiversamente dagli altri parchi di Londra, Green Park non contiene n\u00e9 laghetti o fiumiciattoli, n\u00e9 statue o fontane (fatta eccezione per \"Canada Memorial\" dell'artista Pierre Granche) ma \u00e8 formato soltanto da prati e da zone alberate.\nIl parco \u00e8 delimitato a sud da \"Constitution Hill\", un'importante strada del centro della citt\u00e0, ad est dalla strada pedonabile \"Queen's Walk\", e a nord da Piccadilly Circus. \nGreen Park confina con St. James's Park e con il Victoria Memorial esattamente davanti all'entrata del palazzo reale di Buckingham Palace.\nVoci correlate.\nGli altri Parchi Reali sono:"}
{"id": "1490342", "revid": "773636", "url": "https://it.wikipedia.org/wiki?curid=1490342", "title": "Chiesa di San Lorenzo Martire (Gello)", "text": "La chiesa di San Lorenzo Martire si trova a Gello, frazione del comune di Montecatini Val di Cecina, in provincia di Pisa, diocesi di Volterra.\nGello \u00e8 un castello di modeste dimensioni e fu un piccolo Comune della Repubblica volterrana con un suo notaio e un suo giudice.\nDi impianto romanico, pur essendo una piccola parrocchia, la chiesa \u00e8 importante per la vastit\u00e0 del distretto territoriale di sua competenza.\nDa essa dipendevano almeno quattro cappelle succursali, sia monastiche che gentilizie."}
{"id": "1490345", "revid": "773636", "url": "https://it.wikipedia.org/wiki?curid=1490345", "title": "Chiesa di Sant'Andrea Apostolo (Miemo)", "text": "La chiesa di Sant'Andrea Apostolo si trova a Miemo nel comune di Montecatini Val di Cecina.\nStoria e descrizione.\nMiemo \u00e8 situato in un bell'ambiente montano, su una falda del poggio del Mela. Al centro del borgo si trova la chiesa di Sant'Andrea, ricordata gi\u00e0 nel 1303 ma riedificata alla fine del Settecento. Presenta un campanile con contrafforti e sopra l'ingresso un piccolo colonnato a trifore, in pietra di Montecatini."}
{"id": "1490348", "revid": "53846074", "url": "https://it.wikipedia.org/wiki?curid=1490348", "title": "Parchi Reali", "text": ""}
{"id": "1490350", "revid": "47112", "url": "https://it.wikipedia.org/wiki?curid=1490350", "title": "Valparola", "text": ""}
{"id": "1490351", "revid": "1873140", "url": "https://it.wikipedia.org/wiki?curid=1490351", "title": "Lucento", "text": "Lucento (\"Lusengh\" o \"Lusent\" in piemontese) \u00e8 un quartiere della Circoscrizione 5 di Torino, situato nell'area periferica nord-ovest della citt\u00e0. Spesso \u00e8 considerato come assimilato all'adiacente quartiere Vallette, in realt\u00e0 i confini del quartiere sono:\nStoria del quartiere.\nIl quartiere si presenta ancor oggi relativamente rurale, in quanto da sempre periferico rispetto alla citt\u00e0 di Torino.\nSono documentati, nel territorio a occidente rispetto all'antico castrum, piccoli insediamenti di antichi romani della gens \"Avilia\". Il primo toponimo \"Lucento\" invece, deriverebbe da un prediale del 1227, tal \"Guglielmo da Lucento\"; tuttavia, ipotesi pi\u00f9 leggendarie lo farebbero derivare invece dal nome dello \"scintill\u00eco\" delle baionette utilizzate durante lo storico assedio del 1706, che proprio in questa zona ebbe uno dei suoi teatri, teoria, comunque, mai documentata.Nel XIV secolo poi, si svilupp\u00f2 qui un antico castello (di propriet\u00e0 della famiglia Beccuti), dotato di torri di avvistamento e di un borgo sottostante, poi inglobato dall'insediamento delle tenute di caccia di Emanuele Filiberto di Savoia nel XVI secolo, quindi ceduto a Filippo I d'Este, del casato degli Este di San Martino, ramo cadetto di Casa d'Este. Il castello rester\u00e0 agli Este di San Martino fino al 1654. Oggi \u00e8 sede di varie aziende all'interno del comprensorio di Via Pianezza, 123, vicino, appunto, alla Chiesa di S. Bernardo e S. Brigida.La suddetta Chiesa, che risale al XV secolo per volere dell'allora feudatario Ribaldino Beccuti, fu annessa al nascente castello e successivamente ampliata, prima nel 1605, e poi nel 1654 da Amedeo di Castellamonte. Il castello pass\u00f2 poi ai Tana, assoggettati agli stessi Savoia.\nNel 1706, il quartiere fu teatro di battaglie tra le truppe francesi e quelle sabaude, queste ultime occupate a ritardare il noto assedio della citt\u00e0, bloccando i francesi da occidente: i combattimenti pi\u00f9 duri si svolsero intorno al castello di Lucento ed all'area circostante, grazie alla posizione strategica del complesso. \nDopo l'assedio, il borgo si ricostitu\u00ec con l'apertura della strada e della ferrovia verso Pianezza e verso Venaria Reale (1884 circa), con accessi viari provenienti dal podere della \"Cascina Bianchina\" (questa poi abbattuta per costruire le Ferriere FIAT-Vitali) di Parco Dora (Torino), creando nuovi agglomerati, quali \"Tetti di Lucento\" e, soprattutto, \"Borgata Ceronda\".\nBorgata Ceronda.\nQuesta borgata tra il fiume Dora Riparia, corso Svizzera, via Borgaro, via Verolengo e corso Potenza, sorse nel 1880-1884, per volere dei Signori Momigliano, a ridosso dell'omonimo canale artificiale, oggi non pi\u00f9 esistente, che era a sua volta una diramazione del torrente Ceronda (torrente), che scorre pi\u00f9 a nord (a Venaria Reale per poi sfociare nella Stura di Lanzo). Inizialmente, il borgo fu intestato al latifondista Adolfo Gastaldi, che lo rivendette al Comune nel 1889. Lo sviluppo urbano, dettato dalla nascita delle linee di collegamento per Pianezza, ovvero lo stradone e la tramvia a vapore, diedero lo slancio allo sviluppo produttivo e demografico, con l'apertura di nuove attivit\u00e0 industriali verso la fine del XIX secolo, in particolare del settore tessile, come ad esempio l'opificio Marino-Paracchi, il cotonificio Italiano e il cotonificio Mazzonis, diedero alla zona una rapida espansione.\nTale espansione urbana prosegu\u00ec ancora grazie al boom industriale del XX secolo, a cui seguirono nuove case, infrastrutture e servizi. L'intero quartiere Lucento ebbe un picco demografico di immigrazione interna verso gli anni cinquanta, avvenuta parimenti al vicino quartiere Le Vallette. Nel 1992 inoltre, fu costruita la parrocchia Frassati, che d\u00e0 il nome all'omonima Borgata a sud di Piazza Cirene.\nIl boom edilizio del quartiere continu\u00f2 fino agli novanta, dove per\u00f2 molte fabbriche chiusero, per cui il quartiere da industriale divenne residenziale. Ancora oggi \u00e8 ben visibile, nel verde dello storico castello, la vecchia ciminiera delle acciaierie, che svetta a 60 metri d'altezza come ricordo di un passato industriale. Di tale passato rimane ancora visibile tutta l'area industriale dietro via Pittara, compresa l'ex-acciaieria posta pi\u00f9 a sud, a ridosso di Corso Regina Margherita, la Thyssenkrupp-Acciai Speciali Terni, che fu dismessa dopo il tragico incendio del 6 dicembre 2007.\nVillaggio Santa Caterina.\nNel tentativo di far fronte all'imponente esodo nel secondo dopoguerra dei profughi provenienti dalla Istria, dalla Dalmazia e dalle citt\u00e0 di Fiume e di Pola, nel 1953 il Comune di Torino don\u00f2 all'Istituto Case Popolari un ampio terreno tra le attuali Vie Parenzo, Via Pirano e Corso Cincinnato. Nel 1954 iniziarono i lavori di costruzione delle abitazioni, terminati nell'estate del 1955, con successivo trasferimento di famiglie provenienti dalle cosiddette \"Casermette di Borgo San Paolo\" (in realt\u00e0, oggi nel quartiere Mirafiori Nord) e da Frazione Altessano di Venaria Reale. L'area fu chiamata \"Santa Caterina\", per via della coeva parrocchia di Via Sansovino, 85, dedicata a Santa Caterina da Siena. \nNel 1959 vi fu un ulteriore ampliamento del rione abitativo, col raggiungimento dell'attuale condizione di ben undici fabbricati. L'isolamento dei primi anni fu successivamente assorbito dallo sviluppo edilizio degli anni sessanta, rendendo cos\u00ec il \"villaggio\" pienamente assorbito nel tessuto metropolitano; una targa posta dal Comune di Torino nel 2005, in occasione del cinquantenario dell'evento, ricorda le vicende degli abitanti di questa zona residenziale.\nServizi.\nNatura.\nNumerose sono le aree verdi del quartiere : la principale il Parco Carrara, pi\u00f9 comunemente chiamato Pellerina, il parco pi\u00f9 grande di Torino, e che condivide col vicino quartiere Parella, diviso dal passaggio e dalle anse del fiume Dora Riparia.\nAltra area importante \u00e8 il parco di via Calabria, adiacente a quello della Pellerina e ad esso collegato da una pista ciclabile, recentemente prolungata a nord lungo Corso Cincinnato fino a piazza Giuseppe Manno, congiungendosi ad altro percorso ciclabile che porta sino a Venaria Reale ed al Parco naturale La Mandria, passando per la frazione di Altessano.\nAltra zona semi-boschiva e rurale \u00e8 quella situata intorno al Castello di Lucento, seppur non aperta al pubblico.Vi sono inoltre i Giardini Felice Cavallotti, pi\u00f9 altre piccole aree verdi sparse sul territorio.\nPi\u00f9 a nord-est, Lucento confina con il parco e il quartiere de \"Le Vallette\".\nStrade.\nLe vie commerciali di Lucento sono: via Pianezza, via Borsi, corso Toscana, via Foglizzo, la continuazione verso Venaria di via Foglizzo che dopo corso Toscana cambia nome in strada Altessano, corso Lombardia, via Luini e via Val della Torre.\nInfrastrutture e trasporti.\nIl quartiere \u00e8 servito dalle linee tranviarie 3 e 9 e dai bus 2, 11, 29, 32, 59, 72, 72/, 75, 77 e dalla Ferrovia Torino-Ceres e da alcune autolinee della rete urbana gestita da GTT.\nTra il 1884 e il 1951 il quartiere fu servito dalle tranvie interurbane per Pianezza/Druento e per Venaria Reale."}
{"id": "1490354", "revid": "773636", "url": "https://it.wikipedia.org/wiki?curid=1490354", "title": "Chiesa di San Leone Magno (Ponteginori)", "text": "La chiesa di San Leone Magno si trova a Ponteginori, nel comune di Montecatini Val di Cecina.\nFu iniziata nel 1960 su progetto dell'architetto Bellucci e nel 1966 dedicata a San Leone Magno."}
{"id": "1490356", "revid": "1776051", "url": "https://it.wikipedia.org/wiki?curid=1490356", "title": "Xciter (album)", "text": "Xciter \u00e8 un album postumo della band Xciter che annoverava tra i suoi membri George Lynch e Mick Brown, divenuti poi famosi nei Dokken. L'album \u00e8 prodotto dal chitarrista stesso e rispolvera per la prima volta i brani di questa band rimasta nel dimenticatoio per oltre 25 anni.\nIl 28 febbraio 2006 la casa discografica Deadline/The Orchard ha pubblicato una versione ridotta di questo album contenente solo le prime otto tracce."}
{"id": "1490367", "revid": "78273", "url": "https://it.wikipedia.org/wiki?curid=1490367", "title": "Pistone (pneummatica)", "text": ""}
{"id": "1490369", "revid": "599013", "url": "https://it.wikipedia.org/wiki?curid=1490369", "title": "Chiesa di San Martino (La Sassa)", "text": "La chiesa di San Martino si trova a La Sassa, nel comune di Montecatini Val di Cecina, in provincia di Pisa, diocesi di Volterra.\nStoria.\nLa chiesa, di origine medievale, nella documentazione duecentesca e trecentesca figura come intitolata a San Nicola e risulta filiale della pieve dei Santi Giovanni Battista e Quirico ubicata presso Caselle, localit\u00e0 a poca distanza dall'attuale centro abitato, in direzione sud. Questa pieve, di fondazione molto antica, si trovava in aperta campagna, su un piccolo colle oggi noto con il nome di Podere La Pieve; tale ubicazione \u00e8 dovuta al fatto che per tutto l'XI secolo, e per buona parte del XII secolo, fino cio\u00e8 alla nascita dei castelli, le pievi battesimali sorgevano in aperta campagna, su rilievi, lungo vie di comunicazione e in mezzo ad un territorio caratterizzato da ville e cascinali dove risiedeva la popolazione. Con la nascita dei castelli, ovvero dei centri fortificati, il titolo di pieve solitamente veniva attratto dalla chiesa castellana e quella in aperta campagna andava in rovina. Tale trasferimento, per Sassa, si data abbastanza tardi rispetto a quanto si verifica nel territorio volterrano occidentale, ove sorgono Caselle e Sassa stessa, e cio\u00e8 al 1361 momento nel quale, con ogni verosimiglianza, la pieve assunse la titolatura a San Martino, vescovo di Tours. L'edificio era di piccole dimensioni, con orientamento canonico e ad unica navata; sul lato destro della costruzione sorgeva il cimitero utilizzato fino alle leggi Napoleoniche. \nLa chiesa ha subito numerosi rifacimenti e allargamenti, alcuni dei quali cronologicamente ben definibili. Il primo si data ai decenni finali del Quattrocento, quando la chiesa venne ricostruita quasi per intero, in seguito all'abbandono per circa 40 anni del castello da parte dei suoi abitanti e quindi in seguito al crollo di quasi tutte le strutture romaniche dell'insediamento; il secondo intervento, e forse quello pi\u00f9 consistente, si data ai decenni centrali del XIX secolo, intervento che ha conferito alla chiesa l'aspetto attuale con orientamento del tutto inusuale: altare a sud e ingresso a nord. L'interno, attualmente completamente restaurato, \u00e8 privo di elementi di decoro ed artistici di rilievo fatta eccezione per un fonte battesimale di fattura cinquecentesca in marmo rosso di Castagneto Carducci, la cui colonna presenta dei girali e delle volute assai belle e un trono ligneo intagliato a mano e dorato, utilizzato fino a non molti anni fa per la processione in onore della Madonna del Rosario."}
{"id": "1490372", "revid": "767487", "url": "https://it.wikipedia.org/wiki?curid=1490372", "title": "La signora ammazzatutti", "text": "La signora ammazzatutti (\"Serial Mom\") \u00e8 un film del 1994 scritto e diretto da John Waters.\nIn apertura al film si afferma che \u00e8 ispirato ad una storia vera, ma in seguito la cosa fu smentita dicendo che era stata solo una trovata pubblicitaria.\nTrama.\nBaltimora, Maryland. Beverly Sutphin, irreprensibile madre di famiglia, tipica espressione della societ\u00e0 perbenista statunitense, rivela una personalit\u00e0 chiaramente disturbata e psicopatica. Ossessionata dalla perfezione, inizia ad eliminare sistematicamente le \"pedine scomode\" che le si frappongono, spinta da motivazioni banali, arrivando ad uccidere 7 persone nei modi pi\u00f9 disparati.\nRiconosciuta da una vicina di casa, viene accusata e processata, diventando un fenomeno mediatico, ma riesce a farsi scagionare definitivamente, senza per\u00f2 arrestare la sua follia omicida.\nProduzione.\nJohn Waters dovette pagare 60.000 dollari di diritti agli autori della canzone \"Tomorrow\", cantata durante uno degli omicidi.\nNel film compaiono due volte delle bambole Pee-Wee, al fine di pubblicizzarle malgrado lo scandalo sessuale che aveva colpito il loro creatore, l'attore Paul Reubens.\nCameo.\nNel film appaiono Suzanne Somers e Joan Rivers nei panni di se stesse. Inoltre Patty Hearst, Traci Lords, e Brigid Berlin interpretano dei personaggi minori. Il gruppo Camel Lips \u00e8 interpretato dalla band californiana L7, che si esibisce con il brano \"Gas Chamber\" durante la scena del concerto. Il regista del film John Waters fa la voce del serial killer Ted Bundy.\nPremi e riconoscimenti.\nIl film \u00e8 stato presentato fuori concorso al 47\u00ba Festival di Cannes e Kathleen Turner \u00e8 stata candidata ai Chlotrudis Awards nel 1995."}
{"id": "1490375", "revid": "773636", "url": "https://it.wikipedia.org/wiki?curid=1490375", "title": "Oratorio del Redentore (Montecatini Val di Cecina)", "text": "L'oratorio del Redentore si trova a La Sassa, nel comune di Montecatini Val di Cecina, in provincia di Pisa, poco distante dalla chiesa di San Martino.\nStoria e descrizione.\nCostruito da Lorenzo Regoli nel XVII secolo, conserva all'interno la statua coeva in terracotta dipinta del \"Redentore\".\nSi racconta che la statua fu trovata nel bosco da alcuni cacciatori, che la staccarono dalla pietra in cui si trovava e la portarono a Casale Marittimo; la statua per\u00f2 fugg\u00ec e ritorn\u00f2 nel bosco. Saputo ci\u00f2, gli abitanti della Sassa partirono in processione per recuperarla e la posero col suo piedistallo nell'oratorio: qui ebbero luogo diversi prodigi; in particolare gli abitanti si rivolgevano a lei per invocare la pioggia in tempo di siccit\u00e0 e in occasione di altre calamit\u00e0 naturali, e venivano sempre ascoltati e prontamente esauditi.\nUn'altra memoria popolare su questa statua si riferisce al periodo della prima guerra mondiale: il prete la credette di valore e la trafug\u00f2. Il prete fu cacciato e la statua fu ritrovata in riva all'Arno, vicino a Firenze, in una notte d'inverno e fu immediatamente ricondotta nella sua piccola chiesa."}
{"id": "1490376", "revid": "682087", "url": "https://it.wikipedia.org/wiki?curid=1490376", "title": "Anisakidosi", "text": ""}
{"id": "1490378", "revid": "1305772", "url": "https://it.wikipedia.org/wiki?curid=1490378", "title": "Walk On", "text": ""}
{"id": "1490380", "revid": "110157", "url": "https://it.wikipedia.org/wiki?curid=1490380", "title": "Greatest Hits (ZZ Top)", "text": "Greatest Hits \u00e8 una raccolta di successi del gruppo blues rock statunitense ZZ Top, pubblicato nel 1992. La raccolta contiene due inediti, \"Viva Las Vegas\" e \"Gun Love\". Il disco ha raggiunto la posizione nove delle classifica Billboard 200, mentre il singolo \"Viva Las Vegas\" la posizione sedici della Mainstream Rock Tracks."}
{"id": "1490381", "revid": "287204", "url": "https://it.wikipedia.org/wiki?curid=1490381", "title": "Shinkansen Serie 500", "text": "Lo Shinkansen Serie 500 \u00e8 un elettrotreno giapponese per linee veloci (Shinkansen), di propriet\u00e0 di JR West e in servizio presso le compagnie ferroviarie JR West e, fino al 2010, JR Central. \u00c8 il modello di Shinkansen pi\u00f9 potente mai costruito e, fino all'innalzamento del limite di velocit\u00e0 per la serie E5 il 16 marzo 2013, anche il pi\u00f9 veloce in servizio regolare.\nStoria.\nI nove convogli della serie 500 sono stati costruiti fra il 1995 e il 1998. Il primo convoglio, in servizio Nozomi (nome femminile giapponese che significa 'speranza'), effettu\u00f2 il primo servizio commerciale il 22 marzo 1997, sostituendo la precedente serie 300.\nSulla T\u014dkaid\u014d Shinkansen la velocit\u00e0 massima \u00e8 limitata a 270 km/h, mentre sulla Sany\u014d Shinkansen \u00e8 possibile raggiungere 300\u00a0km/h: proprio alla serie 500 \u00e8 toccato l'onore di effettuare i primi servizi a tale velocit\u00e0.\nLa serie 500 \u00e8 entrata subito nel libro del Guinness dei primati per la pi\u00f9 alta velocit\u00e0 commerciale, con una velocit\u00e0 media di 261,8\u00a0km/h fra Hiroshima e Kokura.\nSui servizi \"Nozomi\", dall'ottobre 1999, alla serie 500 si \u00e8 aggiunta anche la nuova serie 700.\nCon l'introduzione di nuovi convogli della serie N700 ad assetto variabile, come i Pendolini della Fiat Ferroviaria, i convogli della serie 500 sono stati revampizzati e accorciati a 8 carrozze e sono tornati in servizio sui servizi Kodama giornalieri sulla Sany\u014d Shinkansen precedentemente effettuati con i treni della serie 0. La velocit\u00e0 massima dei convogli \u00e8 stata ridotta a 285\u00a0km/h.\nIl limitato numero di convogli acquistati \u00e8 dovuto principalmente all'elevato costo del treno, che si aggirava sui 5 miliardi di yen.\nDescrizione tecnica.\nI nove convogli costruiti sono composti da 16 elementi, tutti motorizzati. Ogni motore ha la potenza di 275 kW (285\u00a0kW per il convoglio W1), ed \u00e8 collegato ad un singolo asse. Il rodiggio pertanto \u00e8 B0'B0'. La potenza complessiva installata \u00e8 quindi superiore ad 1\u00a0MW per carrozza, in linea con quanto accade in tutti i treni destinati a raggiungere i 300\u00a0km/h. Il diametro delle ruote motrici \u00e8 di 860\u00a0mm, il passo di 2500\u00a0mm, l'interperno di 17500\u00a0mm.\nCome pantografo i tecnici hanno optato per una originale soluzione a \"T\", che si alza in verticale scorrendo sul gambo, poi sostituita da un pantografo tradizionale quando i convogli sono stati revampizzati, a causa degli elevati costi di manutenzione.\nLe carrozze sono principalmente in alluminio, e hanno un aspetto quasi aeronautico a causa del profilo quasi tondeggiante.\nFormazione dei convogli.\nConvogli W (\"Nozomi\", dal 1997 al 2010).\nI dati che seguono si riferiscono all'ultimo \"Nozomi\" effettuato con un treno della serie 500.\nConvogli serie V (serie 500-7000).\nOtto degli originali nove convogli serie 500 furono modificati ed accorciati a 8 vagoni tra il 2008 e il 2010 per sostituire i vagoni della serie Shinkansen Serie 0 usati per il servizio ferroviario Kodama sulla linea Sany\u014d Shinkansen. Il primo convoglio rivampato fu mostrato alla stampa il 28 marzo 2008 e i nuovi convogli entrarono in servizio il 1\u00ba dicembre 2008.\nLa velocit\u00e0 massima operativa di questi treni \u00e8 stata ridotta a 285 km/h.\nAlla data del 1\u00ba aprile 2016 la flotta consisteva di otto convogli (da V2 a V9).\nLe vetture 2 e 7 hanno ciascuna un pantografo a braccio singolo.\nI posti per i passeggeri consistono di 3+2 sedili affiancati non ruotabili, con 2+2 posti affiancati nel vagone 6 (in precedenza di prima classe). Tra l'ottobre e il dicembre 2013 anche i vagoni 4 e 5 furono programmati per la rimozione dei posti originali per rimpiazzarli con i nuovi 2+2 posti affiancati usati sulla serie Shinkansen Serie 700, \"Hikari Rail Star\".\nTutte le sale passeggeri sui treni serie 500 sono non fumatori, con scompartimenti per fumatori nei vagoni 3 e 7. I vagonoi 1, 3, 5 e 7 sono dotati di toilet.\n500 Type Eva.\nDal 7 novembre 2015 le vetture del convoglio V2 sono state personalizzate con una livrea speciale \"500 Type Eva\" come parte del progetto \"Shinkansen:Evangelion Project\" per collegare il 40\u00ba anniversario dello Sanyo Shinkansen e il 20\u00ba anniversario della trasmissione in televisione della serie animata \"Neon Genesis Evangelion\". Progettato inizialmente per rimanere in servizio fino al marzo 2017 \u00e8 stato prorogato fino alla primavera 2018."}
{"id": "1490382", "revid": "1543377", "url": "https://it.wikipedia.org/wiki?curid=1490382", "title": "Victoria Memorial", "text": "Il Victoria Memorial \u00e8 un complesso scultureo della citt\u00e0 di Londra, City of Westminster, dedicato alla memoria della regina Vittoria e collocato all'estremit\u00e0 del viale The Mall di fronte alla residenza reale di Buckingham Palace.\nStoria.\nL'idea originale di realizzare un monumento commemorativo della sovrana appena scomparsa, similmente a quello dedicato al consorte principe Alberto nel 1872, fu del successore, nonch\u00e9 figlio, Edoardo VII. Dopo alcune audizioni tenute a porte chiuse, fu approvata l'idea di realizzare un complesso monumentale e lanciata una sottoscrizione pubblica a cui parteciparono generosamente tutte le allora colonie dell'impero britannico. La somma raccolta eccedeva il necessario, cos\u00ec una sua parte fu utilizzata per la costruzione dell'Admiralty Arch. Il complesso centrale fu realizzato tra il 1906 e il 1924 da Sir Thomas Brock, ma il progetto complessivo, inclusivo degli adiacenti Memorial Gardens fu ideato da Sir Aston Webb. Il memoriale fu inaugurato ufficialmente da Re Giorgio V il 16 maggio 1911. Alla cerimonia era presente anche Guglielmo II di Germania: Vittoria era la nonna di entrambi. Per la costruzione furono utilizzate all'incirca 2300 tonnellate di pietra con largo uso di marmo bianco di Carrara..\nDescrizione.\nIl complesso \u00e8 strutturato come memoriale. La figura centrale \u00e8 una grande statua della regina Vittoria ed \u00e8 collocata verso nord, ovvero verso il Mall. Gli altri lati del monumento sono ornati da statue di angeli: l'Angelo della Giustizia, l'Angelo della Verit\u00e0 e quello della Carit\u00e0, quest'ultimo dirimpetto a Buckingham Palace. Sul pinnacolo, \u00e8 raffigurata la dea della Vittoria attorniata dalle figure sedute di Coraggio e Costanza. Attorno al complesso centrale ci sono numerose raffigurazioni di creature mitologiche marine simboleggianti il potere marittimo dell'impero. Sulle mura di contorno sono collocati dei gruppi bronzei: a est Pace e progresso mentre a ovest Industria e Agricoltura. Alla base della scalinata che collega i due livelli si trovano dei gruppi di statue di leoni: di uno di questi si dice sia stato donato direttamente dagli abitanti della Nuova Zelanda. Gli accessi laterali e il posteriore sono dedicati alle maggiori colonie di quel tempo e alle loro risorse: Canada, Australia e Africa (Sudafrica e colonie occidentali).\nCuriosit\u00e0.\nL'insieme \u00e8 soprannominato dai londinesi \"The wedding cake\" (la torta nuziale) per la sua elaborata forma circolare su pi\u00f9 piani con statue alla sommit\u00e0.\nUna leggenda cittadina narra che Giorgio V rimase cos\u00ec meravigliato dalla prima esposizione del memoriale che richiese una spada e nomin\u00f2 cavaliere, immediatamente e sul posto, lo scultore Thomas Brock."}
{"id": "1490383", "revid": "26415", "url": "https://it.wikipedia.org/wiki?curid=1490383", "title": "Storia pugliese", "text": ""}
{"id": "1490385", "revid": "287204", "url": "https://it.wikipedia.org/wiki?curid=1490385", "title": "Gurupi", "text": "Gurupi \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1490387", "revid": "709565", "url": "https://it.wikipedia.org/wiki?curid=1490387", "title": "Marius de Romanus", "text": "Marius de Romanus \u00e8 un personaggio della saga delle \"Cronache dei vampiri\" di Anne Rice. Appare per la prima volta in \"Scelti dalle tenebre\" dove \u00e8 il mentore di Lestat de Lioncourt; ricompare successivamente in numerosi altri libri delle \"Cronache dei vampiri\". Per duemila anni Marius ha sostituito l'Anziano per custodire la Coppia Reale, Akasha ed Enkil, \"Coloro-che-devono-essere-conservati\" dedicando la sua esistenza a questo compito. \u00c8 un vampiro antichissimo: risale ai tempi dell'antica Roma. Nato da padre romano e madre gallica, eredita da quest'ultima l'altezza imponente, i capelli biondi e gli occhi azzurri. All'et\u00e0 di circa 25 anni conosce Lydia (successivamente chiamata Pandora), il suo grande amore, 15 anni pi\u00f9 giovane e in seguito trasformata da lui stesso in vampira.\nQuesto personaggio, nel romanzo a lui dedicato \"Il vampiro Marius\", soddisfa l'avida curiosit\u00e0 del vampiro Thorne, risvegliatosi da un sonno millenario e in cerca di una guida che lo reintroduca nel mondo attuale, narrandogli la propria vita, un resoconto che diviene appassionata cronaca dei suoi amori, delle sue sofferenze e dei segreti finora mai svelati.\nNel film \"La regina dei dannati\" \u00e8 interpretato dall'attore Vincent P\u00e9rez."}
{"id": "1490388", "revid": "178039", "url": "https://it.wikipedia.org/wiki?curid=1490388", "title": "Chiesa di San Michele (Orciano Pisano)", "text": "La chiesa di San Michele si trova ad Orciano Pisano.\nStoria e descrizione.\nLa chiesa fu ricostruita dopo il disastroso terremoto del 1846 che devast\u00f2 il paese e tutta la zona delle colline inferiori pisane. L'edificio precedente risaliva agli inizi del XVIII secolo, come documenta anche il bell'altare maggiore in marmi policromi che ancor oggi vediamo. Tuttavia una cappella di San Michele esisteva almeno dal secolo XV.\nLa facciata e l'interno della chiesa attuale sono in tardo stile neoclassico con transetto e cupoletta sostenuta da quattro colonne. Alle pareti si trovano alcune tele agiografiche: fra queste si segnala una copia del \"San Michele Arcangelo\" di Raffaello."}
{"id": "1490399", "revid": "12841629", "url": "https://it.wikipedia.org/wiki?curid=1490399", "title": "Bodyguards - Guardie del corpo", "text": ""}
{"id": "1490401", "revid": "104485", "url": "https://it.wikipedia.org/wiki?curid=1490401", "title": "Brompton Cemetery", "text": "Brompton Cemetery \u00e8 un cimitero che sorge vicino ad Earl's Court nel quartiere di Brompton, una zona di Kensington and Chelsea, a Londra. Fa parte dei Parchi Reali di Londra e dei sette cimiteri principali della citt\u00e0. Pur non essendo chiaramente un parco, essendo un ampio spazio verde, \u00e8 stato ammesso in questa categoria.\nOccupanti celebri.\nTra i suoi occupanti pi\u00f9 conosciuti:\nVoci correlate.\nGli altri Parchi Reali sono:"}
{"id": "1490402", "revid": "124123", "url": "https://it.wikipedia.org/wiki?curid=1490402", "title": "Venceslao Pieralisi", "text": "Fece parte dei Minori Riformati di Jesi.\nNei suoi scritti, esalt\u00f2 il valore della pace fra gli uomini e fra tutte le creature. \nScrisse che l'anima \u00e8 presente non solo negli esseri umani, ma anche negli animali, ai quali appunto l'anima conferisce - come agli uomini - un'esistenza eterna al di l\u00e0 della morte. \nPer tali motivi Padre Pieralisi sottolineava la necessit\u00e0 etica di trattare gli animali con rispetto ed amore, vincendo la mancanza di sensibilit\u00e0 e l'indifferenza che tradizionalmente la religione cristiana mostra verso di essi. "}
{"id": "1490403", "revid": "453768", "url": "https://it.wikipedia.org/wiki?curid=1490403", "title": "Oscar Massei", "text": "Biografia.\nNato in Argentina, ha origini italiane, per la precisione di Macerata, pertanto \u00e8 stato considerato un oriundo.\nIl sindaco di Ferrara Gaetano Sateriale, il 26 settembre 2007 (pochi giorni prima che compisse settantatr\u00e9 anni) gli ha conferito la cittadinanza onoraria. Dopo la breve cerimonia in consiglio comunale, Massei si rec\u00f2 allo stadio intitolato a Paolo Mazza. La premiazione \u00e8 avvenuta nell'ambito dei festeggiamenti per il centenario della SPAL.\nCarriera.\nGiocatore.\nInizia a giocare nelle giovanili a R\u00edo Cuarto, pi\u00f9 precisamente con il Centro Cultural Alverdi, passando successivamente al Rosario Central che nel 1955, anche grazie ai suoi 21 gol con cui vinse la classifica dei marcatori, si salva dalla retrocessione. Nel novembre del 1955 approda alla societ\u00e0 italiana dell'Inter, segnando 9 centri nelle prime 14 partite di campionato. Va in rete sin dal suo esordio, avvenuto a San Siro nel gennaio dell'anno seguente contro il , gara in cui apr\u00ec le marcature.\nI suoi gol gli aprono le porte della Nazionale italiana, sfruttando le disposizioni federali che permettevano agli oriundi che non avevano giocato nella squadra nazionale del loro Paese natio, di poter giocare in maglia azzurra. Questa norma, dall'anno successivo non avr\u00e0 pi\u00f9 valore. Infatti, in azzurro giocheranno poi numerosi calciatori sudamericani, gi\u00e0 nazionali nei rispettivi Paesi, come gli uruguagi Schiaffino e Ghiggia, e gli argentini Angelillo, Maschio, S\u00edvori, Lojacono e Montuori, nonch\u00e9 i brasiliani Da Costa, Altafini e Sormani. Massei fa parte della comitiva che a Genova batte l'Austria il 9 dicembre 1956 ma non viene fatto entrare in campo; l'esordio in Nazionale non avverr\u00e0 mai perch\u00e9 di l\u00ec a poco, nel corso di una gara contro la , in un contrasto di gioco con il difensore romanista Giosu\u00e8 Stucchi si infortuner\u00e0 al ginocchio, fratturandosi i crociati. Sar\u00e0 costretto a una prolungata assenza, fino al punto di essere ceduto alla nel 1958 dopo aver giocato complessivamente 54 partite in maglia nerazzurra ed aver segnato 21 gol tra campionato e Coppa Italia.\nDopo un anno incolore con la maglia alabardata, nell'estate 1959 viene ceduto alla SPAL di Paolo Mazza, che lo fece esordire il 20 settembre contro il Napoli poi battuto per 3-0, arretrandolo al ruolo di mezzala e preferendolo a Egisto Pandolfini. Quel campionato fu per la SPAL il migliore in assoluto (quinto posto in Serie A) con Massei che divenne il capitano della squadra, ruolo che cedette nel 1961 a Sergio Cervato giunto dalla , per poi riprenderlo nel 1965. Fu anche il rigorista oltre che il regista del centrocampo, realizzando 52 gol nelle nove stagioni trascorse a Ferrara in 244 partite di campionato tra Serie A e Serie B. Detiene il record di presenze in maglia spallina in Serie A (210, al pari di Aulo Gelio Lucchi) oltre a quello delle reti segnate in massima serie (47 in 8 stagioni), nonch\u00e9 dei calci di rigore realizzati che saranno 14.\nAllenatore.\nNel 1968, cessata la propria attivit\u00e0 di calciatore, Massei and\u00f2 a vivere prima a Varese e successivamente a Milano, intraprendendo poi l'attivit\u00e0 di allenatore che lo port\u00f2, tra le altre, sulle panchine del Messina, del , della Trevigliese e del Lecco in Serie C (in cui ha giocato il figlio Rafael, che ha lasciato il calcio all'et\u00e0 di ventotto anni per dedicarsi allo studio), della Pro Italia Galatina e della Pro Vercelli in Serie C2, quindi dell'Ignis Varese \u2013 divenuta poi Milanese \u2013 e della Vogherese in Serie D. Quest'ultima, con Massei alla guida, venne promossa nel 1981 in C2 e lo conferm\u00f2 anche nella stagione successiva. Allen\u00f2 anche nella massima serie svizzera e a pi\u00f9 riprese le giovanili della SPAL."}
{"id": "1490406", "revid": "599013", "url": "https://it.wikipedia.org/wiki?curid=1490406", "title": "G\u00f8ran S\u00f8rloth", "text": "Biografia.\nAnche suo figlio Alexander \u00e8 un calciatore.\nCarriera.\nNel campionato norvegese, ha segnato 74 reti in 174 match per il Rosenborg e con loro vinse per cinque volte il titolo. Segn\u00f2 anche 15 reti in 55 partite con la nazionale norvegese. In carriera ha giocato anche per il Borussia M\u00f6nchengladbach, Bursaspor e Viking."}
{"id": "1490407", "revid": "26601", "url": "https://it.wikipedia.org/wiki?curid=1490407", "title": "Villeneuve sur Lot", "text": ""}
{"id": "1490408", "revid": "1718925", "url": "https://it.wikipedia.org/wiki?curid=1490408", "title": "Francesco d'Este", "text": "Biografia.\nNato a Ferrara, gli fu imposto il nome Francesco in onore del re di Francia Francesco I. A tre anni perse la madre, che mor\u00ec dando alla luce Isabella Maria.\nFu educato alle armi secondo la tradizione, che prevedeva per il terzo figlio maschio la carriera militare. All'et\u00e0 di 18 anni, Francesco si trasfer\u00ec in Francia senza accordarsi con la famiglia. Il padre Alfonso non accett\u00f2 il gesto impulsivo e lo disered\u00f2 (modific\u00f2 il testamento assoggettando Francesco al fratello maggiore Ercole). Alfonso mor\u00ec tre giorni dopo, il 28 ottobre 1534. Francesco torn\u00f2 a Ferrara e fu perdonato. Il fratello Ercole successe al padre Alfonso come duca.\nNel maggio del 1536 Ercole invi\u00f2 Francesco in Lombardia, in qualit\u00e0 di capitano della cavalleria leggera, in aiuto di Carlo V. Fu tramite i buoni uffici di Carlo V che Francesco ottenne la mano di Maria de Cardona, marchesa di Padula e contessa di Avellino, rimasta vedova nel 1536 del cugino Artale de Cardona. L'imperatore, infatti, invi\u00f2 una lettera alla nobildonna. Da lei Francesco non ebbe prole; ebbe invece due figlie da una donna rimasta sconosciuta. Entrambe le bambine vennero legittimate alcuni anni dopo la loro nascita sia dal papa Gregorio XIII che dal duca di Ferrara Alfonso II d'Este (1533-1597).\nMaria e Francesco ottennero nel 1547 il permesso di aprire delle ferriere nei feudi d'Avellino e Candida. Inoltre vennero autorizzati da Carlo V a tenere ogni anno una fiera ad Avellino. Per l'imperatore Francesco combatt\u00e9 in Spagna e si trasfer\u00ec anche in Nordafrica, partecipando alla campagna di Algeri (1541). Seguirono battaglie contro il duca di Cl\u00e8ves, in Fiandra, in Francia, in Piemonte e in Toscana. \nNel 1544 fu nominato da Paolo III marchese di Massa Lombarda, con diritto di trasmettere il titolo agli eredi maschi e facolt\u00e0 di battere moneta. Apr\u00ec, infatti, una zecca, presso la rocca, che svolse un'intensa attivit\u00e0 fino al 1573.\nSuccessivamente fu al servizio del re di Francia Enrico II, che gli confer\u00ec la carica di luogotenente al fine di difendere il castello di Montalcino, ultimo baluardo della Repubblica di Siena.\nAlla fine dell'anno 1553 Francesco, all'et\u00e0 di 47 anni, fu liberato dalla soggezione al fratello Ercole. Torn\u00f2 nella citt\u00e0 natale e acquist\u00f2 un palazzo che fece arricchire di giardini e di altre costruzioni, la pi\u00f9 famosa delle quali \u00e8 la cosiddetta palazzina di Marfisa d'Este, eretta nel 1559 e passata in eredit\u00e0 alla figlia di Francesco, che le diede il nome. Dopo il 1566 si ritir\u00f2 a vita privata.\nFrancesco d'Este mor\u00ec a Ferrara il 22 febbraio 1578, all'et\u00e0 di 62 anni. Secondo le sue disposizioni testamentarie, fu tumulato nella chiesa massese di San Paolo, al centro del presbiterio vicino all'altare maggiore. Non avendo avuto eredi maschi, il territorio di Massa Lombarda rientr\u00f2 nei possedimenti della famiglia Este.\nFu sepolto nella chiesa arcipretale di Massa Lombarda. Nel 1889 le spoglie furono traslate nel cimitero comunale, per poi essere ricollocate dentro la chiesa nel 1932, sulla parete della navata laterale destra.\nDiscendenza.\nDa una donna rimasta sconosciuta ebbe due figlie:"}
{"id": "1490410", "revid": "767487", "url": "https://it.wikipedia.org/wiki?curid=1490410", "title": "Peter Nielsen", "text": "Carriera.\nGiocatore.\nClub.\nInizi\u00f2 la sua carriera in terza divisione danese nel Fremad Amager dove si fece notare dagli osservatori del Lyngby, squadra con cui fece l'esordio in prima divisione.\nNel 1992 pass\u00f2 al Borussia M\u00f6nchengladbach, dove rimase sino al 1996 collezionando 101 presenze e vincendo una Coppa di Germania nel 1995. Dopo tre anni in patria nel FC Copenaghen torn\u00f2 nuovamente al Borussia che nel frattempo era retrocesso in Zweite Bundesliga.\nNel 2002 fece la strada inversa, per vestire una seconda volta la maglia del Copenaghen dove l'anno seguente chiuse la carriera.\nNazionale.\n\u00c8 stato campione d'europa nel 1992 con la Nazionale danese anche se in realt\u00e0 non scese mai in campo durante la competizione.\nAllenatore.\nDopo aver appeso le scarpette al chiodo ha intrapreso l'attivit\u00e0 di allenatore, prima come assistente nel , poi nelle giovanili del . In seguito \u00e8 stato assistente al ."}
{"id": "1490414", "revid": "287204", "url": "https://it.wikipedia.org/wiki?curid=1490414", "title": "Goran Sorloth", "text": ""}
{"id": "1490416", "revid": "1543377", "url": "https://it.wikipedia.org/wiki?curid=1490416", "title": "Discografia dei Kraftwerk", "text": "Questa \u00e8 la discografia dei Kraftwerk, gruppo di musica elettronica tedesco."}
{"id": "1490419", "revid": "1776051", "url": "https://it.wikipedia.org/wiki?curid=1490419", "title": "Guitar Slinger (George Lynch)", "text": "Guitar Slinger \u00e8 una raccolta del chitarrista statunitense George Lynch, pubblicata nell'ottobre del 2007 dalla Cleopatra Records.\nQuasi tutte le canzoni pubblicate in questo album provengono dalla precedente raccolta \"The Lost Anthology\"; solo le tracce \"Dr. Rock\" e \"Driving on E\" sono semi-inedite e provengono dall'album \" di Stephen Pearcy pubblicato nel 2005."}
{"id": "1490420", "revid": "154893", "url": "https://it.wikipedia.org/wiki?curid=1490420", "title": "Klub Malog Fudbala Municipium", "text": "Il Klub Malog Fudbala Municipium, meglio noto come Municipium Pljevalja per ragioni di localizzazione, \u00e8 una squadra montenegrina di calcio a 5 con sede a Pljevlja. \nStoria.\nLa societ\u00e0 \u00e8 stata fondata nel 2002 per essere iscritta nelle serie minori del campionato jugoslavo. Dopo appena due anni, il Municipium disputa la massima serie serbo-montenegrina, raggiungendo immediatamente la finale per il titolo dove viene per\u00f2 sconfitto dal . Dopo l'indipendenza del Montenegro la squadra ha preso parte al neonato campionato montenegrino, del quale ha vinto le prime due edizioni. Il cammino nella Coppa UEFA 2007-08 rappresenta il culmine sportivo del Municipium: inserita come debuttante nei preliminari, la societ\u00e0 montenegrina si qualifica e supera anche il turno principale, arrivando a giocare il turno \u00e9lite contro , e ."}
{"id": "1490430", "revid": "37401", "url": "https://it.wikipedia.org/wiki?curid=1490430", "title": "Qadesh", "text": ""}
{"id": "1490433", "revid": "466539", "url": "https://it.wikipedia.org/wiki?curid=1490433", "title": "Eveline Widmer-Schlumpf", "text": "Biografia.\nMembra del Partito Borghese Democratico (PBD), avvocata e notaia grigionese, \u00e8 stata dal 1998 fino a fine 2007 ministra delle finanze del Cantone dei Grigioni, prima donna a ricoprire questo ruolo; in seguito \u00e8 stata anche presidente della Conferenza dei ministri cantonali delle finanze. In politica \u00e8 considerata \"figlia d'arte\", dal momento che il padre Leon Schlumpf \u00e8 stato un noto politico e, per 8 anni, anche consigliere federale.\nLaureata a Zurigo nel 1981, ha conseguito il diploma di dottorato nel 1990; dal 1987 al 1998 lavora come avvocata, periodo durante il quale viene anche eletta magistrata presso la corte distrettuale di Trin (1985). Ha lasciato la carriera al momento dell'elezione nel Consiglio di Stato Grigionese.\nIl 12 dicembre 2007, per iniziativa dei gruppi parlamentari socialista, democratico cristiano e verde, Widmer-Schlumpf venne candidata alla carica di consigliera federale (ministra del governo Svizzero) contro Christoph Blocher, leader e consigliere federale uscente dello stesso partito, l'Unione Democratica di Centro. La sua elezione, al secondo scrutinio, innesc\u00f2 una crisi politica: l'UDC ritir\u00f2 l'appoggio all'altro suo ministro presente in governo, Samuel Schmid, escludendolo dal gruppo parlamentare, e minacci\u00f2 di andare all'opposizione se Widmer-Schlumpf avesse accettato l'incarico. Seguendo l'esempio di Francis Matthey, che in analoghe circostanze nel 1993 chiese una settimana di tempo, si riserv\u00f2 di accettare senza partecipare alla cerimonia di giuramento. Tuttavia, al contrario di Matthey che rinunci\u00f2 all'elezione, Widmer-Schlumpf accett\u00f2 l'indomani, divenendo 110\u00ba consigliera federale della storia svizzera e venendo esclusa anch'ella dalla frazione parlamentare del suo partito.\nIl 28 ottobre 2015 annuncia di non volersi ricandidare come consigliera federale. Al suo posto viene eletto il deputato UDC Guy Parmelin. Il 1\u00ba aprile 2017 viene nominata alla presidenza della Fondazione per la vecchiaia Pro Senectute."}
{"id": "1490442", "revid": "110157", "url": "https://it.wikipedia.org/wiki?curid=1490442", "title": "Chiesa di San Lorenzo (Canneto)", "text": "La chiesa di San Lorenzo \u00e8 una chiesa situata a Canneto in piazzetta della Chiesa, nel comune di Monteverdi Marittimo.\nStoria e descrizione.\nLa chiesa, posta all'interno del castello di Canneto, ancora cinto dalle mura tardomedievali, mostra un impianto romanico, che \u00e8 stato alterato da ristrutturazioni ottocentesche.\nLa chiesa fu eretta nell'XI o XII secolo. Era all'inizio un feudo della badia di Monteverdi.\nAl suo interno \u00e8 stato trovato di recente un crocifisso in bronzo databile al XII o XIII secolo e ritenuto di grande valore. Sul crocifisso \u00e8 presente un'incisione che rappresenta \"La Vergine, San Giovanni, l'Angelo e il Sepolcro\"."}
{"id": "1490446", "revid": "124793709", "url": "https://it.wikipedia.org/wiki?curid=1490446", "title": "Presidente del consiglio dei ministri", "text": "Il presidente del consiglio dei ministri \u00e8 la carica che designa il capo del governo in alcuni degli ordinamenti nei quali la guida dell'esecutivo non \u00e8 attribuita, o non \u00e8 attribuita in via esclusiva, al capo di Stato, e cio\u00e8 nei sistemi di tipo parlamentare o semipresidenziale. Titoli equivalenti, usati in altri paesi, sono Primo ministro (\u00e8 quello pi\u00f9 frequentemente utilizzato), cancelliere (tipico dei paesi di lingua tedesca), presidente del governo (usato, ad esempio, in Spagna, Croazia e Slovenia), ministro presidente, ministro di Stato, ecc.\nDescrizione.\nIn Francia il titolo fu usato per la prima volta da Talleyrand nel 1815 e in seguito dai capi di governo della Restaurazione e della Monarchia di Luglio. \u00c8 stato poi adottato durante la Terza Repubblica, dal 1876 al 1940, e durante la Quarta Repubblica, dal 1946 al 1958, mentre con la Quinta Repubblica \u00e8 stato adottato l'attuale titolo di primo ministro.\nIn Italia il titolo emerse durante la vigenza dello Statuto Albertino: sebbene la figura non fosse ufficialmente prevista da alcun articolo, si consolid\u00f2 per prassi all'interno del Consiglio dei ministri, fino al suo riconoscimento ufficiale nel 1901, con il Governo Pelloux. In epoca fascista la legge 24 dicembre 1925, n. 2263, modific\u00f2 il titolo in \"Capo del governo primo ministro segretario di Stato\" con l'evidente intento di sottolineare la posizione di supremazia della carica ricoperta da Benito Mussolini, i cui poteri erano stati dalla stessa legge notevolmente accresciuti. La precedente denominazione \u00e8 stata ripresa dalla Costituzione repubblicana (sebbene nel progetto di costituzione elaborato dalla Commissione dei 75 comparisse il titolo di \"presidente del Consiglio dei ministri, primo ministro\") ed \u00e8 quella attualmente utilizzata.\nIl titolo \u00e8 utilizzato anche in Polonia, Libano e Bosnia ed Erzegovina mentre in passato \u00e8 stato utilizzato in Portogallo (dal 1933 al 1974), Spagna (durante la Seconda Repubblica, dal 1931 al 1939), Brasile (durante l'Impero, dal 1822 al 1889) e Lussemburgo (dal 1848 al 1857). Il titolo \u00e8 stato utilizzato anche in Unione sovietica (dal 1946 al 1991) ed altri stati comunisti; Cuba (dal 1976 al 2019) dove, per\u00f2, l'ufficio \u00e8 unito a quello di presidente del Consiglio di Stato (l'organo collegiale che funge da capo dello Stato).\nAnche il Per\u00f9 ha un presidente del Consiglio dei ministri che, tuttavia, a differenza di quelli finora citati, non pu\u00f2 essere considerato totalmente capo del governo, trattandosi di una repubblica presidenziale (pur con alcuni elementi propri del sistema parlamentare): \u00e8 nominato dal presidente della repubblica e deve ottenere la fiducia del parlamento, ma presiede il Consiglio dei ministri solo quando non vi partecipa il capo di Stato, al quale spetta altrimenti la presidenza.\nUn titolo come presidente del Consiglio dei ministri tende a evidenziare il ruolo del capo del governo quale presidente del collegio dei ministri e, quindi, la collegialit\u00e0 del governo; invece, un titolo come primo ministro tende a evidenziare il suo ruolo di preminenza sugli altri componenti del governo; \u00e8 comunque evidente che i poteri effettivi del titolare della funzione dipenda dal contenuto delle norme costituzionali e dalla concreta configurazione del sistema politico, assai pi\u00f9 che della denominazione utilizzata, cos\u00ec il primo ministro della Quinta Repubblica francese non pu\u00f2 essere considerato il capo del potere esecutivo, dato il ruolo spettante al presidente della repubblica nella forma di governo semipresidenziale, mentre il presidente del Consiglio dei ministri italiano lo \u00e8."}
{"id": "1490454", "revid": "1573940", "url": "https://it.wikipedia.org/wiki?curid=1490454", "title": "Chiesa di Sant'Andrea (Monteverdi Marittimo)", "text": "La chiesa di Sant'Andrea \u00e8 una chiesa di Monteverdi Marittimo.\nStoria e descrizione.\nDi origine medievale, ha subito numerosi rifacimenti, specialmente nel XIX secolo, ma conserva in alcune parti la struttura originaria.\nAll'interno, ad unica navata, funge da fonte battesimale una pila di pietra dove si legge \"Bellonae Sacr. Donax Aug. Lib. Mesor D.D.\" (\"Alla sacra Bellona Donace liberto di Augusto agrimensore don\u00f2); la pila proviene dal podere di San Valentino dove furono trovate tre colonne, tombe e monete romane, a conferma che il monastero di San Pietro fu costruito nel sito di Palazzolo dove si trovava una villa romana e un tempietto della dea Bellona.\nNon sappiamo se all'insediamento romano segu\u00ec un insediamento longobardo, come il nome \"Palatiolum\" farebbe intendere. \u00c8 invece probabile che la cornice marmorea con nodo longobardo in bassorilievo, ritrovata in questa localit\u00e0 e oggi conservata nella sede comunale di Monteverdi, appartenga al monastero di San Pietro."}
{"id": "1490458", "revid": "1573940", "url": "https://it.wikipedia.org/wiki?curid=1490458", "title": "Oratorio del Santissimo Sacramento (Monteverdi Marittimo)", "text": "L'oratorio del Santissimo Sacramento si trova a Monteverdi Marittimo, in provincia di Pisa, diocesi di Massa Marittima-Piombino.\nStoria e descrizione.\nCostruito nel 1751, fu rimaneggiato nel secolo XVIII.\nIn questo oratorio, ai piedi dell'altare maggiore, sarebbero sepolti i corpi riesumati nell'anno della traslazione dall'antica abbazia (1781), e che furono identificati con quelli di san Walfredo, del beato Andrea e del frate Leonardo. La vicenda \u00e8 ricordata da un'iscrizione sull'altare destro, dove si trova una tela raffigurante \"San Walfredo abbandona le armi per abbracciare l'ordine monastico\", donata dal conte Giuseppe della Gherardesca nel 1909."}
{"id": "1490459", "revid": "585241", "url": "https://it.wikipedia.org/wiki?curid=1490459", "title": "Ledisan Trieste", "text": ""}
{"id": "1490461", "revid": "486946", "url": "https://it.wikipedia.org/wiki?curid=1490461", "title": "Lanerossi Schio", "text": ""}
{"id": "1490462", "revid": "44638", "url": "https://it.wikipedia.org/wiki?curid=1490462", "title": "Starter Parma", "text": ""}
{"id": "1490466", "revid": "235890", "url": "https://it.wikipedia.org/wiki?curid=1490466", "title": "Sistemi lineari dinamici", "text": ""}
{"id": "1490467", "revid": "110157", "url": "https://it.wikipedia.org/wiki?curid=1490467", "title": "Monastero di San Pietro in Palazzuolo", "text": "Il monastero di San Pietro in Palazzuolo si trovava in localit\u00e0 Poggio a Badia, nel comune di Monteverdi Marittimo.\nStoria e descrizione.\nLa fondazione del monastero benedettino risale al 754 da parte dei monaci di San Colombano ed \u00e8 legata alla figura del nobile longobardo, figlio del gastaldo di Pisa Ratchausi (o Ratgauso), Wilfrido della Gherardesca, ritenuto capostipite dei conti della Gherardesca, che ottenne l'investitura dal re dei Longobardi, Astolfo, succeduto a re Liutprando. Alla regola di San Colombano affianc\u00f2 la regola di San Benedetto traendone, come in altre fondazioni, una regola mista colombaniana-benedettina; egli infatti chiam\u00f2 il monaco benedettino \"Magno\" dall'abbazia di San Vincenzo al Volturno per introdurre la regola benedettina; verso il IX secolo come per tutti gli altri monasteri colombaniani e di regola mista in Italia ed in Europa si adott\u00f2 definitivamente la regola benedettina dopo la riforma di Benedetto d'Aniane.\nIl monastero venne costruito nel sito di Palazzuolo, dove si trovava una villa romana e un tempietto della dea Bellona, pi\u00f9 o meno dove oggi sorge il primo nucleo del paese di Monteverdi. All'epoca longobarda risalgono delle colonne in granito e dei frammenti di una transenna marmorea con nodo longobardo in bassorilievo, ritrovati in localit\u00e0 Badivecchia nella zona dell'attuale podere San Valentino sul poggio del Palazzuolo, e che farebbero pensare a un crollo o a una frana. Tali reperti si trovano oggi nel piccolo museo di Monteverdi Marittimo, mentre il frammento pi\u00f9 grande di una colonna \u00e8 all'esterno, all'inizio del paese.\nIl monastero nell'XI secolo acquist\u00f2 notevole importanza, successivamente nel 1179 circa completamente traslocato nel sito di Poggio Badia, per regioni ignote. Nel 1298 divenne vallombrosano, fu abbandonato nel 1561 quando si richiese il trasferimento dei monaci dentro il castello di Monteverdi, a condizione che si mantenesse il titolo di San Pietro; questo nuovo convento si limit\u00f2 ad un ospizio con due o tre monaci dell'abbazia di Vallombrosa, del quale si hanno notizie fino al 1781.\nL'interno era formato da una sola grande navata terminante in un'unica abside. La facciata e la copertura sono scomparse, mentre rimangono parti del fianco sinistro e del transetto. Il paramento murario \u00e8 in conci di alberese perfettamente tagliati e commessi, che sul piano destro si alternano in bicromia a fasce di laterizio."}
{"id": "1490478", "revid": "52076", "url": "https://it.wikipedia.org/wiki?curid=1490478", "title": "Alfred Jodocus Kwak", "text": ""}
{"id": "1490494", "revid": "287204", "url": "https://it.wikipedia.org/wiki?curid=1490494", "title": "Richard von Mises", "text": "Ha dato importanti e pionieristici contributi nel campo della meccanica dei fluidi, della aerodinamica, della aeronautica, della statistica e di teoria della probabilit\u00e0. Bench\u00e9 pi\u00f9 noto per il suo lavoro di matematico e scienziato, egli ha anche contribuito alla filosofia della scienza, seguendo le linee di Ernst Mach: ader\u00ec al Circolo di Berlino, e accolse le tesi di fondo del positivismo logico. Insegn\u00f2 in varie universit\u00e0 tedesche e a Berlino. All'avvento del nazismo emigr\u00f2 prima in Turchia e poi negli Stati Uniti dove, dal 1939, fu professore di matematica applicata e aerodinamica all'Universit\u00e0 di Harvard.\nBiografia.\nRichard von Mises nacque a Lemberg, allora appartenente all'Impero austro-ungarico (oggi Leopoli, in Ucraina), in una famiglia nobile di origine ebraica, che era stata nobilitata nel XIX secolo e il titolo \"Edler\" (nobile) indicava l'appartenenza ad una famiglia nobilitata senza possidimenti fondiari. La famiglia partecip\u00f2 al finanziamento e alla costruzione della rete ferroviaria e il padre, Arthur Edler von Mises, era distaccato a Leopoli come ingegnere per la societ\u00e0 ferroviaria Czernowitz. La madre di Ludwig, Adele von Landau, era nipote di Joachim Landau deputato liberale al parlamento austriaco. Ebbe come fratello maggiore Ludwig von Mises, che divenne famoso come economista della Scuola Austriaca. Richard e Ludwig ebbero anche un fratello pi\u00f9 giovane che mor\u00ec in tenera et\u00e0. Richard frequent\u00f2 l\"'Akademisches Gymnasium\" di Vienna, dove si diplom\u00f2 con il massimo dei voti in latino e matematica nell'autunno 1901. Dopo essersi laureato in matematica, fisica ed ingegneria all'Universit\u00e0 Tecnica di Vienna, ebbe l'incarico di assistente del professore Georg Hamel a Br\u00fcnn (adesso Brno). Nel 1905, ancora studente, pubblic\u00f2 un articolo, \"Zur konstruktiven Infinitesimalgeometrie der ebenen Kurven\", sulla prestigiosa rivista \"Zeitschrift f\u00fcr Mathematik und Physik\".\nNel 1908 Mises consegu\u00ec il dottorato a Vienna (la sua dissertazione fu su \"La determinazione delle masse di volano degli alberi a gomiti\") (\"Die Ermittlung der Schwungmassen im Schubkurbelgetriebe\"), e ricevette a Br\u00fcnn l'abilitazione di lettore di ingegneria (dissertazione sulla \"Teoria delle turbine idrauliche\" \u2014 \"Theorie der Wasserr\u00e4der\"). Nel 1909, all'et\u00e0 di 26 anni, fu nominato professore di matematica applicata a Strasburgo, allora parte dell'Impero tedesco e ricevette la cittadinanza prussiana. Mentre era in attesa di una cattedra di insegnamento all'Universit\u00e0 Tecnica di Br\u00fcnn, la sua attivit\u00e0 fu interrotta dallo scoppio della Prima guerra mondiale.\nPilota, avendo seguito lezioni di costruzioni aeronautiche e tenuto a Strasburgo nel 1913 il primo corso universitario sul volo a motore, von Mises si arruol\u00f2 nelle forze austro-ungariche e vol\u00f2 come pilota collaudatore e come istruttore. Nel 1915, progett\u00f2 e supervision\u00f2 la costruzione di un aereo da 600\u00a0CV (450 kW) \u2014 che porta il suo nome \"Mises-Flugzeug\" (aereo Mises) \u2014 per l'esercito austriaco. L'aereo fu completato nel 1916, ma non prese mai parte ad azioni di guerra.\nDopo la guerra von Mises tenne la nuova cattedra di idrodinamica ed aerodinamica presso l'Universit\u00e0 Tecnica di Dresda. Nel 1919 fu nominato direttore (con titolo di professore) del nuovo Istituto di Meccanica applicata creato per volere di Erhard Schmidt presso l'Universit\u00e0 von Humboldt di Berlino. Nel 1921 fond\u00f2 la rivista \"Zeitschrift f\u00fcr Angewandte Mathematik und Mechanik\" e ne divenne editore.\nNel 1933, con l'avvento al potere del Partito Nazista, von Mises, che era cattolico ma di origini ebraiche, sent\u00ec minacciata la propria posizione nonostante il suo status di reduce della Prima guerra mondiale. Si trasfer\u00ec allora in Turchia, dove tenne la cattedra appena creata di Meccanica Pura e Applicata presso l'Universit\u00e0 di Istanbul. Nel 1939, tra le incertezze politiche seguite alla morte del presidente turco Kemal Atat\u00fcrk, si spost\u00f2 negli Stati Uniti, dove fu nominato nel 1944 \"Gordon-McKay Professor\" di aerodinamica e matematica applicata presso l'Universit\u00e0 di Harvard. Nel 1943 spos\u00f2 Hilda Geiringer, che era stata sua assistente a Berlino e che l'aveva seguito prima in Turchia e poi negli Stati Uniti.\nNel 1950 von Mises rifiut\u00f2 un'offerta di membro onorario dalla Accademia delle Scienze della Germania dell'Est.\nContributi scientifici.\nIn aerodinamica, Richard von Mises diede importanti contributi alla teoria dei flussi limite e alla progettazione dei profili aerodinamici. In meccanica dei solidi svilupp\u00f2 la nozione dell'energia di distorsione associata ad ogni stato tensionale, che \u00e8 uno dei pi\u00f9 importanti concetti usati in ingegneria nel calcolo della resistenza dei materiali. Diede inoltre importanti contributi alla teoria della plasticit\u00e0 formulando quello che divenne noto come Criterio di von Mises. Il suo nome \u00e8 anche spesso associato al \"Principio della massima dissipazione plastica\".\nNel campo della teoria della probabilit\u00e0 defin\u00ec il ben noto Paradosso del compleanno. In tale campo tuttavia la sua teoria basata sul concetto di probabilit\u00e0 come limite della frequenza non raggiunse mai la maturit\u00e0 teorica della contrapposta teoria della misura di Kolmogorov, la cui assiomatizzazione fu meglio accolta in ambito scientifico. Le sue idee non furono infatti unanimemente ben accette: sebbene Aleksander Ostrowski abbia scritto di lui:\nScrisse anche\nMalgrado tutto Kolmogorov fu meno severo:\nDal 1989 la \"Gesellschaft f\u00fcr Angewandte Mathematik und Mechanik\" (Associazione internazionale di matematica e meccanica applicata) assegna il Premio von Mises."}
{"id": "1490509", "revid": "666668", "url": "https://it.wikipedia.org/wiki?curid=1490509", "title": "Coppa UEFA 2007-2008 (calcio a 5)", "text": "La Coppa UEFA 2007-2008 \u00e8 stata la 7\u00aa edizione del torneo continentale riservato ai club di calcio a 5 vincitori, nella precedente stagione, del massimo campionato delle federazioni affiliate alla UEFA. La competizione si \u00e8 disputata tra l'11 agosto 2007 e il 27 aprile 2008 e avrebbe dovuto coinvolgere 44 squadre, scese tuttavia di un'unit\u00e0 dopo la rinuncia dei macedoni dell' nel gruppo 1 del turno principale. L'edizione segna il debutto nella competizione di societ\u00e0 provenienti da Estonia, Irlanda e Montenegro. I campioni in carica della e le prime tre squadre del ranking, cio\u00e8 , e (qualificato in qualit\u00e0 di vincitore della Coppa di Russia) accedono direttamente al turno \u00e9lite. A trionfare \u00e8 stata proprio la formazione di Ekaterinburg, divenuta la prima squadra a vincere la competizione senza aver mai conquistato il proprio campionato nazionale."}
{"id": "1490514", "revid": "729019", "url": "https://it.wikipedia.org/wiki?curid=1490514", "title": "Linea M2 (metropolitana di Copenaghen)", "text": "La linea M2 \u00e8 la seconda linea della metropolitana di Copenaghen, a servizio della citt\u00e0 di Copenaghen, in Danimarca. Il suo percorso si estende da Vanl\u00f8se a Lufthavnen (Aeroporto di Copenaghen) passando per il centro di Copenaghen, condividendo parte del tracciato della linea M1. \u00c8 contraddistinta dal colore giallo. La sua principale funzione \u00e8 di collegare la parte orientale di Armanger che non \u00e8 servita dalle linee suburbane S-tog, con l'area metropolitana di Copenaghen.\nStoria.\nLa linea entr\u00f2 in servizio il 19 ottobre 2002 da \"N\u00f8rreport\" a \"Lergravsparken\". Il 29 maggio 2003 entr\u00f2 in servizio la tratta da \"N\u00f8rreport\" a \"Frederiksberg\" e il 12 ottobre 2003 entr\u00f2 in servizio la tratta da \"Frederiksberg\" a \"Vanl\u00f8se\".\nNel Novembre 2003 partirono i lavori di prolungamento della linea da \"Lergravsparken\" a \"Lufthavnen\", conclusi il 28 settembre 2007.\nLa nuova tratta da \u00d8resund a Lufthavnen \u00e8 stata costruita riutilizzando il percorso della ferrovia dismessa Amagerbanen. La lunghezza complessiva \u00e8 di 4,5 km e comprende 5 stazioni, che trasporta circa 25.000 passeggeri al giorno.\nOrari.\nLa tabella mostra le frequenza dei treni durante tutto il giorno:"}
{"id": "1490517", "revid": "34971", "url": "https://it.wikipedia.org/wiki?curid=1490517", "title": "Suneido", "text": "Suneido \u00e8 un linguaggio di programmazione interpretato per Microsoft Windows.\nSimile a Python, Tcl, Perl, Scheme e Ruby. Suneido include il linguaggio, un database client-server e un ambiente di sviluppo. La prima versione risale al 2000, l'ultima al 21 ottobre 2007."}
{"id": "1490518", "revid": "124203942", "url": "https://it.wikipedia.org/wiki?curid=1490518", "title": "Gli Aristocratici", "text": "Gli Aristocratici \u00e8 un gruppo di personaggi immaginari protagonisti di un'omonima serie a fumetti creata da Alfredo Castelli (testi) e Ferdinando Tacconi (disegni) nel 1973, pubblicata sul \"Corriere dei ragazzi\" e pi\u00f9 volte ristampata in Italia e all'estero. Nel trentennale dell'esordio della serie, gli \u00e8 stata dedicata una mostra.\nStoria editoriale.\nLa serie venne ideata da Alfredo Castelli e dal disegnatore Ferdinando Tacconi ed esord\u00ec nel 1973 sul \"Corriere dei ragazzi\", incontrando subito il favore dei lettori, e verr\u00e0 pi\u00f9 volte ristampata sia in Italia che all'estero, in una dozzina di paesi. La serie verr\u00e0 prodotta in Italia fino al 1977 (n. 28) per un totale di 33 storie pubblicate sul Corriere dei Ragazzi che cambia poi denominazione divenendo \"Corrier Boy\"; su quest'ultima testata verranno pubblicati altri quattro episodi. Contemporaneamente, a partire dal 1973, la serie era stata pubblicata anche in Germania sul settimanale tedesco \"Zack\"; e per questa rivista verranno prodotte dal 1977 altre 16 storie della serie, qui chiamata \"Gentlemen GmbH\", pubblicate fino al 1980 e che verranno poi pubblicate in Italia dal 1997 su \"Il Giornalino\", oltre a essere raccolte in volume in varie iniziative editoriali dagli anni novanta in poi. Negli anni ottanta alcune riviste italiane come \"Eureka\", \"Magic\" e \"il Giornalino\" riproporranno gli episodi della prima serie.\nAlla scrittura della serie contribu\u00ec senza essere accreditato anche Tiziano Sclavi che poi, nel 1983, svilupper\u00e0 per il Giornalino il fumetto dedicato all'agente segreto Philip Allen, che ricorda in parte il personaggio di Michael Allen degli \"Aristocratici\", di cui viene ripresa l\u2019ambientazione inglese.\nSono stati realizzati volumi antologici pubblicati da vari editori italiani che raccolgono parzialmente o interamente la serie.\nSuccessivamente alla conclusione della serie, il gruppo di personaggi \u00e8 comparso anche in altre serie come, \"Martin Myst\u00e8re\", sempre scritta di Castelli, come nell'albo \"I misteri di Londra\" (1989) e l'ultima nell'albo \"Homunculus\" (2007).\nTrama.\nAl centro della trama della serie c'\u00e8 un gruppo di ladri gentiluomini inglesi denominato \"Gli Aristocratici\", per via del loro aspetto impeccabile. Sempre implicati in colpi impossibili, disprezzano l'uso della violenza e devolvono tutto il ricavato dei loro lavori in beneficenza, trattenendo solo \"un modesto 10% come rimborso spese\". Questo li fa passare spesso dalla parte della giustizia, collaborando in madrepatria e negli Stati Uniti con la polizia per catturare mercanti d'armi e spacciatori senza scrupoli.\nEredit\u00e0.\nDa \"Gli Aristocratici\" \u00e8 nata come \"spin-off\" la serie a fumetti \"Agente Allen\", pubblicata su \"Il Giornalino\" tra il 1983 e il 1986."}
{"id": "1490520", "revid": "44638", "url": "https://it.wikipedia.org/wiki?curid=1490520", "title": "Siviglia Wear Teramo", "text": ""}
{"id": "1490524", "revid": "12842746", "url": "https://it.wikipedia.org/wiki?curid=1490524", "title": "Computer della Bernardi", "text": ""}
{"id": "1490529", "revid": "1149807", "url": "https://it.wikipedia.org/wiki?curid=1490529", "title": "Shakkoumon", "text": ""}
{"id": "1490530", "revid": "729019", "url": "https://it.wikipedia.org/wiki?curid=1490530", "title": "U.S. Route 69", "text": "La U.S. Route 69 \u00e8 una strada statunitense a carattere nazionale che corre da nord a sud. Quando fu creata era lunga solo 241\u00a0km (150\u00a0mi), ma poi fu estesa su una strada gi\u00e0 esistente tra il Minnesota ed il Texas.\nIl termine meridionale della strada \u00e8 a Port Arthur (TX), all'intersezione con la State Highway 87; il suo termine settentrionale \u00e8 ad Albert Lea (MN), all'intersezione con la Minnesota State Highway 13. La U.S. Route 69 \u00e8 degna di nota per avere numerosi cartelli di rassicurazione rubati per la connotazione sessuale del numero dell'autostrada."}
{"id": "1490533", "revid": "110157", "url": "https://it.wikipedia.org/wiki?curid=1490533", "title": "Tharsis Montes", "text": "I Tharsis Montes (\"monti di Tharsis\", in latino) sono un complesso di tre vulcani situati sulla superficie del pianeta Marte, in prossimit\u00e0 dell'equatore, ad ovest delle Valles Marineris.\nI tre edifici vulcanici che compongono il complesso, da nord a sud, sono l'Ascraeus Mons, il Pavonis Mons e l'Arsia Mons. In direzione nordest \u00e8 collocato l'Olympus Mons, il vulcano pi\u00f9 elevato del sistema solare."}
{"id": "1490534", "revid": "2210120", "url": "https://it.wikipedia.org/wiki?curid=1490534", "title": "Soluzione alcalina", "text": "La soluzione alcalina (o soluzione alcalina degli anioni) \u00e8 una tecnica analitica classica per l'analisi qualitativa degli anioni.\nPrende il nome dal trattamento preliminare del campione che consiste nel bollire per 20 minuti una parte di campione con tre parti di carbonato di sodio che essendo basico d\u00e0 luogo ad una soluzione alcalina. Cos\u00ec facendo vengono precipitati quei cationi che possono dar luogo a precipitati interferenti durante l'analisi, come carbonati e come idrossidi. Il corpo di fondo viene separato per filtrazione su carta ottenendo cos\u00ec una soluzione incolore che viene utilizzata per i singoli saggi.\nSaggi sulla soluzione alcalina.\nL'anione carbonato non pu\u00f2 essere determinato con questa tecnica in quanto \u00e8 un reattivo proprio del metodo. Prima di ogni saggio la soluzione viene acidificata per eliminare ogni traccia di carbonato che interferisce con la reazione analitica, ovviamente l'acido deve essere scelto in modo che il suo anione non interferisca in nessun modo.\nNitrati.\nUna porzione di soluzione alcalina viene acidificata con acido solforico e si aggiunge una soluzione satura di solfato ferroso o di sale di Mohr. Successivamente, tenendo la provetta inclinata, si aggiungono lentamente alcune gocce di acido solforico al 96-98%. Se sono presenti nitrati all'interfaccia tra soluzione e acido si former\u00e0 il caratteristico anello bruno.\nFosfati.\nSi acidifica con acido nitrico fino a pH nettamente acido e si aggiunge il reattivo molibdico fino a raddoppiare il volume; si scalda a bagnomaria per 10 minuti a 40 \u00b0C. Se sono presenti fosfati si ha un precipitato giallo di fosfomolibdato di ammonio. Gli arsenati interferiscono.\nSolfati.\nSi acidifica con acido cloridrico e si aggiunge cloruro di bario, il saggio \u00e8 positivo se si forma un precipitato bianco finissimo:\nInterferiscono il fluorosilicati che danno un precipitato analogo.\nOssalati.\nSi acidifica con acido acetico (un pH troppo basso pu\u00f2 degradare l'ossalato) e si aggiunge cloruro di calcio, in presenza di ossalati si forma un precipitato bianco che decolora il permanganato di sodio.\nCloruri.\nSi acidifica con acido solforico e si aggiunge persolfato di ammonio e si scalda a bagnomaria per 5 minuti. Il persolfato \u00e8 un forte ossidante (E = 2V) e ossida ioduri e bromuri eventualmente presenti alle sostanze elementari che vengono estratte con solvente organico. Il cloruro rimasto in soluzione viene precipitato con nitrato d'argento, il saggio \u00e8 positivo se si forma un precipitato bianco caseoso.\nBromuri e ioduri in presenza di cloruri.\nUna volta individuati i cloruri con il saggio precedente si pu\u00f2 fare una ricerca di bromuri e ioduri mediante ossidazione selettiva.\nSi acidifica con acido cloridrico e si aggiunge tetracloruro di carbonio che si depositer\u00e0 al di sotto della soluzione acquosa. Successivamente si aggiunge acqua di cloro goccia a goccia. Il primo analita ad ossidarsi \u00e8 lo ioduro e lo iodio formato viene estratto dalla fase organica che si colora di viola; aggiungendo ancora ossidante lo iodio viene ossidato a iodato che \u00e8 incolore. Con ancora acqua di cloro si ossida il bromuro e il bromo colora la fase organica di un colore giallo-vinato.\nWolframati.\nSi acidifica con acido cloridrico fino a pH nettamente acido, in queste condizioni precipita un ossido idrato di wolframio che ha diversi colori a seconda del grado di idratazione:\nsi centrifuga e al precipitato si aggiunge HCl concentrato e Zn metallico che riduce il wolframio ad anidride wolframica (W2O5) di colore azzurro.\nMolibdati.\nSi acidifica con acido solforico, si aggiunge etere etilico, tiocianato d'ammonio e cloruro stannoso. In presenza di molibdati si ha la seguente reazione:\nIl complesso di molibdeno viene estratto in fase eterea come MoO(SCN)3. Il saggio \u00e8 positivo se l'etere si colora di rosso"}
{"id": "1490543", "revid": "1654832", "url": "https://it.wikipedia.org/wiki?curid=1490543", "title": "Paolo Ferrari (commediografo)", "text": "Biografia.\nFiglio di un ufficiale, si laurea in Giurisprudenza nell'Universit\u00e0 degli Studi di Modena. Di idee liberali, inizia ben presto sia l'attivit\u00e0 di patriota e cospiratore, sia la carriera di autore di teatro, in cui ottiene notevole successo con commedie brillanti di stile goldoniano, fra cui \"Goldoni e le sue sedici commedie nuove\" (1851), giudicata da Luigi Capuana \u00abla pi\u00f9 bella commedia scritta in italiano nella prima met\u00e0 del secolo che corre\u00bb, \"La satira e Parini\" (1853) e, in dialetto modenese, \"La medseina d'onna ragaza amal\u00e8da\" (1859), poi tradotta e rappresentata anche in italiano. Da Modena, dove era segretario dell'Universit\u00e0 e docente di storia nel Liceo cittadino, si trasferisce nel 1861 all'Accademia scientifico-letteraria di Milano, presso cui \u00e8 professore di Storia moderna e poi di Letteratura ed Estetica, ricoprendo anche la carica di preside fra il 1875 e il 1877.\nNel capoluogo lombardo \u00e8 per breve periodo consigliere comunale, intrattiene fertili rapporti con intellettuali e politici del tempo, come Pietro Cossa, Felice Cavallotti e Giuseppe Giacosa, e, con la produzione letteraria, passa al teatro borghese a tesi, moralistico, con opere come \"Il duello\" (1868), \"Il ridicolo\" (1872), \"Il suicidio\" (1875), \"Le due dame\" (1877), che sono accolte favorevolmente dal pubblico, ma che gli valgono, nel corso degli anni, crescenti critiche, tra le quali quelle di Croce che le defin\u00ec \"imperativi categorici incarnati\". I suoi manoscritti sono conservati nel Museo del Teatro alla Scala, accanto al quale si trova la piazza a lui intitolata. Fu sposato con Ersilia Branchini e padre di sette figli. \u00c8 sepolto a Modena.\nA Paolo Ferrari sono dedicate una via a Modena, ove ha sede il museo Enzo Ferrari e, a Milano, la piazza attigua al teatro alla Scala.\nOpere.\nLe seguenti commedie non risultano comprese nella suddetta edizione curata dallo stesso autore:\nBibliografia.\nInoltre, tra i pi\u00f9 puntuali studi critici sull'opera di Paolo Ferrari si vedano quelli di Silvio D'Amico:"}
{"id": "1490545", "revid": "120995192", "url": "https://it.wikipedia.org/wiki?curid=1490545", "title": "Mary McCormack", "text": "Biografia.\nNata e cresciuta nel New Jersey, figlia di William e Norah McCormack (che divorziarono nel 1990), ha un fratello minore, Will, anche lui attore.\nInizia ad appassionarsi alla recitazione fin da bambina, dopo aver recitato nello spettacolo teatrale \"Amahl and the Night Visitors\" di Gian Carlo Menotti, in seguito lavora in diverse compagnie teatrali e dopo aver terminato gli studi al Trinity College a Hartford nel Connecticut continua a lavorare in teatro e si perfeziona al William Esper Studio.\nIl suo debutto cinematografico avviene nel 1994 nel film \"Miracolo nella 34\u00aa strada\", in seguito lavora nella serie televisiva \"Murder One\", grazie alla popolarit\u00e0 acquisita con la serie ottiene il ruolo di Alison, moglie del conduttore radiofonico Howard Stern in \"Private Parts\". Nel 1998 recita in \"Deep Impact\" di Mimi Leder e l'anno seguente in \"Fino a prova contraria\" di Clint Eastwood.\nNel 2001 recita al fianco di Kevin Spacey e Jeff Bridges in \"K-PAX - Da un altro mondo\", mentre nel 2002 lavora in \"Full Frontal\" di Steven Soderbergh. Molto attiva anche in campo televisivo, recita in alcuni episodi di \"E.R. - Medici in prima linea\" e interpreta il ruolo del viceconsulente della sicurezza nazionale Kate Harper nella serie \"West Wing - Tutti gli uomini del Presidente\". Nel 2007 affianca John Cusack nell'horror \"1408\". Dal 2008 al 2012 \u00e8 protagonista della serie televisiva \"In Plain Sight - Protezione testimoni\".\nDoppiatrici italiane.\nNelle versioni in italiano delle opere in cui ha recitato, Mary McCormack \u00e8 stata doppiata da:\nDa doppiatrice \u00e8 sostituita da:"}
{"id": "1490549", "revid": "287204", "url": "https://it.wikipedia.org/wiki?curid=1490549", "title": "Campionato ceco di calcio a 5", "text": "Il Campionato ceco di calcio a 5 detto anche Futsal Liga, \u00e8 la massima competizione ceca di calcio a 5 organizzata dalla \u010ceskomoravsk\u00fd fotbalov\u00fd svaz.\nIl massimo campionato ceco denominato attualmente 1. Liga, viene disputato dall'anno 1993, mentre due stagioni dopo \u00e8 partita la Coppa di Repubblica Ceca. Dopo il 2000 il campionato \u00e8 stato vinto, pressoch\u00e9 ininterrottamente, dal ."}
{"id": "1490550", "revid": "1442080", "url": "https://it.wikipedia.org/wiki?curid=1490550", "title": "Giosy Cento", "text": "\u00c8 un presbitero noto per le sue canzoni, sulla scia della cosiddetta musica leggera cristiana. Ha realizzato oltre 900 brani e pi\u00f9 di 3600 concerti.\nBiografia.\nNato nel piccolo centro di Ischia di Castro, nella provincia di Viterbo il 12 agosto 1946, entr\u00f2 giovanissimo nel seminario di Montefiascone diventando presbitero il 30 dicembre 1969.\nNel 1971, secondo quanto racconta, una notte dopo la Pasqua mentre recita il Breviario non riesce a pregare e compone la prima preghiera in musica; nasce cos\u00ec il suo primo brano \"Emmaus\" inserito nell'album \"Signore mia Roccia\" (Ed Dehoniane).\nNel 1974 \u00e8 inviato come viceparroco a Grotte di Castro, un comune sul lago di Bolsena. Vi diventa parroco nel 1988, restandovi fino al 2000 quando lascia la parrocchia su invito del vescovo della Diocesi di Viterbo Lorenzo Chiarinelli, non riuscendo pi\u00f9 a conciliare i suoi impegni di cantautore con quelli pastorali.\nE' insieme al gruppo musicale dei Parsifal, (composto esclusivamente da giovani), che collabora con lui nei suoi concerti.\nDopo la morte in un incidente stradale di 3 ragazzi tra cui il bassista dei Parsifal, ha fondato l'associazione \"Ragazzi del cielo Ragazzi della terra\" che realizza progetti di solidariet\u00e0. Molti dei proventi delle vendite dei suoi dischi sono stati donati all'associazione.\n\u00c8 proprio dell\u2019epoca post-conciliare il fiorire nella Chiesa di esperienze e la ricerca di nuove forme di evangelizzazione. In questo quadro si inserisce anche il fenomeno dei cantautori d\u2019ispirazione cristiana: persone che utilizzano i vari linguaggi della musica per testimoniare la propria fede.\nEcco quindi che nel 1986,\ndon Giosy Cento e padre Tarcisio Calvitti dell\u2019\u00e8quipe di animazione vocazionale dei padri Cappuccini dell\u2019Umbria, incominciarono, in collaborazione con alcuni cantautori dell\u2019Italia centrale, a realizzare questo grande progetto di aggregazione e coordinamento.\nTutto nacque da esigenze di pastorale giovanile e di interesse per la canzone intesa come linguaggio universale. \nI primi passi si mossero ad Assisi, citt\u00e0 che da san Francesco aveva ascoltato il suo \"Laudato sii\".\nGi\u00e0 il primo incontro port\u00f2 alla scoperta di tanti cantautori con percorsi musicali differenti nei generi. Emergeva una realt\u00e0 diffusa e spontanea ancora poco conosciuta.\nBen presto questi informali incontri si strutturarono in Convegni nazionali annuali Assisi a cui erano presenti sempre pi\u00f9 partecipanti.\nTra essi cantautori (laici e religiosi), autori, musicisti, editori e personaggi dello spettacolo e del giornalismo. I Convegni diventarono un luogo in cui si approfondiva il ruolo del cantautore e della musica come strumento di evangelizzazione e di pastorale nei vari ambiti. I Convegni erano altres\u00ec luogo di confronto, di scambi di esperienze e conoscenze di crescita artistica e naturalmente di ascolto delle canzoni.\nNell\u2019ambito di questo ampio movimento, in molti crebbe il desiderio di dare stabilit\u00e0 a ci\u00f2 che era maturato attraverso le esperienze fatte. I cantautori, infatti, avevano anche un\u2019intensa e volontaria attivit\u00e0 nei loro ambienti e luoghi di origine in tutte le regioni italiane.\nQuesta loro attivit\u00e0 veniva presentata negli ormai consueti Convegni che erano a loro volta anche motore di promozione dell\u2019evangelizzazione in musica.\nIl 10 Febbraio 1990 fu allora ufficialmente costituita l\u2019Associazione Nazionale \" Il mio Dio canta giovane \" (Il fondatore \u00e8 stato don Giosy Cento di cui \u00e8 stato il presidente dopo di lui la presidenza \u00e8 stata data a mons. Claudio Sorgi e in seguito a don Matteo Zambuto). \nIl nome nasceva dalla convinzione che Dio parlasse a tutti con un linguaggio a tutti comprensibile, cio\u00e8 un linguaggio eternamente giovane.\nDa questi primi anni di esperienze ed incontri, emergeva la figura, sia pure non nuova, del cantautore di ispirazione cristiana. Cio\u00e8 di un artista che, per le sue composizioni, trae ispirazione dagli avvenimenti della sua vita e del mondo circostante. Egli vuole essere la voce di una Chiesa che si fa compagna della gente, per parlare il suo stesso linguaggio, per meglio confrontarsi con i suoi problemi e domande.\nDalla sua costituzione l\u2019Associazione ha sempre promosso e sostenuto la creazione e la diffusione della canzone d\u2019ispirazione cristiana; curato i rapporti tra tutte le componenti dell\u2019ambito artistico, in particolare cristiano; incoraggiato relazioni tra le pi\u00f9 diverse esperienze musicali, sia nell\u2019ambito della realt\u00e0 ecclesiale che non, a livello nazionale e internazionale; offerto occasioni di formazione artistico-professionale; promosso la crescita del fenomeno della musica d\u2019ispirazione cristiana in ogni regione italiana, attraverso la presenza di propri rappresentanti; organizzato rassegne musicali, concerti, musicals e realizzato prodotti musicali audio-video.\nUno dei momenti centrali di questo lungo percorso \u00e8 stata senz\u2019altro l\u2019intensa partecipazione al grande Giubileo dell\u2019anno 2000 e ad eventi che lo hanno preceduto e seguito: il grande raduno dei cantautori cristiani a Sanremo alla fine dell\u2019anno 1999; i numerosi concerti nelle chiese e piazze di Roma e d\u2019Italia; lo specialissimo incontro avuto con il Santo Padre Giovanni Paolo II nell\u2019udienza del 21 Novembre.\n\u00c8 stato, tra l'altro, direttore artistico del \"Meeting dei giovani verso il Giubileo\", dal titolo significativo \"Giovani 2000: lasciateci nascere!!\" e delle due serate musicali \"Dal Concilio al Giubileo: la canzone di Dio\" al Teatro Ariston che si sono tenute a Sanremo il 26-27 Novembre 1999.\nNel 1995 \u00e8 stato consulente musicale del \"Meeting dei giovani\" di Pompei."}
{"id": "1490557", "revid": "117802551", "url": "https://it.wikipedia.org/wiki?curid=1490557", "title": "Nolo marittimo", "text": "Il noleggio di nave \u00e8 il contratto per il quale l'armatore, in corrispettivo del nolo (marittimo) pattuito, si obbliga a compiere con una nave determinata uno o pi\u00f9 viaggi prestabiliti (noleggio a viaggio), ovvero, entro il periodo di tempo convenuto (noleggio a tempo), i viaggi ordinati dal noleggiatore alle condizioni stabilite dal contratto o dagli usi.\nIl nolo \u00e8 calcolato, in primo luogo, sulla base della ripartizione dei costi tra noleggiante (armatore) e noleggiatore a seconda del tipo di contratto di utilizzazione.\nL'ambito.\nIl mercato dei noli, stante che il servizio offerto dalle diverse compagnie \u00e8 sostanzialmente similare, differenziandosi soprattutto nella tempistica di resa, \u00e8 normalmente influenzato da:\nConcorrenza sulla stessa tratta.\nUn tragitto marittimo su cui solo poche compagnie di navigazione operano, ha un costo naturalmente pi\u00f9 elevato di un tragitto in cui esista una forte concorrenza.\nTendenza dei traffici sulla tratta.\nLe navi compiono sempre il viaggio sia in andata sia in ritorno, quindi se la tendenza del traffico \u00e8 in una direzione a causa della consistente domanda di servizio, nella tratta di ritorno la nave non avr\u00e0 carico, ma dovr\u00e0 percorrere ugualmente la tratta. Per questa ragione, per esempio, dato che il traffico Cina-Italia \u00e8 notevolmente superiore rispetto a quello inverso, il nolo che si paga dai porti cinesi ai porti italiani, in cui la nave viaggia a pieno carico, \u00e8 superiore anche del 200-300% a quello che si paga dai porti italiani a quelli cinesi, che la nave dovrebbe comunque compiere anche senza carico, riportando i container vuoti, necessari ai porti cinesi.\nPolitiche commerciali delle compagnie marittime.\nNegli ultimi anni si \u00e8 assistito a un concentramento delle Compagnie che, pur mantenendo il \"marchio\" originario, dipendono da poche multinazionali. Abbiamo quindi l'armatore che propone lo stesso servizio ma sotto marchi differenti e con costi differenti. Spesso lo spedizioniere sceglie una compagnia marittima piuttosto che un'altra, nonostante, alla fine, il trasporto sar\u00e0 realizzato dalla stessa nave, su cui caricano pi\u00f9 compagnie.\nIl passato delle compagnie marittime.\nConferenze marittime.\nIl costo del nolo \u00e8 influenzato anche dall'appartenenza o meno della compagnia marittima a una \u201cconferenza\u201d.\nLe conferenze Marittime sono accordi tra le compagnie di navigazione per non farsi reciprocamente concorrenza nello svendere noli o servizi.\nIn pratica, rappresentano un \u201ccartello\u201d di compagnie che si accordano ad applicare tariffe entro un ben determinato \u201crange\u201d e servizi similari per non scontrarsi tra loro a colpi di sconti o facilitazioni.\nLe conferenze sono nate nel secolo scorso, quando esistevano pochi e grandi armatori, che operavano su determinate rotte in regime quasi di oligopolio, in cui i pochi offerenti il servizio sapevano che ogni loro scelta avrebbe avuto conseguenze sulla concorrenza, e quindi l'accordo era di stabilire le regole comuni del mercato, non dandosi fastidio a vicenda e ripartendosi il traffico disponibile.\nIl servizio offerto da queste conferenze \u00e8 di norma qualitativamente elevato, puntuale, preciso e soprattutto effettuato con naviglio recente o comunque in ottime condizioni di navigabilit\u00e0.\nIl 18 ottobre 2008 l'Europa cancella le conferenze marittime.\nOutsider marittimi.\nC'erano poi gli \u201coutsider\u201d, vale a dire piccole compagnie di navigazione fuori dagli accordi di conferenza, che lottavano strenuamente tra di loro per conquistarsi la loro esigua fetta di mercato.\nLa differenza di servizio in effetti era percepibile, tanto che le Assicurazioni tendevano a privilegiare i carichi che viaggiavano su navi di conferenza, rispetto ai carichi che viaggiavano su navi di outsider, applicando a questi ultimi premi assicurativi notevolmente pi\u00f9 elevati o semplicemente non assicurandoli affatto.\nAnche il sistema bancario era interessato, e quando una banca apriva un credito documentario, per questioni di maggior sicurezza imponeva ai suoi clienti l'uso di compagnie di conferenza.\nPerfino i noli cambiavano a seconda dell'appartenenza o meno di una nave a una conferenza.\nIl nolo base di conferenza, di solito pressoch\u00e9 uguale o uniforme tra tutte le compagnie aderenti, era di volta in volta adeguato con correttivi percentuali che variavano nel tempo a seconda del costo del carburante (\"bunker surcharge\") o del movimento delle valute (\"currency adjustement factor\") o di eventi particolari come l'intasamento di un porto che causava ritardi e costi che venivano subito ribaltati sul nolo di quella destinazione (\"congestion surcharge\").\nI noli variavano poi anche a seconda del tipo di merce che si spediva, privilegiando od ostacolando determinate categorie merceologiche per gestire la capacit\u00e0 di carico (esempio, merci pesanti finch\u00e9 servono per stabilizzare la nave, poi solo merci leggere e ingombranti per massimizzare il carico) o per venire incontro a esigenze di governi che volevano favorire indirettamente l'entrata di determinate merci piuttosto che altre oppure l'uso di determinate Compagnie di Navigazione di Bandiera. Su questo argomento, per esempio, molti crediti documentari provenienti da paesi arabi richiedono espressamente l'uso della Compagnia di Navigazione UASC (United Arab Shipping Company) che, a questo punto, pu\u00f2 in pratica applicare le tariffe che vuole, indipendentemente dalla tendenza del mercato. Altro esempio \u00e8 l'Etiopia che richiedeva l'ESL (Ethiopian Shipping Line) come vettore preferenziale sempre attraverso i crediti documentari.\nVariavano infine in base alla quantit\u00e0 della merce e anche in base ai porti di destinazione e avevano ristorni o sconti per le agenzie marittime \u201camiche\u201d.\nLe Compagnie Marittime Outsider ragionavano e si comportavano in maniera diversa.\nIl loro obbiettivo era acquisire carico a tutti i costi per poter mantenere le loro rotte o crearsi degli spazi creando nuove rotte non toccate dalle conferenze perch\u00e9 ritenute a rischio o poco economiche.\nIl loro nolo era semplice da calcolare, di solito \"FAK\" (\"For All Kind of goods\", valido per tutte le categorie merceologiche), tentavano di scendere a ogni tipo di compromesso economico col cliente, pur di gestirne le spedizioni.\nIn pratica tanto erano precise e affidabili le \u201cconferenze\u201d, tanto erano agguerrite e determinate le \u201cOutsider\u201d.\nLe compagnie marittime odierne.\nI tempi da allora sono profondamente cambiati.\nPur mantenendo l'impostazione strutturale diversa, le differenze tra conference e Outsider sono o stanno semplicemente sparendo, sia perch\u00e9 la dimensione minima di un vettore per stare sul mercato si \u00e8 talmente innalzata che non pu\u00f2 pi\u00f9 esistere la piccola compagnia che procede da sola e non si accorda con nessuno, sia perch\u00e9 le normative internazionali di sicurezza e navigabilit\u00e0 hanno livellato verso l'alto la condizione dell'armamento della maggior parte dei vettori, o anche perch\u00e9 pi\u00f9 che di conferenza o meno, \u00e8 importante che la bandiera che batte sulla poppa della nave non appartenga a uno Stato in black-list (in cui cio\u00e8 il livello di controllo della sicurezza e dalla navigabilit\u00e0 \u00e8 a livello insufficiente).\nLe \u201cconferences\u201d dunque continuano a esistere, e a prosperare, anche in barba dell'Antitrust europeo, dato che godono di una esclusione da parte delle giurisdizioni nazionali in materia di concorrenza e concentramenti di poteri economici dominanti.\nTipi di contratto di nolo applicato dalle compagnie marittime.\nSpese addizionali al nolo.\nOltre al nolo ovviamente \u00e8 importante sapere con esattezza quali sono le spese che vengono addebitate, alcune dipendenti dalla condizione di nolo, altre dipendenti da variabili esterne, come ritardi nelle operazioni o normative di sicurezza.\nLe spese addizionali economicamente pi\u00f9 frequenti e rilevanti sono:"}
{"id": "1490561", "revid": "71433", "url": "https://it.wikipedia.org/wiki?curid=1490561", "title": "Bridgette Wilson-Sampras", "text": ""}
{"id": "1490563", "revid": "36426", "url": "https://it.wikipedia.org/wiki?curid=1490563", "title": "Rivolta della Nika", "text": ""}
{"id": "1490579", "revid": "287204", "url": "https://it.wikipedia.org/wiki?curid=1490579", "title": "Rewind", "text": "Rewind (\"riavvolgere\" in lingua inglese) \u00e8 il tasto che serve per riavvolgere il nastro in un riproduttore di cassette.\nIl termine pu\u00f2 inoltre riferirsi a:"}
{"id": "1490585", "revid": "287204", "url": "https://it.wikipedia.org/wiki?curid=1490585", "title": "Parsons Green Park", "text": "Parsons Green Park \u00e8 un piccolo parco triangolare della citt\u00e0 di Londra, situato nell'area Parsons Green all'interno di London Borough of Hammersmith and Fulham, quartiere londinese. Vicino a esso si trovano una stazione che porta lo stesso nome e la scuola Lady Margaret School. Ogni anno \u00e8 sede di una fiera, denominata \"Fair on the Green\"."}
{"id": "1490586", "revid": "320578", "url": "https://it.wikipedia.org/wiki?curid=1490586", "title": "Rewind (album)", "text": ""}
{"id": "1490587", "revid": "12843482", "url": "https://it.wikipedia.org/wiki?curid=1490587", "title": "Il fantasma di canterville", "text": ""}
{"id": "1490596", "revid": "125425795", "url": "https://it.wikipedia.org/wiki?curid=1490596", "title": "G.S. Ariosto Pallamano Ferrara", "text": "La G.S. Ariosto Pallamano Ferrara \u00e8 una societ\u00e0 di pallamano di Ferrara che attualmente milita in Serie A1 femminile dopo aver vinto il girone B del campionato A2 2013-2014."}
{"id": "1490597", "revid": "30297", "url": "https://it.wikipedia.org/wiki?curid=1490597", "title": "Ariosto Pallamano Ferrara", "text": ""}
{"id": "1490601", "revid": "1573940", "url": "https://it.wikipedia.org/wiki?curid=1490601", "title": "Aethriscus", "text": "Aethriscus \u00e8 un genere di ragni appartenente alla famiglia Araneidae.\nDistribuzione.\nLe due specie oggi note di questo genere sono state reperite nella Repubblica Democratica del Congo.\nTassonomia.\nDal 1930 non sono stati esaminati esemplari di questo genere.\nA marzo 2014, si compone di due specie:"}
{"id": "1490604", "revid": "73285372", "url": "https://it.wikipedia.org/wiki?curid=1490604", "title": "Alfa bungarotossina", "text": "L'alfa bungarotossina (\u03b1-bungarotossina) \u00e8 uno dei componenti del veleno dei serpenti elapidi. Il veleno lega irreversibilmente i recettori nicotinici per l'acetilcolina (nAChR) della placca neuromuscolare, impedendo la trasmissione dell'impulso nervoso al muscolo, bloccando cos\u00ec l'attivit\u00e0 muscolare. Ne consegue paralisi, blocco della funzionalit\u00e0 respiratoria e conseguente morte della vittima.\nL'\u03b1-bungarotossina \u00e8 anche un antagonista selettivo dei recettori nicotinici tipo \u03b17 presenti a livello cerebrale e potenzialmente presenta numerose applicazioni nella ricerca neurologica.\nStoria.\nLa bungarotossina \u00e8 stata scoperta da Chuan-Chiung Chang e Chen-Yuan Lee della National Taiwan University nel 1963."}
{"id": "1490608", "revid": "1543377", "url": "https://it.wikipedia.org/wiki?curid=1490608", "title": "Paolo Fresu (pittore)", "text": "Biografia.\nNasce ad Asti e frequenta il liceo artistico di Torino e l'Accademia Albertina.\nNon termina gli studi per dedicarsi alla scenografia teatrale e televisiva.\nNel 1981 \u00e8 lo scenografo dello spettacolo teatrale \"Come e perch\u00e9 croll\u00f2 il colosseo\" di Luigi De Filippo.\nNel 1982 \u00e8 lo scenografo del film Grunt con Andy Luotto e Giorgio Faletti e nel 1990 collabora alle scenografie di \"Fantastico 90\" su Rai Uno.\nNel 1992 realizza il manifesto e la scultura per il premio \"Astiteatro 14\" e nel 1997 \u00e8 maestro del Palio, dipingendo i due sendalli per il Palio di Asti di quella edizione.\nI temi pittorici.\nDopo un periodo di sperimentazione (anni Sessanta-Settanta), in cui sensibile alle tendenze europee del periodo crea figure materico cromatiche, Fresu inizia a raffigurare ironicamente la rappresentazione della borghesia e del potere della nostra societ\u00e0.\nUtilizzando i materiali pi\u00f9 disparati (legni, metalli, stoffe, inserti di giornali, minuterie) unita ad una eccellente tecnica pittorica, l'artista rappresenta i vari personaggi scavando a fondo nel carattere, nel loro stato e nelle loro funzioni.\nIl tutto viene rappresentato su un palcoscenico fantastico, in cui i personaggi, quasi di pirandelliana memoria, \"...interagiscono in un clima di complicit\u00e0 e di doppiezza, di intrigo e finzione, che l'autore rende tuttavia pi\u00f9 leggero e ludico sulle ali d'una velata ironia e d'una sorridente sceneggiata metaforica.\"."}
{"id": "1490610", "revid": "287204", "url": "https://it.wikipedia.org/wiki?curid=1490610", "title": "Cyborg (fumetto)", "text": ""}
{"id": "1490611", "revid": "119850067", "url": "https://it.wikipedia.org/wiki?curid=1490611", "title": "MySims", "text": "MySims, commercializzato in Giappone come , \u00e8 un videogioco di simulazione della vita pubblicato da EA Games per le console Nintendo DS e Wii e per Windows. Il gioco \u00e8 basato sulla serie \"The Sims\" sviluppata dalla Maxis.\nModalit\u00e0 di gioco.\nLa versione Wii di \"MySims\" inizia con il protagonista del gioco che deve gestire una piccola citt\u00e0 che sta affrontando un periodo di declino. Il giocatore deve occuparsi di attirare residenti e aziende nella citt\u00e0 in modo da farla crescere. Il giocatore pu\u00f2 costruire edifici e suppellettili al fine di migliorare l'ambiente e rivitalizzare la citt\u00e0. Man mano che la citt\u00e0 cresce il giocatore pu\u00f2 sbloccare nuove aree per alloggiare i Sims.\nLa versione per Nintendo DS invece si svolge nella localit\u00e0 di vacanza dei Sims e il giocatore deve rilanciare la cittadina riempiendola di turisti e facendola ritornare bella come una volta.\nLa versione PC \u00e8 ambientata anch'essa in una piccola cittadina andata in rovina dopo la sparizione di un uomo in grado di costruire qualunque cosa attraverso le essenze. Anche il vostro personaggio sar\u00e0 un \"costruttore tramite essenze\". L'obiettivo del vostro sim sar\u00e0 rilanciare la citt\u00e0, proponendo ai Sims che troverete in albergo di venirci a vivere."}
{"id": "1490612", "revid": "697352", "url": "https://it.wikipedia.org/wiki?curid=1490612", "title": "Burlomane", "text": ""}
{"id": "1490614", "revid": "54132083", "url": "https://it.wikipedia.org/wiki?curid=1490614", "title": "Adolf", "text": ""}
{"id": "1490616", "revid": "1573940", "url": "https://it.wikipedia.org/wiki?curid=1490616", "title": "Aethrodiscus transversalis", "text": "Aethrodiscus transversalis \u00e8 un ragno appartenente alla famiglia Araneidae.\n\u00c8 l'unica specie nota del genere Aethrodiscus.\nDistribuzione.\nLa specie \u00e8 stata rinvenuta in Africa centrale.\nTassonomia.\nDal 1913 non sono stati esaminati altri esemplari, n\u00e9 sono state descritte sottospecie al 2014."}
{"id": "1490618", "revid": "484362", "url": "https://it.wikipedia.org/wiki?curid=1490618", "title": "Aeroporto di Tomsk", "text": "L'aeroporto di Tomsk \u00e8 un aeroporto internazionale situato a 15\u00a0km a sud-est dalla citt\u00e0 di Tomsk, il capoluogo dell'oblast' di Tomsk, in Siberia Sud-occidentale, Russia. L'aeroporto di Tomsk \u00e8 conosciuto anche come l'aeroporto di Tomsk-Boga\u0161\u00ebvo.\nPosizione geografica.\nL'aeroporto di Tomsk dista circa 2.900\u00a0km a est dalla capitale russa Mosca.\nStrategia.\nAll'aeroporto ci basa la compagnia aerea russa S7 Airlines.\nNel 2008-2011 all'aeroporto di Tomsk \u00e8 prevista la costruzione della nuova pista di 3.200\u00a0m.\n\u00c8 stato progettato il nuovo Terminal Passeggeri di 11.000\u00a0m\u00b2 che permetter\u00e0 il transito di 600 passeggeri/ora ed anche il nuovo sistema dei parcheggi degli aerei passeggeri e degli aerei VIP.\n\u00c8 previsto un aumento notevole del traffico dei passeggeri fino a 650.000 all'anno entro il 2011.\nIl Terminal Passeggeri prevede la costruzione della nuova zona internazionale con la polizia di frontiera e la dogana ed anche di un albergo con un'ampia zona di servizi aeroportuali.\n14 aprile 2010 all'aeroporto di Tomsk sono stati aperti la zona di dogana e di polizia di frontiera per i voli di linea internazionali cargo e passeggeri in seguito alla decisione del Consiglio dei Ministri della Federazione Russa.\nDati di traffico.\nFonte: \u041e\u041e\u041e \"\u041d\u041e\u0412\u0410\u041f\u041e\u0420\u0422\"\nDati meteorologici.\nLe condizioni climatiche nella regione presentano temperature che oscillano tra i -40 \u00b0C ed i +30 \u00b0C.\nDati tecnici.\nL'aeroporto di Tomsk-Boga\u0161\u00ebvo \u00e8 un aeroporto internazionale di classe B.\nL'aeroporto Boga\u0161\u00ebvo attualmente \u00e8 dotato di una pista attiva di 2.500 x 50\u00a0m che permette il decollo/atterraggio di tutti i tipi di elicotteri e di aerei Airbus A310, Airbus A319, Antonov An-2, Antonov An-24, Antonov An-26, Antonov An-30, Boeing 737-300/500, Canadair Regional Jet CRJ-100/CRJ-200, Ilyushin Il-18, Ilyushin Il-76, Tupolev Tu-154, Tupolev Tu-204, Yakovlev Yak-40, Yakovlev Yak-42, e di tutti gli aerei di classe inferiore.\nL'aeroporto di Tomsk \u00e8 aperto 24 ore al giorno.\nCollegamenti con Tomsk.\nTrasporto pubblico.\nL'aeroporto si trova a circa 15\u00a0km a sud-est della citt\u00e0 siberiana. Le linee del trasporto municipale e del trasporto privato no.119 collegano il centro di Tomsk (capolina alla Piazza di Lenin) col Terminal Passeggeri dell'aeroporto. L'intervallo dei collegamenti \u00e8 di 15-20 minuti. Il tempo di percorrenza per raggiungere l'aeroporto \u00e8 di circa 60 minuti. Inoltre, un autobus collega la Stazione di Tomsk-1 delle Ferrovie russe col'aeroporto ogni mattina."}
{"id": "1490620", "revid": "1929898", "url": "https://it.wikipedia.org/wiki?curid=1490620", "title": "Dulwich Park", "text": "Dulwich Park \u00e8 un parco di 29 ettari della citt\u00e0 di Londra.\nIl parco si trova nella zona di \"Dulwich\" nel borgo di Southwark. Il parco fu progettato e realizzato da Charles Barry (junior), figlio del pi\u00f9 noto Charles Barry, e fu inaugurato nel 1890 da Archibald Philip Primrose, quinto Lord Rosebery. \u00c8 stato di recente ripristinato nella sua configurazione vittoriana originale; \u00e8 stato riaperto il 22 luglio 2006.\nIl parco \u00e8 dotato di un \"caf\u00e9\", di impianti sportivi e di un laghetto navigabile. \u00c8 presente anche un parcheggio per automobili, a pagamento, a meno che non si possieda la Tessera del Parco."}
{"id": "1490621", "revid": "124833049", "url": "https://it.wikipedia.org/wiki?curid=1490621", "title": "Papiro di Ipuwer", "text": "Il Papiro di Ipuwer (il cui nome ufficiale \u00e8 Leiden I 344 recto) \u00e8 un papiro egizio scritto in ieratico durante la XIX dinastia, esposto oggi al National Museum of Antiquities a Leida, nei Paesi Bassi. Esso contiene le Lamentazioni di Ipuwer, un'opera letteraria incompleta la cui composizione originale risale a non prima della tarda XII dinastia.\nTrama.\nNel poema, Ipuwer si lamenta che il mondo \u00e8 stato completamente rigirato su s\u00e9 stesso: una donna che prima non aveva nemmeno una scatola ora possiede molti mobili, una ragazza che per specchiarsi doveva andare al fiume ora ha uno specchio, mentre l'uomo un tempo ricco ora \u00e8 coperto di stracci. Ipuwer pretende che il \"Signore di ogni cosa\" \u2013 un titolo che pu\u00f2 riferirsi tanto al faraone quanto al dio-sole creatore \u2013 distrugga i suoi nemici e si ricordi dei suoi doveri religiosi. A ci\u00f2 segue una descrizione dei violenti disordini a cui \u00e8 sottoposto l'Egitto: non c'\u00e8 pi\u00f9 alcun rispetto per le leggi e persino la tomba del faraone all'interno della piramide \u00e8 stata violata. La storia continua con una descrizione di tempi migliori ormai passati, finch\u00e9 non si interrompe improvvisamente a causa dell'incompletezza del papiro. \u00c8 plausibile che il poema terminasse con una risposta del \"Signore di ogni cosa\", o con la profezia dell'arrivo di un valente faraone che potesse ristabilire lo \"status quo\".\nDiscussione.\nIl Papiro di Ipuwer \u00e8 stato datato a non prima della XIX dinastia, intorno al 1250 a.C. mentre l'opera in s\u00e9 \u2013 le \"Lamentazioni\" \u2013 \u00e8 molto pi\u00f9 antica, ed \u00e8 databile alla tarda XII dinastia.\nUn tempo si riteneva che le \"Lamentazioni\" rappresentassero un quadro realistico ed obiettivo dei disordini risalenti all'inizio del Primo Periodo Intermedio. Al giorno d'oggi, tuttavia, si ritiene che le \"Lamentazioni di Ipuwer\", cos\u00ec come le \"Lamentazioni di Khakheperraseneb\", non siano altro che opere di propaganda reale, entrambe ispirate dalla \"Profezia di Neferti\", un'opera anteriore. Le tre opere, infatti, hanno in comune il tema dello stato egizio ridotto ormai allo sbando e della necessit\u00e0 di un sovrano risoluto che possa sconfiggere il caos e restaurare la \"maat\". L'egittologo inglese Toby Wilkinson ha quindi suggerito che le due lamentazioni (\"Ipuwer\" e \"Khakheperraseneb\") possano essere state composte durante il regno di Sesostris III, un faraone ben noto per il suo uso della propaganda. Ad ogni modo, Ipuwer non \u00e8 una fonte attendibile riguardo ai fatti del Primo Periodo Intermedio, a causa del grande intervallo temporale trascorso tra la sua composizione originale e la copia esposta a Leida.\nLe \"Lamentazioni\" sono state considerate come il pi\u00f9 antico trattato di etica politica giuntoci; queste convengono che un buon re \u00e8 quello che punisce i funzionari ingiusti, compiendo cos\u00ec il volere degli d\u00e8i. Si tratta di una lamentazione analoga a quelle sumere, in cui viene narrato uno scenario cupo per contrapporlo ad un futuro ideale.\nIpuwer ed il Libro dell'Esodo.\nL'archeologia non ha fornito prove a supporto dell'Esodo, e la maggior parte degli studiosi di storia d'Israele considera poco attendibile il racconto biblico. Nonostante ci\u00f2, nella letteratura popolare le \"Lamentazioni di Ipuwer\" sono state spesso citate come una conferma al racconto biblico, soprattutto per un'affermazione riguardante \"il fiume di sangue\" \u2013 presunto riferimento alla prima delle dieci piaghe d'Egitto \u2013 e la ripetuta menzione di servi in fuga. Un'estensione della stessa idea propone che sia le \"Lamentazioni\" che il \"Libro dell'Esodo\" facciano riferimento all'eruzione minoica, avvenuta verso la met\u00e0 del secondo millennio a.C.. Queste ipotesi non tengono conto delle numerose contraddizioni tra le \"Lamentazioni\" e l'Esodo (ad esempio, il fatto che gli asiatici giungano in Egitto nel primo, mentre ne escano nel secondo), mentre affermazioni come \"il fiume di sangue\" possono riferirsi al colore dei sedimenti del Nilo durante piene particolarmente intense, o pi\u00f9 semplicemente un'immagine poetica dei disordini."}
{"id": "1490624", "revid": "114344779", "url": "https://it.wikipedia.org/wiki?curid=1490624", "title": "Carlo Dell'Acqua (costruttore)", "text": "Milanese, fu sicuramente uno dei pi\u00f9 importanti e abili costruttori italiani dell'Ottocento. Fu dapprima meccanico dell'Imperial Regio Ginnasio Liceale di Sant'Alessandro, poi divenne ingegnere-meccanico dell'Osservatorio astronomico di Brera. Qui il costruttore aveva la sua officina dalla quale uscirono centinaia di ottimi strumenti di fisica per esperienze di meccanica, termologia, ottica, elettricit\u00e0, ecc.\nIl Dell'Acqua, la cui fama si diffuse oltre i confini lombardi, forn\u00ec le apparecchiature per numerosissimi laboratori e istituti italiani. Nel 1864 fu fra i fondatori del Tecnomasio Italiano, ditta per la costruzione di strumenti scientifici. Fu socio di diverse accademie italiane ed estere e ricevette numerosi riconoscimenti."}
{"id": "1490627", "revid": "113339782", "url": "https://it.wikipedia.org/wiki?curid=1490627", "title": "Michael Balint", "text": "Michael Balint era il figlio di Mih\u00e1ly Maurice Bergmann, un medico che esercitava la sua professione a Budapest. Contro la volont\u00e0 del padre cambi\u00f2 il suo nome in \"Balint Mih\u00e1ly\" e cambi\u00f2 anche religione, passando dal giudaismo al Cristianesimo Unitario. Durante la prima guerra mondiale Balint partecip\u00f2 al fronte, prima in Russia, poi sulle Dolomiti. Complet\u00f2 il suo studio medico a Budapest nel 1918. Successivamente, su raccomandazione della sua futura moglie, Alice Secleri - Kov\u00e1cs, Balint lesse Sigmund Freud \"Tre saggi sulla teoria sessuale\" (1905) e \"Totem e tab\u00f9\".\nEgli inoltre inizi\u00f2 a frequentare le lezioni di S\u00e1ndor Ferenczi, che nel 1919 divenne il primo professore universitario di psicoanalisi a Budapest.\nBalint spos\u00f2 Alice Secleri Kov\u00e1cs e nel 1920 circa la coppia si trasferisce a Berlino, dove Balint lavor\u00f2 nel laboratorio di biochimica con Otto Heinrich Warburg (1883-1970), il pi\u00f9 tardi (1931) Premio Nobel. Sua moglie lavorava in un museo sul folklore. Balint ora stava studiando per il suo dottorato in biochimica e lavorava presso l'istituto di psicoanalisi.\nNel 1924 Balint torn\u00f2 a Budapest, dove assunse un ruolo di primo piano all'interno della psicoanalisi ungherese. Durante il 1930 le condizioni politiche in Ungheria resero l'insegnamento della psicoterapia praticamente impossibile, e cos\u00ec Balint si spost\u00f2 a Manchester, in Inghilterra. Alice qui mor\u00ec nel 1938, lasciando Balint con il loro figlio Giovanni. Nel 1944 Balint si rispos\u00f2, ma il rapporto si concluse ben presto, anche se non divorziarono fino al 1952. Nel 1945 i suoi genitori, che stavano per essere arrestati dai nazisti in Ungheria, si suicidarono. In quell'anno Balint si spost\u00f2 da Manchester a Londra e continu\u00f2 il suo lavoro di gruppo con i medici che praticavano la psicoterapia e ottenne il Master in psicologia.\nNel 1949 Balint incontr\u00f2 la sua futura moglie Enid Flora Eichholz che lavor\u00f2 all'Istituto Tavistock di relazioni umane con un gruppo di operatori sociali e psicologi sull'idea di indagare problemi relativi al matrimonio. Michael Balint divenne il leader di questo gruppo e svilupp\u00f2 insieme di quello che ora \u00e8 noto come il gruppo Balint. Il primo gruppo di medici che praticavano venne istituito nel 1950. Michael e Enid si sposarono nel 1958. Nel 1968 Balint divenne presidente della \"British Psychoanalytical Society\", due anni pi\u00f9 tardi mor\u00ec.\nI gruppi Balint.\nUno dei motivi della celebrit\u00e0 di Balint \u00e8 l'invenzione di una specifica tecnica di formazione, poi denominata \"Gruppo Balint\", attraverso la quale si proponeva di migliorare le capacit\u00e0 dei medici di utilizzare con i pazienti la relazione interpersonale come fattore terapeutico.\nBalint e sua moglie, per oltre 5 anni, lavorarono con gruppi composti da 8-10 medici, basandosi su due ipotesi principali:\nSecondo Balint, un incontro tra colleghi durante la propria attivit\u00e0, poteva favorire sia un momento di condivisione dell'esperienza, sia un sostegno psicologico reciproco. Ma lo specifico obiettivo del percorso formativo mediante il \"Gruppo Balint\" \u00e8 quello di un lavoro su di s\u00e9, da parte di ciascun medico, per arricchire e potenziare i versanti terapeutici della sua personalit\u00e0 di curante.\nLa formazione mediante la tecnica dei \"Gruppi Balint\" \u00e8 una pratica di derivazione psicoanalitica che consiste nel frequentare attivamente un gruppo composto da 8/12 medici e condotto da uno psicoanalista o da un Medico formato alla conduzione dei Gruppi Balint (v. Corso FORMAS - IFP della regione Toscana) che si incontra con cadenza settimanale per almeno due anni. In ogni sessione di lavoro del \"Gruppo Balint\", della durata di un'ora e mezza, viene presentata, da uno dei medici partecipanti, una situazione clinica della quale il medico stesso sia stato protagonista con il suo paziente. Dopo il racconto del medico, ciascuno dei partecipanti esprime al gruppo ci\u00f2 che a suo parere ha avuto luogo, a livello relazionale, fra il medico e il suo paziente.\nGli echi dei gruppi Balint si fecero sentire, specialmente tra gli anni '60 e '80 in buona parte d'Europa. Fra le esperienze storiche pi\u00f9 significative ricordiamo l'introduzione dei gruppi Balint in Italia a Trieste da parte di Silvio Graziadio Cusin, direttore del primo servizio di Psicologia degli Ospedali Riuniti di Trieste . Per 10 anni egli tenne gruppi Balint per medici ,infermieri e psicologi. Sono state fondate associazioni nazionali, raccolte entro una federazione, l'International Balint Federation. L'AMIGB (Associazione Medica Italiana Gruppi Balint), tuttora attiva in Italia, \u00e8 stata sin da principio fra le quattro associazioni nazionali che hanno dato luogo al primo nucleo dell'IBF, ormai giunto a contare pi\u00f9 di quindici associazioni nazionali federate.\nI difetti di base.\nPer quanto riguarda la teoria motivazionale, Balint integra il modello biologistico pulsionale, fondato da Freud, in una pi\u00f9 ampia teoria che considera le pulsioni un risultato di un difetto di base, cio\u00e8 di mancanza di adattamento nella relazione del bambino con l'oggetto primario, che ha scaturito la nascita dell'aggressivit\u00e0. Secondo la teoria dei \"Difetti di base\" anche il narcisismo, che per Freud era di tipo primario (fase dello sviluppo sessuale normale) e secondario (patologico), \u00e8 da considerarsi solamente secondario, causato da una mancanza di amore ricevuto dal bambino da parte dell'oggetto primario, che lo porta a rivolgere verso di s\u00e9, ci\u00f2 che gli \u00e8 mancato. Come reazione al difetto di base si possono presentare due tipi di comportamenti:\nQuesti caratteri per\u00f2 non si presentano quasi mai allo stato puro, ma sono presenti entrambi in varia misura all'interno dei soggetti. Non sono quindi vere e proprie patologie se non nelle loro forme estreme.\nDa ricordare di Balint la sua concezione quasi paradisiaca dello stato fetale, condizione di totale armonia che l'uomo cerca di ritrovare per tutto il resto della sua vita (\"regressus ad uterum\" o \"regressione talassale\" di S\u00e1ndor Ferenczi) attraverso vari canali quali l'orgasmo, l'estasi religiosa e la creazione artistica."}
{"id": "1490629", "revid": "963244", "url": "https://it.wikipedia.org/wiki?curid=1490629", "title": "Felice Bonomini", "text": "Biografia.\nFelice Bonomini ricevette gli ordini sacri il 17 dicembre 1921. Il 28 agosto 1940 venne nominato da papa Pio XII vescovo di Terni e Narni. Fu consacrato il 27 ottobre 1940 da Giacinto Tredici, vescovo di Brescia. Fu vescovo di Terni nei difficili anni della seconda guerra mondiale che portarono alla caduta del Fascismo e alla nascita della Repubblica, in una citt\u00e0 che fu coinvolta da oltre cento bombardamenti e che sub\u00ec migliaia di vittime civili. Fu l'unica autorit\u00e0 cittadina che non abbandon\u00f2 mai il suo posto e rimase sempre accanto alla popolazione, ridotta allo stremo. Il 10 giugno 1944, a seguito dell'uccisione di un soldato tedesco, furono arrestati per rappresaglia cinquanta civili: si rec\u00f2 allora al comando delle SS e riusc\u00ec a far rilasciare i rastrellati.\nVenne trasferito alla diocesi di Como nel 1947, dove rimase per 27 anni e dove port\u00f2 un rinnovamento specialmente nelle strutture, si deve infatti a lui la costruzione del Seminario nuovo, che la citt\u00e0 attendeva da anni. Dopo anni di impegno e dedizione spesi nella ristrutturazione della Diocesi mor\u00ec a Como il 1\u00ba novembre 1974, rimanendo attivo sino all\u2019ultimo nonostante la malattia che lo accompagn\u00f2 negli ultimi anni.\nFu inoltre Assistente al Soglio Pontificio divenendo quindi membro della corte pontificia, ottenendo il titolo di Conte del Palazzo Apostolico. In quanto Vescovo di Como celebr\u00f2 la funzione di beatificazione di Innocenzo XI alla presenza di Pio XII e partecip\u00f2 a tutte le sessioni del Concilio Vaticano II. Durante il Concilio pur riconoscendo la necessit\u00e0 di alcune riforme per adeguare la Chiesa al cambiamento dei tempi era ugualmente deciso a mantenere e non stravolgere le verit\u00e0 di fede ed anzi egli si prodig\u00f2 affinch\u00e9 queste fossero proclamate con maggiore forza e decisione, pertanto si schier\u00f2 con i conservatori; assumendo un atteggiamento critico nei confronti del rinnovamento liturgico, della collegialit\u00e0 episcopale, dell'ecumenismo e della libert\u00e0 religiosa, che avrebbero stravolto le radici e le dottrine della fede Cattolica, riducendo quest\u2019ultima ad una delle tante religioni. La Chiesa di Roma, in sostanza, con i documenti del Concilio riconosceva anche alle altre religioni, che non conducevano alla salvezza eterna, il diritto di esistere e di fare proseliti e riconosceva agli uomini il diritto di errare scegliendo strade che li avrebbero allontanati dalla verit\u00e0 e dalla vita in Cristo. In sostanza quelli che erano considerati errori venivano ora resi ammissibili e paragonabili alla realt\u00e0 rivelata da Cristo e dalla Chiesa Cattolica. Secondo Bonomini, rendere gli uomini liberi di sbagliare e di andare verso la dannazione significava per la Chiesa perdere la sua ragion d\u2019essere ovvero portare tutti gli uomini verso la salvezza eterna, bisognava invece istruirli alla verit\u00e0 del Cattolicesimo in modo da indicare loro la via verso la santit\u00e0 e la pace eterna, come un buon pastore fa con il suo gregge, cos\u00ec la Chiesa deve tenere al sicuro i suoi Figli e condurli verso Cristo.\nOnorificenze.\nCavaliere di collare dell'Ordine equestre del Santo Sepolcro di Gerusalemme\nCavaliere di Gran Croce dell'Ordine al merito della Repubblica italiana\nCavaliere dell'Ordine della Corona d'Italia\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1490631", "revid": "484362", "url": "https://it.wikipedia.org/wiki?curid=1490631", "title": "Regno degli ostrogoti", "text": ""}
{"id": "1490634", "revid": "75435", "url": "https://it.wikipedia.org/wiki?curid=1490634", "title": "Lamentazioni di Ipuwer", "text": ""}
{"id": "1490635", "revid": "76963", "url": "https://it.wikipedia.org/wiki?curid=1490635", "title": "Nadine Sanders", "text": "Biografia.\nMiss Florida nel 1953 ed in seguito modella, avvi\u00f2 la sua carriera cinematografica nel 1959 in \"Have Rocket, Will Travel\", di David Lowell Rich.\nAttiva in seguito prevalentemente in Italia, fu scritturata per ruoli di statuaria donna dal fascino magnetico in pellicole di genere peplum, come \"I giganti della Tessaglia\" (1961) di Riccardo Freda o \"La vendetta di Ursus\" (1961) di Luigi Capuano. Apparve al fianco di Tot\u00f2 in quattro suoi film, \"Tot\u00f2 contro Maciste\" (1962) di Fernando Cerchio, \"Tot\u00f2 diabolicus\" (1962) di Steno, \"Tot\u00f2 e Peppino divisi a Berlino\" e (1962) di Giorgio Bianchi. \nRiusc\u00ec anche ad ottenere una parte in \"8\u00bd\" (1963), capolavoro di Federico Fellini. Di poco successivo fu il passaggio alla televisione, dove lavor\u00f2 stabilmente sino all'inizio degli anni settanta, apparendo anche nel \"The Dick Van Dyke Show\" (1961-1964).\nOccasionalmente adott\u00f2 gli pseudonimi di Nadia Sanders e Nadine Duca.\nRitiratasi dal mondo dello spettacolo, nel 1971 si spos\u00f2 con un magnate e si allontan\u00f2 dalla vita mondana."}
{"id": "1490642", "revid": "486946", "url": "https://it.wikipedia.org/wiki?curid=1490642", "title": "Pizzoccheri alla valtellinese", "text": ""}
{"id": "1490643", "revid": "21880", "url": "https://it.wikipedia.org/wiki?curid=1490643", "title": "Sciurognathi", "text": ""}
{"id": "1490644", "revid": "827882", "url": "https://it.wikipedia.org/wiki?curid=1490644", "title": "Stufato al barolo", "text": ""}
{"id": "1490649", "revid": "1573940", "url": "https://it.wikipedia.org/wiki?curid=1490649", "title": "Aetrocantha falkensteini", "text": "Aetrocantha falkensteini \u00e8 un ragno appartenente alla famiglia Araneidae.\n\u00c8 l'unica specie nota del genere Aetrocantha.\nDistribuzione.\nLa specie \u00e8 stata rinvenuta in Africa occidentale e centrale.\nTassonomia.\nRimosso dalla sinonimia con il genere \"Gasteracantha\" da un lavoro dell'aracnologo Pierre Benoit (1962a).\nNon \u00e8 sinonimo anteriore di \"Paurotylus\" a seguito di un lavoro di Emerit (1982c), \"contra\" un precedente studio di Benoit (1964a).\nDal 1982 non sono stati esaminati altri esemplari, n\u00e9 sono state descritte sottospecie al 2014."}
{"id": "1490654", "revid": "61051", "url": "https://it.wikipedia.org/wiki?curid=1490654", "title": "Afracantha camerunensis", "text": "Afracantha camerunensis () \u00e8 un ragno appartenente alla famiglia Araneidae.\n\u00c8 l'unica specie nota del genere Afracantha.\nEtimologia.\nIl nome deriva dal prefisso \"afro-\", che designa l'origine africana del genere e dal greco , \"\u00e0kantha\", cio\u00e8 \"spina\".\nDistribuzione.\nLa specie \u00e8 stata rinvenuta in Africa occidentale, centrale, orientale e in Venezuela.\nTassonomia.\nDescritto originariamente come sottogenere di \"Gasteracantha\" , \u00e8 stato elevato al rango di genere da un lavoro dell'aracnologo Emerit del 1974.\nDal 1996 non sono stati esaminati altri esemplari, n\u00e9 sono state descritte sottospecie al 2014."}
{"id": "1490655", "revid": "827882", "url": "https://it.wikipedia.org/wiki?curid=1490655", "title": "Stufato", "text": "Lo stufato \u00e8 un piatto a base di carne. Il termine deriva dall'antico modo di cuocere gli alimenti, quando la carne veniva posta in un recipiente di cottura chiuso sul piano delle stufe che fungevano sia da strumenti di cottura sia da riscaldamento. La lunga cottura a temperature inferiori a 100 \u00b0C \u00e8 particolarmente adatta ai tagli di carne e di pesce meno pregiati, che si inteneriscono lentamente grazie all'elevata percentuale di tessuto connettivo. Inoltre, la presenza del sugo di cottura arricchiva la preparazione poich\u00e9 poteva essere utilizzato come companatico o come sugo per la pasta.\nNon va confuso con il brasato, che prevede una cottura aromatizzata con vino e spezie.\nQuando lo stufato \u00e8 tagliato in piccoli pezzi pu\u00f2 prendere il nome di \"spezzatino\".\nIn Italia.\nLo stufato \u00e8 una ricetta tipica dell'Italia settentrionale, ove viene preparato usando la carne di manzo, ma si usavano anche i tagli pi\u00f9 fibrosi ricavati dalla macellazione dell'asino o del cavallo. La \"stufatura\" (o la \"brasatura\", ottenuta appoggiando le braci accese sopra il coperchio del tegame) durava spesso 8-10 ore e rendeva morbida e sugosa una carne non particolarmente tenera. Infatti, lo stufato fa parte della categoria di carni \"stracotte\", tipiche della bassa pianura padana. Nel XIX secolo lo stufato costituiva il piatto di carne della domenica nel periodo invernale. Era anche la pietanza che, per le sue particolari modalit\u00e0 di cottura, era possibile trovare sempre pronta nelle osterie della Lombardia."}
{"id": "1490657", "revid": "1632387", "url": "https://it.wikipedia.org/wiki?curid=1490657", "title": "PDO Handball Salerno 1985", "text": "La PDO Handball Salerno 1985, meglio nota come PDO Salerno o Jomi Salerno per motivi di sponsorizzazione, \u00e8 una societ\u00e0 di pallamano femminile con sede nella citt\u00e0 di Salerno. Milita in Serie A1, la massima serie del campionato italiano, e disputa le partite casalinghe presso il PalaPalumbo, situato nel quartiere di Torrione Alto.\nNella sua storia ha vinto lo scudetto per 8 volte, la Coppa Italia per 6 volte, la Supercoppa italiana per 6 volte, l'Handball Trophy per una volta e uno scudetto di \"beach handball\" per una volta.\nStoria.\nLa PDO Handball Team Salerno . Nel 2008, complice la scomparsa della storica Handball Salerno, la squadra diventa il punto di riferimento della pallamano salernitana. Vince agevolmente il campionato 2007-2008 ed i play-off promozione, conquistando la promozione in Serie A1. Nell'anno successivo conquista il terzo posto in massima serie, arrivando fino alle semifinali scudetto, vincendo la Coppa Italia nella stessa stagione. Nella stagione seguente (2009-2010) riesce nell'impresa di conquistare il primo scudetto della sua storia, cinque anni dopo l'ultimo successo della Handball Salerno.\nNel 2011 ripete l'impresa di vincere lo scudetto, mentre nel 2013 arriva il \"triplete\" scudetto, Coppa Italia e Supercoppa italiana. Nel 2014 la squadra centra il \"double\" scudetto e Coppa Italia. Nel 2017, dopo un'astinenza durata due stagioni, torna a ricucirsi lo scudetto sul petto, centrando il successo tricolore per la quinta volta nella sua storia. L'anno successivo (2018) bissa il successo in campionato, aggiungendo a questo anche la conquista della Supercoppa italiana. Nel 2019, anno del 50\u00ba anniversario del campionato di pallamano femminile italiano, centra il suo secondo e storico \"triplete\", aggiudicandosi ciascuno dei tre trofei nazionali disponibili: scudetto, Coppa Italia e Supercoppa italiana. "}
{"id": "1490663", "revid": "363629", "url": "https://it.wikipedia.org/wiki?curid=1490663", "title": "Dissipatore (alpinismo)", "text": "Il dissipatore \u00e8 un dispositivo utilizzato nella tecnica di progressione in via ferrata, che si applica all'imbragatura, allo scopo di attenuare l'impatto della caduta, evitando cos\u00ec traumi all'escursionista o rottura dei mezzi di assicurazione.\nFu ideato dall'alpinista aquilano Ing. Andrea Bafile per l'assicurazione in arrampicata su roccia.\nUtilizzo.\n\u00c8 un dispositivo molto utile per le vie ferrate in quanto riduce il fattore di caduta anche in caso di longe molto corte come quelle utilizzate nei kit da ferrata.\nSi consideri che una caduta di 5 metri su una via ferrata di una persona di corporatura media pu\u00f2 produrre una forza superiore ai 20 kN, con possibile rottura dei moschettoni o degli ancoraggi del cavo. Il dissipatore permette di ridurre la forza di caduta sotto i 6\u00a0kN.\nIl dissipatore va frequentemente controllato e sostituito quando usurato.\nFunzionamento.\nIl dissipatore pu\u00f2 essere a frizione o a lacerazione.\nPer frizione.\n\u00c8 costituito da una placchetta metallica con dei fori nei quali passa la corda. L'attrito determinato dal tortuoso percorso dei fori arresta gradualmente la caduta, e l'energia cinetica viene dunque trasformata (dissipata) in calore minimizzando la violenza dell'impatto.\nPer lacerazione.\n\u00c8 costituito da una lunga fettuccia ripiegata su s\u00e9 stessa chiusa da deboli cuciture. In caso di caduta la lacerazione di queste cuciture assorbir\u00e0 parte dell'impatto, con conseguente allungamento della stessa"}
{"id": "1490664", "revid": "110157", "url": "https://it.wikipedia.org/wiki?curid=1490664", "title": "Motru (Gorj)", "text": "Motru \u00e8 un municipio della Romania di 22.930 abitanti, ubicato nel distretto di Gorj, nella regione storica dell'Oltenia.\nFanno parte dell'area amministrativa anche le localit\u00e0 di Dealu Pomilor, Hor\u0103\u015fti, \u00censur\u0103\u0163ei, Leurda, Lupoi\u0163a, Plo\u015ftina, Ro\u015fiu\u0163a e R\u00e2pa.\nStoria.\nLa citt\u00e0 trae origine da un insediamento romano denominato \"Ad Mutriam\"; numerose monete del periodo romano, in particolare del regno di Settimio Severo (II-III secolo), sono state ritrovate nel 1964 durante scavi minerari per la coltivazione di un giacimento di carbone.\nMotru ha ottenuto lo \"status\" di municipio il 18 ottobre 2000."}
{"id": "1490666", "revid": "1544245", "url": "https://it.wikipedia.org/wiki?curid=1490666", "title": "Capitolium (Ostia)", "text": "Il Capitolium \u00e8 un tempio romano che si trova nell'area archeologica di Ostia, a Roma. L'edificio \u00e8 ben visibile, poich\u00e9 si erge al di sopra di tutte le altre rovine, ed \u00e8 posizionato all'area anticamente occupata dal foro, all'incrocio tra cardo e decumano massimo.\nTempio maggiore della colonia romana, esso era probabilmente dedicato alla Triade Capitolina.\nStoria.\nIl Capitolium fu eretto nel 120, sotto il regno dell'imperatore Adriano, durante i lavori di ampliamento di Ostia e di sistemazione del foro, come dimostrano i bolli laterizi presenti sui mattoni utilizzati per la costruzione del tempio. L'edificio fu dedicato alla Triade Capitolina, composta da Giove, Giunone e Minerva, come era in uso presso le colonie romane. \nChiuso e abbandonato dopo il 394, quando il cristianesimo venne adottato come religione ufficiale dell'Impero romano, il tempio divenne ben presto preda di razzie per via dei marmi di pregiata qualit\u00e0 di cui era rivestito. La distruzione della citt\u00e0 avvenne in maniera sistematica dal IX secolo, fino a quando non fu ricoperta di detriti dalle inondazioni del Tevere. Il Capitolium rimase, insieme al teatro, uno dei pochi resti visibili. Il tempio fu trasformato in un ovile, e assunse il nome di \"casa rossa\", per via della sua struttura in laterizio. \nCon l'inizio degli scavi ad Ostia antica, nel 1854, il Capitolium fu dapprima identificato come un tempio dedicato a Vulcano, il cui culto era molto diffuso nella citt\u00e0, per poi essere riconosciuto effettivamente come un edificio consacrato alla Triade grazie alla scoperta di una lapide votiva.\nCaratteristiche.\nIl tempio si affacciava sul foro cittadino, di fronte al tempio di Augusto e Roma, innalzato su un alto podio a imitazione del tempio di Giove Ottimo Massimo sul Campidoglio di Roma, a cui si accedeva con 21 gradini, parzialmente ricostruiti con i materiali originali. Era un tempio prostilo esastilo, ossia con sei colonne in facciata, ma senza colonne sui lati della cella. Due colonne erano sui lati del pronao, di ordine corinzio. Misurava 35 m di lunghezza, 15,5 m di larghezza e raggiungeva in origine i 20 m di altezza (attualmente 17 m in seguito alla perdita del tetto).\n\u00c8 preceduto da un altare in muratura, rivestito da lastre di marmo decorate a rilievo con armi.\nSotto il podio erano state ricavati tre ambienti, accessibili dal retro, probabilmente utilizzati come sede dell'erario cittadino. \nA differenza di altri \"capitolia\", l'ampia cella a pianta rettangolare, costruita in opera laterizia, non era tripartita: le statue delle tre divinit\u00e0 erano allocate in tre nicchie sul fondo, quella centrale semicircolare e le altre due rettangolari. Altre tre nicchie si aprivano su ognuna delle due pareti laterali. La cella era in passato ricoperta da lastre di marmo bianco e colorato, di cui rimangono scarsi resti, ma la cui disposizione \u00e8 riconoscibile in base alle tracce dei fori per le grappe di sostegno rimasti sulla parete. Il portale di ingresso della cella doveva avere una grande porta in bronzo, simile a quelle preservatesi del Pantheon e del cosiddetto tempio di Romolo a Roma.\nLa spoliazione del rivestimento marmoreo subita dalle pareti della cella ha per\u00f2 messo in vista gli archi di scarico inseriti nelle pareti in laterizio, con una tecnica visibile anche sulla muratura del Pantheon, destinati a deviare il peso dei muri sui punti pi\u00f9 resistenti delle fondazioni."}
{"id": "1490670", "revid": "287204", "url": "https://it.wikipedia.org/wiki?curid=1490670", "title": "Francesco Rapisardi", "text": "Biografia.\nNato a Catania figlio di Giuseppe Rapisardi pittore e di Rosaria de Luca, (fratello di Michele) comp\u00ec gli studi di lettere col can. S. Bruno, della geometria e dell'algebra superiore col prof. Ignazio Landolina (1822-1879), del calcolo differenziale ed integrato col prof. Giuseppe Zurria. Si laure\u00f2 in Architettura nella R. Universit\u00e0 di Catania il 2 luglio 1862.\nA 16 anni cominci\u00f2 a dare privatamente lezioni di matematica, a diciotto anni insegn\u00f2 algebra, geometria, trigonometria e contabilit\u00e0 nel Collegio Cutelli, ebbe l'incarico d'ingegnere del Cimitero e di presidente della Commissione d'arte, nel 1881 part\u00ec per Firenze, e vi rimase circa 10 anni interamente appartato dal mondo, perch\u00e9 continuamente tormentato di oftalmia.\nNel 1876, insieme con l'ing. Filadelfo Fichera, diresse tutti i lavori che si fecero per le splendide feste in occasione della traslazione delle ceneri di Vincenzo Bellini da Parigi a Catania."}
{"id": "1490673", "revid": "486946", "url": "https://it.wikipedia.org/wiki?curid=1490673", "title": "PDO Nemesy", "text": ""}
{"id": "1490677", "revid": "110157", "url": "https://it.wikipedia.org/wiki?curid=1490677", "title": "Bumbe\u0219ti-Jiu", "text": "Bumbe\u0219ti-Jiu \u00e8 una citt\u00e0 della Romania di 10.630 abitanti, ubicata nel distretto di Gorj, nella regione storica dell'Oltenia.\nFanno parte dell'area amministrativa anche le localit\u00e0 di Curti\u0219oara, L\u0103z\u0103re\u0219ti, Ple\u0219a e Tetila."}
{"id": "1490678", "revid": "287204", "url": "https://it.wikipedia.org/wiki?curid=1490678", "title": "Bumbesti-Jiu", "text": ""}
{"id": "1490679", "revid": "647919", "url": "https://it.wikipedia.org/wiki?curid=1490679", "title": "Bumbesti Jiu", "text": ""}
{"id": "1490682", "revid": "33689", "url": "https://it.wikipedia.org/wiki?curid=1490682", "title": "Buster Sword", "text": ""}
{"id": "1490686", "revid": "1573940", "url": "https://it.wikipedia.org/wiki?curid=1490686", "title": "Agalenatea", "text": "Agalenatea \u00e8 un genere di ragni appartenente alla famiglia Araneidae.\nDistribuzione.\nLe due specie oggi note di questo genere sono state rinvenute: \"A. redii\" in varie localit\u00e0 dell'intera regione paleartica e \"A. liriope\" in Etiopia e nello Yemen.\nTassonomia.\nLa denominazione \"Agalenatea\" \u00e8 stata coniata da Archer nel 1951 a seguito del lavoro sugli esemplari della specie tipo \"Araneus redii\" e considerata valida da un altro lavoro, quello di Grasshoff del 1976.\nA maggio 2011, si compone di due specie:"}
{"id": "1490700", "revid": "767487", "url": "https://it.wikipedia.org/wiki?curid=1490700", "title": "Novaci (Romania)", "text": "Novaci \u00e8 una citt\u00e0 della Romania di 6.113 abitanti, ubicata nel distretto di Gorj, nella regione storica dell'Oltenia.\nFanno parte dell'area amministrativa anche le localit\u00e0 di Berce\u015fti, Hiri\u015fe\u015fti, Pociovali\u015ftea e Site\u015fti."}
{"id": "1490703", "revid": "1521569", "url": "https://it.wikipedia.org/wiki?curid=1490703", "title": "Rovinari", "text": "Rovinari \u00e8 una citt\u00e0 della Romania di 11.816 abitanti, ubicata nel distretto di Gorj, nella regione storica dell'Oltenia.\nFa parte dell'area amministrativa anche la localit\u00e0 di V\u00e2r\u021b.\nEconomia.\nSul territorio di Rovinari \u00e8 ubicata una grande centrale termoelettrica, che sfrutta il carbone prodotto dai grandi giacimenti della zona."}
{"id": "1490708", "revid": "767487", "url": "https://it.wikipedia.org/wiki?curid=1490708", "title": "Black Tape for a Blue Girl", "text": "I Black Tape for a Blue Girl sono un gruppo musicale statunitense, in attivit\u00e0 dal 1986.\nStoria.\nNacquero nel 1986, per iniziativa del compositore Sam Rosenthal, gi\u00e0 fondatore delletichetta discografica Projekt Records. A Rosenthal, rimasto nel tempo l'unico membro fisso, si un\u00ec il cantante Oscar Herrera, oltre a una serie di altri musicisti, che componevano una piccola orchestra.\nNel 1986 pubblicarono il primo album, \"The Rope\". Dopo una serie di altri lavori, nel 1996 pubblicarono \"Remnants of a Deeper Purity\", disco apprezzato da buona parte della critica e, obiettivamente, il loro lavoro pi\u00f9 rappresentativo; nel 2006, questo album venne ripubblicato con un secondo disco contenente altri 9 brani.\nNel 1999, Herrera lasci\u00f2 la band, e venne sostituito, nel ruolo di voce principale, dalla cantante Elisabeth Grant, con la quale, nel 2002, venne pubblicato \"The Scavenger Bride\" seguito, nel 2004, da \"Halo Star\".\nNel 2009, alla Grant si sostitu\u00ec Athan Maroulis. Lo stesso anno, pubblicarono \"10 Neurotics\".\nStile musicale.\nLo stile musicale dei Black Tape for a Blue Girl \u00e8 spesso descritto come darkwave, anche se il loro repertorio attinge molto anche dalla musica classica, da quella sacra, dal folk e dal krautrock. La loro musica \u00e8 generalmente composta di un sottofondo sonoro realizzato da lunghi bordoni di tastiere e da vari strumenti per lo pi\u00f9 acustici (violino, violoncello, pianoforte, timpano, eccetera), unito ad un cantato pi\u00f9 vicino alla musica lirica che al rock. Tuttavia Sam Rosenthal dichiar\u00f2 di sentirsi anche molto vicino al Darkwave neoclassico."}
{"id": "1490709", "revid": "1494169", "url": "https://it.wikipedia.org/wiki?curid=1490709", "title": "Wendi", "text": ""}
{"id": "1490713", "revid": "74801", "url": "https://it.wikipedia.org/wiki?curid=1490713", "title": "T\u00e2rgu C\u0103rbune\u0219ti", "text": "T\u00e2rgu C\u0103rbune\u0219ti \u00e8 una citt\u00e0 della Romania di abitanti, ubicata nel distretto di Gorj, nella regione storica dell'Oltenia.\nFanno parte dell'area amministrativa anche le localit\u00e0 di Blahni\u021ba de Jos, C\u0103rbune\u0219ti-Sat, Cojani, Cre\u021be\u0219ti, Curteana, Flore\u0219teni, M\u0103ce\u0219u, Pojogeni, Rogojeni e \u0218tef\u0103ne\u0219ti."}
{"id": "1490715", "revid": "287204", "url": "https://it.wikipedia.org/wiki?curid=1490715", "title": "Targu Carbunesti", "text": ""}
{"id": "1490718", "revid": "56818", "url": "https://it.wikipedia.org/wiki?curid=1490718", "title": "Ciao ciao", "text": ""}
{"id": "1490724", "revid": "767487", "url": "https://it.wikipedia.org/wiki?curid=1490724", "title": "Tismana", "text": "Tismana \u00e8 una citt\u00e0 della Romania di 7.876 abitanti, ubicata nel distretto di Gorj, nella regione storica dell'Oltenia.\nFanno parte dell'area amministrativa anche le localit\u00e0 di Celei, Costeni, Gornovi\u0163a, Isvarna, Pocruia, Raco\u0163i, Sohodol, Tope\u015fti, V\u00e2lcele e V\u00e2n\u0103ta."}
{"id": "1490725", "revid": "121747502", "url": "https://it.wikipedia.org/wiki?curid=1490725", "title": "Cantiere navale fratelli Orlando", "text": "Il cantiere navale Fratelli Orlando \u00e8 stato uno storico cantiere di Livorno, fondato nel XIX secolo e acquistato, a seguito di una crisi finanziaria, dalla societ\u00e0 Azimut-Benetti.\nStoria.\nIl lazzaretto di San Rocco.\nL'area su cui nell'Ottocento sorse il cantiere Orlando in precedenza aveva ospitato il lazzaretto di San Rocco.\nQuest'ultimo era stato fondato nel 1590 dal granduca Ferdinando I de' Medici in sostituzione di una piccola struttura voluta da Francesco I che si trovava alla base del Fanale.\nSuccessivamente, con la costruzione del cosiddetto molo di Cosimo, la zona intorno al lazzaretto fu profondamente trasformata, con la realizzazione di alcuni elementi difensivi a protezione del porto labronico.\nInfatti, a met\u00e0 del XVII secolo, l'attrezzatura sanitaria fu inglobata all'interno di una fortificazione a tenaglia, completamente circondata dalle acque del Fosso Reale e dalla quale dipartiva un canale di collegamento con il Lazzaretto di San Jacopo (1632).\nLe opere militari furono erette intorno al lazzeretto da Annibale Cecchi (1643) e successivamente rafforzate da bastioni di terra (1649), con nuovi interventi eseguiti sia nel 1681, per ordine del governatore della citt\u00e0 Marco dal Borro, sia durante l'occupazione spagnola del 1733.\nAl suo interno, intersecato da canali (fosso delle coralline, fosso delle cuoia, fosso del Fanale), si trovavano vasti piazziali con parlatori, tettoie per le merci (del Fanale, dell'Oliva e Nuova), orti, una cappella dedicata a san Rocco (scomparsa).\nL'attivit\u00e0 del lazzaretto di San Rocco continu\u00f2 fino al 1852: pochi anni dopo, con l'intervento dell'ingegner Tommaso Mati, fu ridotto a cantiere navale, mentre nel vicino Fosso Reale fu scavata una darsena che comport\u00f2 l'abbattimento di alcune strutture difensive.\nIl cantiere navale Orlando.\nLa concessione del cantiere fu, nel 1866, affidata ai fratelli Orlando, che in breve ne fecero un cantiere moderno e al passo con le altre nazioni europee, grazie alla costruzione di importanti corazzate militari. Il cantiere navale Fratelli Orlando venne fondato come societ\u00e0 in nome collettivo. Gli Orlando erano quattro fratelli (Luigi, Salvatore, Paolo e Giuseppe) originari della Sicilia, gi\u00e0 proprietari di una officina meccanica in Palermo ed emigrati a Genova, ove si erano dedicati alle costruzioni navali e all'industria meccanica; Luigi, prima di rilevare la fabbrica livornese, era stato direttore dell'arsenale di Genova, divenuto in seguito il cantiere Odero.\nPer dare spazio alle nuove costruzioni che gli Orlando volevano creare, l'antico cantiere di San Rocco veniva ampliato e anche strutturalmente modificato per poter impiantare il nuovo stabilimento navale meccanico. Mentre venivano costruiti i nuovi scali, anche la mano d'opera, costituita fino ad allora da maestri d'ascia e calafati che realizzavano costruzioni navali in legno, sub\u00ec una trasformazione dando origine a nuovi specialisti: i carpentieri in ferro. Grazie alle nuove officine e alla precisione dei lavori eseguiti in tempi assai brevi, al Cantiere furono commissionati lavori da tutta Italia e dalla stessa Regia Marina.\nTra le prime navi allestite nel cantiere labronico occorre ricordare la possente \"Lepanto\" (gemella dell\"Italia\"), varata nel 1883 tra molte preoccupazioni a causa dell'inadeguatezza della darsena in cui sarebbe dovuta avvenire la discesa in mare.\nLa \"Lepanto\" fu interamente costruita nel Cantiere di Livorno, cio\u00e8 completa in ogni sua parte e apparecchiatura, dimostrando come i cantieri italiani potessero fare a meno di valersi di manufatti esteri. Era la quarta delle quattro poderose corazzate gemelle progettate da Benedetto Brin, che entrarono a far parte della Marina Militare Italiana, costituendo una delle squadre navali pi\u00f9 potenti per quel periodo.\nMolti sono gli aneddoti legati a questo varo. I tecnici della Regia Marina, vista la situazione critica, avevano persino ipotizzato di smantellare la nave, mentre Salvatore Orlando diede ordine di disporre trasversalmente una serie di gomene cos\u00ec da rallentare la marcia dello scafo. Le cronache narrano che tanta era la tensione legata a questo evento, dal quale dipendeva il futuro del cantiere stesso, che Salvatore Orlando presenzi\u00f2 al varo con una rivoltella in tasca per togliersi la vita in caso di insuccesso.\nIl felice esito del varo port\u00f2 al concretizzarsi di un'ulteriore serie di commesse provenienti anche dall'Argentina e dal Portogallo.\nParallelamente, con la costruzione del pi\u00f9 grande Scalo Morosini, il cantiere fu in grado di far fronte anche alle lavorazioni pi\u00f9 impegnative.\nL'importanza del cantiere crebbe notevolmente, tanto che, nel 1886 gli operai erano ben , ma numerosi erano anche gli addetti in industrie legate alla cantieristica, come la societ\u00e0 metallurgica italiana. Questa progressiva industrializzazione, che interess\u00f2 soprattutto le aree a nord della citt\u00e0, segn\u00f2 il superamento della crisi legata all'abolizione del porto franco (1868).\nNel 1897 moriva Luigi Orlando, il fondatore del cantiere. Praticamente da quella data e con la nuova gestione, il cantiere cominci\u00f2 ad avere un calo nelle produzioni navali, dovuto comunque a un periodo di stasi nel mercato produttivo.\nNonostante tale sfavorevole congiuntura, si concentrarono le energie nell'accrescimento e nel miglioramento tecnico del cantiere, che si trover\u00e0 pronto alla ripresa della produzione, quando, nel 1904, dalla fusione con il gruppo Alti Forni, Acciaierie e Fonderie di Terni, verr\u00e0 costituita la societ\u00e0 in accomandita semplice Fratelli Orlando e C. e la denominazione ufficiale cambi\u00f2 in \"Cantiere Navale Fratelli Orlando &amp; C.\"e successivamente in societ\u00e0 anonima \"Cantieri Navali Orlando\" nel 1925.\nNegli anni dal 1897 al 1914 solo poche navi furono costruite per la Marina Italiana, tra cui l'incrociatore corazzato \"Varese\", 1899, e la Regia Nave \"Pisa\", 1907. Il resto della produzione navale fu principalmente richiesto dalle marine estere, tra cui spicca per l'Argentina l'incrociatore corazzato \"General Belgrano\", 1897, per la Grecia l'incrociatore corazzato \"Averoff\", 1910, costruito sul tipo della Regia Nave \"Pisa\".\nNel 1912, a seguito del fallimento della ditta Cantieri Gallinari, gli Orlando acquisirono l'attiguo arsenale, sanandone i debiti, e rilevando le strutture, i macchinari, le concessioni dei terreni e le commesse, tra cui il motoyacht \"Makook III\", 1914, per il Chediv\u00e8 d'Egitto, apportando alcune modifiche e migliorando il progetto originale Gallinari.\nUn settore importante dell'attivit\u00e0 cantieristica fu quello delle navi militari, con la costruzione di sommergibili, cacciatorpediniere, incrociatori corazzati, motobarche siluranti. Durante la prima guerra mondiale, ad esempio, furono realizzati i MAS, 1916, Motobarche armate siluranti, una variante del primo progetto realizzato nello stabilimento SVAN di Venezia, utilizzate dalla Regia Marina Italiana come scorta convogli e vigilanza antisommergibili.\nCantiere OTO.\nNell\u2019ottobre 1922, tra le prime misure che il nuovo governo fascista prese, vi fu il potenziamento e il rinnovamento della Marina Militare. Per far fronte a tali esigenze, la Marina commission\u00f2 al Cantiere una serie di nuove costruzioni navali, primo fra tutti l\u2019incrociatore pesante \"Trento\", varato il 4 ottobre 1927, la pi\u00f9 lunga nave da guerra mai costruita in Italia. Il similare , primo di un'omonima classe, fu varato il 29 novembre 1927 per conto della Marina argentina.\nNel 1925 l'impresa si trasform\u00f2 da societ\u00e0 in nome collettivo in societ\u00e0 anonima. \nNonostante il prestigio che le nuove commesse avevano dato al cantiere navale, le spese furono tali che portarono la societ\u00e0 sull\u2019orlo del fallimento. Per sostenere il deficit del cantiere, nel 1930 le Acciaierie Odero di Terni incorporarono la societ\u00e0 dando origine alla Odero-Terni-Orlando Cantieri di Livorno.\nIn seguito alla fusione con l'\"Odero-Terni\", proprietaria del cantieri del Muggiano, delle \"Officine Meccaniche Vickers-Terni\" di La Spezia e dei cantieri Odero di Genova la denominazione del cantiere divenne Odero-Terni-Orlando con direzione amministrativa a Genova. Con la costituzione dell'IRI nel 1933, il cantiere entr\u00f2 a far parte delle societ\u00e0 a partecipazione statale.\nIn questo periodo numerose furono le realizzazioni dello stabilimento, come gli incrociatori pesanti \"Gorizia\", nel 1930, e \"Pola\", nel 1931, l'intera classe di cacciatorpediniere Poeti diversi cacciatorpediniere della classe Soldati, tra cui l'unit\u00e0 capoclasse \"Camicia Nera\", nel 1938. In questo periodo il cantiere dette prova di aver raggiunto un'elevata capacit\u00e0 nelle costruzioni navali, e vi furono anche realizzazioni per marine estere in particolare la realizzazione dell'esploratore veloce \"Ta\u0161kent\", realizzato nel 1937 per la Marina sovietica.\nNel corso della seconda guerra mondiale i catastrofici bombardamenti causarono danni ingentissimi all'intera struttura, quasi completamente distrutta. Il 28 maggio del 1943 i bombardieri statunitensi sganciarono centinaia di bombe sulla citt\u00e0 di Livorno, colpendo a pi\u00f9 riprese gli stabilimenti. Per non fermare la produzione, le officine meccaniche furono spostate presso gli stabilimenti della SICE, altre officine presso l'Accademia navale, mentre gli uffici e la direzione presso un edificio ad Antignano. In seguito alle vicende che seguirono l'armistizio dell'8 settembre, il cantiere venne occupato dai tedeschi, che vi rimasero fino all'arrivo delle truppe statunitensi nel luglio del 1944.\nNel dopoguerra furono quindi avviati i lavori di ricostruzione, che procedettero tra molte difficolt\u00e0, legate soprattutto all'opposizione della direzione generale alla riapertura del cantiere labronico. Tuttavia, grazie al contributo di tutti i lavoratori e dell'intera citt\u00e0, l'IRI stanzi\u00f2 un finanziamento per la ricostruzione dello Scalo Morosini, i cui lavori cominciarono nel 1949, mentre il cantiere, insieme a quello del Muggiano, venne incorporato dall'Ansaldo.\nCantiere Ansaldo.\nSotto la nuova gestione il cantiere assunse la denominazione \"Ansaldo S.p.A. - Stabilimento Luigi Orlando\". In quegli anni circa duemila dipendenti lavorarono alla costruzioni di navi quali il peschereccio oceanico \"Mafalda\", la turbocisterna \"Mino D'Amico\", le petroliere \"Adriana Fassio\" e \"Antonietta Fassio\", la motonave \"Tito Campanella\" e i cacciatorpediniere \"Indomito\" e \"Intrepido\".\nA questa fase di intensa attivit\u00e0 segu\u00ec, a partire dagli anni sessanta, un periodo di crisi che port\u00f2 a un ridimensionamento del cantiere, con i dipendenti in eccesso che furono trasferiti in un nuovo stabilimento di carpenteria metallica a Guasticce (la CMF, oggi riconvertita ad altri usi), nel comune di Collesalvetti.\nCantiere navale Luigi Orlando S.p.A..\nIn seguito alla progressiva dismissione dell'attivit\u00e0 cantieristica da parte dell'Ansaldo, nel 1963 venne costituita la \"Cantiere navale Luigi Orlando S.p.A.\" che rese al cantiere l'antica autonomia e il nome. In questo periodo venne finanziato e realizzato il vecchio progetto della costruzione di un grande bacino di carenaggio ad alto fondale, cos\u00ec da compensare la perdita dei posti di lavoro. Iniziato nel 1967 e terminato nel 1975, il bacino, il maggiore di tutto il mar Tirreno, permise le riparazioni di grandi navi fino a 300\u00a0000 TPL, mentre la costruzione delle navi si concentr\u00f2 sul piccolo Scalo Umbria.\nNegli anni dal 1966 al 1982 la produzione rallent\u00f2 notevolmente. Furono infatti realizzate numerose motonavi traghetto adibite al trasporto automezzi e passeggeri e piccolo naviglio per il trasporto di prodotti petroliferi, ma le realizzazioni si riducevano sempre di pi\u00f9, le perdite aumentarono, e la societ\u00e0 non fu in grado di affrontare una ristrutturazione e un risanamento dei conti economici. Per risollevare le sorti del cantiere i soci decisero di fare confluire lo stabilimento nella Fincantieri.\nFincantieri.\nIl passaggio alla Fincantieri avvenne il 1\u00ba gennaio 1984. La denominazione venne cambiata in \"Fincantieri Cantieri Navali Italiani S.p.A. - Stabilimento di Livorno\". La Fincantieri aveva intrapreso una politica di gestione dei propri stabilimenti dividendoli in quattro settori: mercantile, militare, riparazioni e motoristica. La strategia della societ\u00e0 era quella di competere sul mercato internazionale con la costruzione di traghetti veloci che lo stabilimento di Livorno non era strutturalmente in grado di impostare, essendo l'unico scalo agibile lo Scalo Umbria, poco adatto a tali costruzioni.\nNegli anni novanta si manifest\u00f2 un'ulteriore, quanto preoccupante, flessione dell'attivit\u00e0 cantieristica e la Fincantieri decise, nel 1995, la chiusura dello stabilimento di Livorno, quando, per limitare i costi, scelse di ridurre il numero dei propri cantieri.\nLa societ\u00e0 cooperativa.\nIn seguito alla decisione della chiusura del cantiere da parte della Fincantieri furono gli stessi lavoratori a rilevare la propriet\u00e0, acquistando lo stabilimento; con il sostegno delle organizzazioni sindacali e degli enti pubblici e privati, dopo essersi costituiti nel 1996 in societ\u00e0 cooperativa a responsabilit\u00e0 limitata (s.c.r.l.) con la denominazione di \"Cantiere Navale Fratelli Orlando S.c.r.l.\", avviarono una breve autogestione della fabbrica, con la ripresa dell'attivit\u00e0 sullo Scalo Morosini gestendo autonomamente l'intero processo produttivo, dalle costruzioni navali alle riparazioni. Dal 1996 al 2002, la cooperativa si dedic\u00f2 in particolare alla costruzione di motonavi cisterne per il trasporto dei prodotti chimici e petroliferi, nonch\u00e9 a navi traghetto. Tuttavia non bastarono i sacrifici dei lavoratori e il loro ottimismo, per contrastare una crisi dovuta a molteplici fattori, che port\u00f2, nel 2002, alla cessazione della societ\u00e0 cooperativa. Tra questi: l'accordo internazionale stipulato nel 1996 sanc\u00ec l'eliminazione del contributo statale alle costruzioni navali; la crisi nel mercato della cantieristica navale dovuta alla caduta della domanda e alla concorrenza asiatica; la mancanza di una tradizione imprenditoriale nella gestione della cooperativa; la scelta di intraprendere la costruzione di due grandi traghetti per il trasporto passeggeri della Corsica Ferries, che caus\u00f2 una grossa perdita finanziaria. Il varo dei grandi traghetti \"Mega Express\" e \"Mega Express Two\" coincise con l'ultimo atto dello storico cantiere Orlando.\nIl Cantiere Benetti e la Porta a Mare.\nIn seguito alla crisi finanziaria della precedente gestione, nel 2003 il cantiere divenne propriet\u00e0 della societ\u00e0 Azimut-Benetti.\nOggi la produzione \u00e8 incentrata sui megayacht e il cantiere si estende su una superficie di 260\u00a0000 metri quadrati; il primo varo della nuova gestione risale al 2005, con il lussuoso \"Galaxy\" (56 metri di lunghezza).\nLa concentrazione delle attivit\u00e0 produttive presso lo Scalo Morosini (smantellato per consentire la costruzione di alcuni capannoni) ha permesso di avviare la trasformazione urbana delle aree adiacenti alla piazza Mazzini, dove sorger\u00e0 il quartiere di Porta a Mare.\nIl progetto, redatto dallo studio Isola di Torino, prevede la realizzazione di alcuni edifici commerciali e residenziali in luogo dello storico Scalo Umbria, la riapertura di parte del citato Canale dei Lazzaretti e il recupero delle vicine fortificazioni.\nIn particolare, il restauro del Fortino del Fanale permetter\u00e0 di ripristinare, almeno in parte, il sistema di fossati che fino alla seconda guerra mondiale cingevano questa struttura difensiva.\nDel cantiere, oltre alla palazzina degli uffici su piazza Mazzini, sar\u00e0 mantenuto anche il monumentale varco d'accesso, a due fornici e preceduto dal \"Monumento a Luigi Orlando\", nonch\u00e9 una porzione dello scalo Umbria e il fabbricato delle officine storiche.\nArchivio.\nL'archivio dei Cantieri Orlando, comprendente la documentazione prodotta delle varie societ\u00e0 che hanno nel tempo gestito i cantieri, \u00e8 conservato presso l'Archivio di Stato di Livorno nel fondo omonimo (estremi cronologici: 1875 - 1969)."}
{"id": "1490726", "revid": "155613", "url": "https://it.wikipedia.org/wiki?curid=1490726", "title": "Cantiere navale Orlando", "text": ""}
{"id": "1490728", "revid": "767487", "url": "https://it.wikipedia.org/wiki?curid=1490728", "title": "Turceni", "text": "Turceni \u00e8 una citt\u00e0 della Romania di 8.328 abitanti, ubicata nel distretto di Gorj, nella regione storica dell'Oltenia.\nFanno parte dell'area amministrativa anche le localit\u00e0 di G\u00e2rbovu, Jil\u0163u, Murge\u015fti, Str\u00e2mba-Jiu e Valea Viei.\nGran parte della popolazione attiva viene impiegata nelle due centrali elettriche, una termica ed una idroelettrica, presenti sul territorio cittadino."}
{"id": "1490733", "revid": "125619528", "url": "https://it.wikipedia.org/wiki?curid=1490733", "title": "Alessandra Balletto", "text": "Nata a Cagliari il 22 maggio [[1978], inizia la carriera come giornalista lavorando per una rete locale della Sardegna, [[Sardegna Uno]], e poi per [[Telearena]] di Verona, per poi debuttare tra i giornalisti del [[TG4]] come conduttrice del telegiornale e venendo successivamente promossa alla conduzione di [[Sipario]] del [[TG4]].\nIn seguito esce dalla redazione del [[TG4]] per venire arruolata nella squadra di [[Sport Mediaset]], per la quale conduce l'edizione notturna di [[Studio Sport]].\nNel [[2006]] si spoglia per un servizio per [[Max (periodico)|Max]].\nDal 2006 al [[2009]] prende inoltre il posto di Lucia Blini nella trasmissione [[Controcampo (programma televisivo)|Controcampo]] durante i collegamenti con la redazione della testata, mentre dal 2009 \u00e8 inviata, per i risultati sportivi, per la trasmissione [[Domenica Cinque]] di [[Barbara D'Urso]], in onda su [[Canale 5]].\nDa novembre [[2011]] a circa met\u00e0 2015 conduceva l'edizione delle 18:30 di [[Studio Aperto]]."}
{"id": "1490737", "revid": "767487", "url": "https://it.wikipedia.org/wiki?curid=1490737", "title": "\u021aicleni", "text": "\u021aicleni \u00e8 una citt\u00e0 della Romania di 5.346 abitanti, ubicata nel distretto di Gorj, nella regione storica dell'Oltenia.\n\u021aicleni, che ha ottenuto lo \"status\" di citt\u00e0 nel 1968, nasce dall'aggregazione di tre insediamenti di lavoratori impiegati nella coltivazione dei giacimenti petroliferi della zona: Gura Lumezii, Tun\u0219i e \u021aicleni."}
{"id": "1490739", "revid": "287204", "url": "https://it.wikipedia.org/wiki?curid=1490739", "title": "Ticleni", "text": ""}
{"id": "1490742", "revid": "1305772", "url": "https://it.wikipedia.org/wiki?curid=1490742", "title": "Keratella quadrata", "text": "Keratella quadrata (M\u00fcller, 1786) \u00e8 una specie di rotifero, tra le pi\u00f9 diffuse, normalmente presente in acque stagnanti, ma anche in laghi.\nMorfologia.\nLa forma del corpo non \u00e8 molto dissimile da quella di molti altri rotiferi: si distingue per la presenza di due appendici (antenne) posteriori che possono avere varia lunghezza (anche assai modesta), cos\u00ec come varia pu\u00f2 essere anche quella del corpo. La superficie di quest'ultimo presenta una cuticola con un disegno a forme poligonali.\nSottospecie.\nGli studiosi riconoscono alcune sottospecie: \"K. quadrata adnata\", \"K. quadrata canadensis\", \"K. quadrata dispersa\", \"K. quadrata quadrata\", \"K. quadrata platei\"."}
{"id": "1490744", "revid": "155613", "url": "https://it.wikipedia.org/wiki?curid=1490744", "title": "Cantiere Orlando", "text": ""}
{"id": "1490745", "revid": "155613", "url": "https://it.wikipedia.org/wiki?curid=1490745", "title": "Cantieri Orlando", "text": ""}
{"id": "1490746", "revid": "110157", "url": "https://it.wikipedia.org/wiki?curid=1490746", "title": "Albeni", "text": "Albeni \u00e8 un comune della Romania di 2.925 abitanti, ubicato nel distretto di Gorj, nella regione storica dell'Oltenia.\nIl comune \u00e8 formato dall'unione di 6 villaggi: Albeni, B\u00e2rzeiu de Gilort, Bolboce\u0219ti, Doseni, Mirosloveni, Prune\u0219ti."}
{"id": "1490749", "revid": "767487", "url": "https://it.wikipedia.org/wiki?curid=1490749", "title": "Roald Jensen", "text": "Era soprannominato \"Kniksen\". Proprio a lui \u00e8 dedicato il premio Kniksen, il riconoscimento conferito al miglior giocatore norvegese dell'anno.\nCarriera.\nClub.\nHa giocato nella prima divisione norvegese ed in quella scozzese.\nNel 1972 venne squalificato per sei mesi dal campionato norvegese per aver calciato nel sedere un arbitro nel sedere in un torneo indoor pre-stagionale.\nNazionale.\nTra il 1960 ed il 1971 ha totalizzato complessivamente 31 presenze e 5 reti con la nazionale norvegese."}
{"id": "1490751", "revid": "400694", "url": "https://it.wikipedia.org/wiki?curid=1490751", "title": "Minimum-Maximum (video)", "text": "Minimum Maximum \u00e8 il primo video del gruppo musicale tedesco Kraftwerk, pubblicato il 5 dicembre 2005.\nDescrizione.\nIl video include le canzoni che sono state proposte dal gruppo durante il tour mondiale durato tra il 2003 e il 2004, che prende lo stesso nome del video. Il video \u00e8 stato pubblicato anche all'interno di un cofanetto intitolato \"Notebook\" all'interno del quale vi \u00e8 anche l'album \"Minimum-Maximum\". Alla fine del DVD vi \u00e8 la registrazione di un'esibizione del gruppo ad un programma della rete televisiva MTV.\nIl video \u00e8 stato pubblicato dalle etichette discografiche EMI (internazionalmente), Toshiba (Giappone) e Astralwerks (Stati Uniti)."}
{"id": "1490753", "revid": "110157", "url": "https://it.wikipedia.org/wiki?curid=1490753", "title": "Eucyclops", "text": "Eucyclops \u00e8 un genere di copepodi della famiglia Cyclopidae.\nDescrizione.\nCiclopoidi dal corpo snello, somite genitale posteriormente rastremato, rami furcali molto lunghi o di lunghezza media, setole terminali esterna ed interna corte. Primo paio di antenne di 12 articoli, i tre terminali orlati da una sottile membrana ialina. Formula delle spine: 3-4-4-3. Ricettacolo seminale costituito da due somiti fusi."}
{"id": "1490766", "revid": "110157", "url": "https://it.wikipedia.org/wiki?curid=1490766", "title": "Cyclops abyssorum", "text": "Cyclops abyssorum \u00e8 un Copepode (Copepoda) della famiglia dei Cyclopidae.\nHabitat e distribuzione.\n\u00c8 diffuso nei laghi di buona parte dell'Europa occidentale e in particolare in quelli italiani. La specie predilige le acque fredde. Durante l'estate si rifugia negli stati pi\u00f9 profondi ed entra in uno stato di quiescenza.\nDescrizione.\nAntenne da 16-18 articoli e somite toracico pi\u00f9 largo del somite genitale. Da otto a nove rami furcali."}
{"id": "1490769", "revid": "599013", "url": "https://it.wikipedia.org/wiki?curid=1490769", "title": "\u00c1lvaro Mes\u00e9n", "text": "\u00c8 stato nominato FIFA Football Ambassador per l'anno 2001.\nCarriera.\nClub.\nFece il suo debutto in Prima Divisione nel marzo 1993 con il Carmelita, in prestito dalla Liga, nella partita contro il Municipal Turrialba, il quale termin\u00f2 1-1. Nel 1993, ritorna all'Alajuelense, squadra dove trascorre gran parte della sua carriera professionale. Nel 2004 firma un contratto altamente pubblicizzato con l'Herediano. Quindi pass\u00f2 al Brujas. Nel 2007 passa al Liberia, con cui ha concluso la sua carriera agonistica nel 2010.\nNazionale.\nMes\u00e9n \u00e8 stato anche un membro della squadra Nazionale della Costa Rica, con la quale debutt\u00f2 il 25 novembre 1999, nell'estadio Morera Soto, nella partita Costa Rica - Slovacchia (4-0). \u00c8 stato convocato per la Coppa del Mondo FIFA del 2002 in Giappone e Corea del Sud e per la Coppa del Mondo FIFA del 2006 in Germania, ma non ha giocato un solo minuto."}
{"id": "1490775", "revid": "116368389", "url": "https://it.wikipedia.org/wiki?curid=1490775", "title": "Serie A (pallavolo maschile)", "text": "La Serie A italiana di pallavolo maschile \u00e8 oggi l'espressione dei massimi livelli del campionato italiano di pallavolo maschile.\nNata nel 1946 per iniziativa della Federazione Italiana Pallavolo (FIPAV), la Serie A rappresent\u00f2 fino al 1977 il massimo campionato italiano maschile. Fu successivamente ampliata e attualmente \u00e8 suddivisa in tre categorie:\nLa vincitrice della Superlega \u00e8 detentrice dello scudetto e del titolo di Campione d'Italia. I campionati sono organizzati dalla Lega Pallavolo Serie A secondo le direttive della FIPAV."}
{"id": "1490777", "revid": "339392", "url": "https://it.wikipedia.org/wiki?curid=1490777", "title": "Abdul-Aziz", "text": ""}
{"id": "1490786", "revid": "287204", "url": "https://it.wikipedia.org/wiki?curid=1490786", "title": "Tisilio", "text": "Biografia.\nEra figlio di un sovrano del Powys, Brochwel Ysgithrog, e nipote da parte di madre di san Dunod, abate di Bangor Iscoed.\nProbabilmente inizi\u00f2 la sua carriera a Trallwng Llywelyn (Welshpool). Si stabil\u00ec poi nel Meifod, dove fond\u00f2 una chiesa monastica.\nCulto.\nViene festeggiato l'8 novembre."}
{"id": "1490787", "revid": "466539", "url": "https://it.wikipedia.org/wiki?curid=1490787", "title": "Veriano Luchetti", "text": "Biografia.\nStudi\u00f2 canto privatamente a Roma e debutt\u00f2 nel 1965 a Wexford ne \"La traviata\". Continuando gli studi di perfezionamento, nel 1967 si esib\u00ec al Teatro lirico sperimentale Adriano Belli di Spoleto in \"Fedora\" e apparve in diversi teatri italiani, fra cui il Regio di Parma nella prima assoluta di \"Una donna uccisa con dolcezza\" di Roberto Hazon e il Teatro Verdi di Trieste ne \"Il furioso all'isola di San Domingo\" di Gaetano Donizetti.\nNel 1971 partecip\u00f2 alla ripresa de \"L'Africana\" nell'apertura del Maggio Musicale Fiorentino, che ne sanc\u00ec la consacrazione e ag\u00ec da trampolino di lancio verso i grandi centri lirici internazionali. .\nFirenze fu la piazza italiana dove apparve con maggior frequenza, inaugurando il \"Maggio\" ancora nel 1974 e nel 1978, rispettivamente con \"Agnese di Hohenstaufen\" di Gaspare Spontini e \"I vespri siciliani\" e interpretandovi inoltre \"Madama Butterfly\", \"Le Villi\", \"Attila\", \"La forza del destino\", \"Eugenio Onieghin\". Partecip\u00f2 a sette stagioni dell'Arena di Verona (esordendovi con \"Romeo e Giulietta\") e partecip\u00f2 a diverse produzioni della RAI, tra le quali nel 1971 un'importante ripresa di \"Edgar\", ripreso anche l'anno successivo alla radio di stato francese.\nNel 1971 debutt\u00f2 negli Stati Uniti, a Filadelfia, con \"Lucia di Lammermoor\" e \"Tosca\" e nel 1973 con \"Madama Butterfly\" alla Royal Opera House di Londra, dove ritorn\u00f2 ogni anno sino al 1977 e ancora nel 1980. Fu anche a Vienna, all'Op\u00e9ra di Parigi (esordio nel 1975 con \"Don Carlo\") e in altre citt\u00e0 europee.\nNel 1975 debutt\u00f2 alla Scala con \"Attila\", partecipando l'anno successivo alle tourn\u00e9e del teatro a Londra e Washington (\"Simon Boccanegra\", \"Macbeth\", \"Messa di requiem\"). Nel 1988 apparve al Metropolitan di New York in \"Carmen\", con Marilyn Horne e la direzione di Pl\u00e1cido Domingo.\nSpos\u00f2 il soprano Mietta Sighele. Il 17 marzo 2018 gli venne intitolato il Teatro comunale \"Il Rivellino\" di Tuscania. "}
{"id": "1490792", "revid": "830939", "url": "https://it.wikipedia.org/wiki?curid=1490792", "title": "Italo Insolera", "text": "Pubblic\u00f2 numerosi libri e saggi soprattutto sulle vicende e sulle condizioni economiche, sociali e culturali della realt\u00e0 urbana, interrogandosi anche sulla funzione della citt\u00e0 antica in rapporto allo sviluppo delle metropoli. La sua attivit\u00e0 professionale e universitaria si orient\u00f2 nella stessa direzione, con prevalenza quindi di lavori di restauro e piani regolatori di citt\u00e0 storiche e di complessi ambientali. Si interess\u00f2 particolarmente al rapporto fra archeologia e citt\u00e0 moderna, affrontando i problemi di un corretto recupero della citt\u00e0 antica mediante una serie di proposte di limitazione del traffico, pedonalizzazione, restauro, che sono state in parte adottate dalle amministrazioni comunali, specie a Roma.\nBiografia.\nNacque a Torino nel 1929 da madre piemontese e padre siciliano (Filadelfo Insolera, uno \u201ctra i pochi pionieri della scienza finanziaria-attuariale in Italia\u201d), fratello minore di Delfino (direttore editoriale alla Zanichelli negli anni \u201970 e \u201980) e di Melina (docente di liceo e autrice di testi di grammatica italiana, latina e greca). La famiglia si trasfer\u00ec a Roma quando Italo aveva cinque anni.\nNel 1953 si laure\u00f2 in Architettura all'Universit\u00e0 degli Studi di Roma \"La Sapienza\", nel 1954 consegu\u00ec l'abilitazione alla professione e nel 1960 la libera docenza in urbanistica. Nel 1959 spos\u00f2 Anna Maria Bozzola (architetto, autrice nei primi anni \u201960 di un corso di educazione artistica \u2013 per Lattes Editori \u2013 che si imporr\u00e0 come testo di riferimento nel panorama della nuova scuola media unificata): sar\u00e0 la sua compagna per tutta la vita. Nel 1962 pubblic\u00f2 \"Roma moderna. Un secolo di storia urbanistica\", il primo libro a trattare la storia urbanistica di Roma dall'Unit\u00e0 ad oggi.\nDal 1971 fu iscritto all'Albo degli esperti di pianificazione territoriale. Dal 1971 al 1983 fu professore ordinario di Storia urbana alla Scuola di Architettura dell'Universit\u00e0 di Ginevra (oggi Haute \u00c9cole du paysage, d\u2019ing\u00e9nierie et d\u2019architecture) e dal 1963 al 1971 incaricato all'Istituto Universitario di Architettura di Venezia. Tenne corsi e seminari presso le Universit\u00e0 di Roma, Firenze, Napoli, Parigi, Kassel, Barcellona, Madrid.\nDurante il periodo di docenza a Ginevra fond\u00f2 e diresse per quattro anni il \"Centre de Recherche sur la R\u00e9novation Urbaine\", con contributo del Fondo nazionale svizzero per la ricerca scientifica. Insolera fu a lungo protagonista di tante battaglie ambientali volte alla conservazione e alla tutela del paesaggio, al recupero e alla difesa del patrimonio storico e architettonico delle citt\u00e0.\nMor\u00ec all'et\u00e0 di 83 anni all'alba del 27 agosto 2012 nella sua abitazione nel quartiere Monteverde di Roma, per cause naturali. Grande il rimpianto fra gli urbanisti italiani.\nDal 2003 tutta la documentazione e i materiali dell'attivit\u00e0 professionale di Insolera, dichiarati \"di notevole interesse storico\", sono sottoposti a vincolo della Soprintendenza archivistica.\nPubblicazioni.\nRiviste e quotidiani.\nArticoli apparsi su: \"Ferrania\", \"Architettura\", \"Urbanistica\", \"Comunit\u00e0\", \"Casabella\", \"Zodiac\", \"Archit\u00e8se\", \"\", \"Centro Sociale\", \"Ulisse\", \"Paese Sera\", \"Il Messaggero\", \"il manifesto\", \"la Repubblica\", \"Il Corriere della Sera\"."}
{"id": "1490800", "revid": "287204", "url": "https://it.wikipedia.org/wiki?curid=1490800", "title": "Alvaro Mesen", "text": ""}
{"id": "1490803", "revid": "767487", "url": "https://it.wikipedia.org/wiki?curid=1490803", "title": "Eiludd Powys", "text": "Secondo un'ipotesi, Manwgan ap Selyf sal\u00ec sul trono nel 613 quando era ancora un ragazzo e ci\u00f2 port\u00f2 a un'invasione del Powys da parte di Eluadd ap Glast (alias Eiludd Powys), ex sovrano del Dogfeiling. L'usurpatore regn\u00f2 per circa 30 anni, prima di essere ucciso in battaglia contro i northumbriani, forse nella battaglia di Maes Cogwy (Oswestry) nel 642, o forse nel 643. La dinastia del Dogfeiling fu definitivamente spezzata dai Sassoni attorno al 656."}
{"id": "1490815", "revid": "26415", "url": "https://it.wikipedia.org/wiki?curid=1490815", "title": "La capagira", "text": ""}
{"id": "1490818", "revid": "599013", "url": "https://it.wikipedia.org/wiki?curid=1490818", "title": "The Remix Album", "text": ""}
{"id": "1490821", "revid": "209263", "url": "https://it.wikipedia.org/wiki?curid=1490821", "title": "AAA Achille", "text": ""}
{"id": "1490822", "revid": "365417", "url": "https://it.wikipedia.org/wiki?curid=1490822", "title": "Arco di Trionfo del Carrousel", "text": "LArco di Trionfo del Carrousel () \u00e8 un arco trionfale di Parigi costruito tra il 1807 ed il 1809 in stile neoclassico.\nPosizione.\nCongiunge il cortile del Louvre ai giardini delle Tuileries. All'epoca della sua costruzione, era situato molto vicino all'oggi distrutto Palazzo delle Tuileries. Fa parte della cosiddetta Axe historique, linea delineatasi durante lo sviluppo urbanistico della capitale che percorre in linea retta diverse zone centrali di Parigi: a partire dal Louvre, passa per l'Arc de Triomphe de l'\u00c9toile, per poi arrivare al postmoderno Arco de La D\u00e9fense, simbolo del quartiere omonimo. Dal punto di vista amministrativo si trova nel I\u00b0 arrondissement.\nStoria della costruzione.\n\u00c8 una copia dell'Arco di Settimio Severo a Roma e ha le stesse proporzioni e gli stessi princ\u00ecpi. Nell'arco del Carrousel sono presenti anche delle aperture laterali che consentono di passare sotto l'arco da sinistra a destra e viceversa. Vennero incaricati della sua costruzione gli architetti Charles Percier e Pierre-Fran\u00e7ois-L\u00e9onard Fontaine. Venne inoltre scelto Charles Meynier per il progetto delle decorazioni plastiche. Ispirate alla battaglia di Austerlitz, queste furono eseguite da scultori vari e riproducono anche diverse scene ispirate alle trattative di pace.\nTra i vari fregi e iscrizioni, si identificano vari riferimenti alla Pace di Presburgo, firmata appunto a Presburgo (oggi Bratislava), allora capitale dell'Ungheria. La quadriga posta sulla costruzione era stata trasferita da piazza San Marco in precedenza (nel 1798 dopo le campagne d'Italia). Dopo la Restaurazione, con la disfatta napoleonica, essa ritorn\u00f2 comunque a Venezia, per poi essere sostituita, sull'arco del Carrousel, da una nuova opera sullo stesso tema realizzata dallo scultore monegasco Fran\u00e7ois Joseph Bosio."}
{"id": "1490823", "revid": "26415", "url": "https://it.wikipedia.org/wiki?curid=1490823", "title": "L'Anima Gemella", "text": ""}
{"id": "1490826", "revid": "486946", "url": "https://it.wikipedia.org/wiki?curid=1490826", "title": "Rapporti tra 'Ndrangheta e massoneria", "text": ""}
{"id": "1490827", "revid": "26415", "url": "https://it.wikipedia.org/wiki?curid=1490827", "title": "Liberate i pesci", "text": ""}
{"id": "1490828", "revid": "94647", "url": "https://it.wikipedia.org/wiki?curid=1490828", "title": "Arc de Triomphe du Carrousel", "text": ""}
{"id": "1490829", "revid": "1431409", "url": "https://it.wikipedia.org/wiki?curid=1490829", "title": "Saints and Sinners", "text": "Saints and Sinners o Saints &amp; Sinners (\"santi e peccatori\" in lingua inglese) pu\u00f2 riferirsi a:"}
{"id": "1490833", "revid": "225501", "url": "https://it.wikipedia.org/wiki?curid=1490833", "title": "Cultura Manutentiva", "text": ""}
{"id": "1490840", "revid": "228587", "url": "https://it.wikipedia.org/wiki?curid=1490840", "title": "Veltins", "text": "Veltins \u00e8 un birrificio tedesco sorto nel 1824 che produce una pilsner chiara con 4,8 gradi alcolici molto rinomata sia a livello tedesco sia all'estero. Lo stabilimento si trova nella cittadina di Meschede-Grevenstein, nella regione della Renania Settentrionale-Vestfalia (Nordrhein-Westfalen in tedesco).\nLa piccola birreria forestale di Franz Kramer apr\u00ec i suoi semplici cancelli in legno nel 1824. Clemens Veltins rilev\u00f2 la birreria nel 1852. Il nuovo nome, Brauerei C &amp; A Veltins, deriva dai gemelli Carl e Anton Veltins che rilevarono l'azienda dal padre nel 1893. Il birrificio Veltins produce la famosa birra Veltins Pilsener. Susanne Veltins dirige l'azienda dal 1994.\nVeltins dal 1997 possiede i diritti sul nome dello stadio di calcio Veltins-Arena del club tedesco Bundesliga FC Schalke 04 a Gelsenkirchen. \u00c8 uno degli stadi pi\u00f9 moderni d'Europa. Lo stadio ha ospitato la \"Finale di UEFA Champions League 2004\" e cinque partite della Coppa del Mondo FIFA 2006.\nLa curva Kriesel presso la pista da bob, slittino e skeleton di Winterberg prende il nome dal birrificio.\nProdotti.\nElenco di alcuni dei prodotti creati dall'azienda:"}
{"id": "1490844", "revid": "729019", "url": "https://it.wikipedia.org/wiki?curid=1490844", "title": "Radeberger", "text": "Radeberger \u00e8 una marca di birra della Sassonia, fondata nel 1872, il cui stabilimento si trova a Radeberg nei pressi di Dresda.\nIn passato \u00e8 stata anche birra ufficiale della corte di Sassonia."}
{"id": "1490850", "revid": "883940", "url": "https://it.wikipedia.org/wiki?curid=1490850", "title": "Acido naftoico", "text": "L'acido naftoico \u00e8 l'acido monocarbossilico derivato dal naftalene. Ne esistono due isomeri:\nche differiscono per la posizione del gruppo funzionale carbossilico sul doppio anello del naftalene.\nNon \u00e8 da confondersi con l'acido naftenico."}
{"id": "1490857", "revid": "12847321", "url": "https://it.wikipedia.org/wiki?curid=1490857", "title": "Pina Castiello", "text": ""}
{"id": "1490858", "revid": "12847364", "url": "https://it.wikipedia.org/wiki?curid=1490858", "title": "Enzo Nespoli", "text": ""}
{"id": "1490860", "revid": "339392", "url": "https://it.wikipedia.org/wiki?curid=1490860", "title": "Vottari", "text": ""}
{"id": "1490861", "revid": "161374", "url": "https://it.wikipedia.org/wiki?curid=1490861", "title": "Spirito Allegro", "text": ""}
{"id": "1490864", "revid": "1745361", "url": "https://it.wikipedia.org/wiki?curid=1490864", "title": "Abarbarea", "text": "Abarbarea () \u00e8 un personaggio della mitologia greca. Era una ninfa naiade.\nGenealogia.\nDa Bucolione ebbe i due gemelli Pedaso ed Esepo.\nMitologia.\nDopo l'unione con il pastore Bucolione e la crescita dei due figli, divent\u00f2 una delle tre progenitrici degli abitanti di Tiro, assieme a Calliroe e Drosera.\nIl lessicografo Esichio di Alessandria, dal canto suo, menziona una classe di ninfe che prendono il suo nome, le cosiddette \"Abarbareai\" o \"Abarbalaiai\"."}
{"id": "1490865", "revid": "78273", "url": "https://it.wikipedia.org/wiki?curid=1490865", "title": "Scommettiamo che", "text": ""}
{"id": "1490867", "revid": "729019", "url": "https://it.wikipedia.org/wiki?curid=1490867", "title": "130P/McNaught-Hughes", "text": "La cometa McNaught-Hughes, formalmente 130P/McNaught-Hughes, \u00e8 una cometa periodica del Sistema solare, appartenente alla famiglia delle comete gioviane. \u00c8 stata scoperta da Robert H. McNaught il 30 settembre 1991 su una fotografia presa da Shaun Hughes, utilizzando lo UK Schmidt Telescope situato presso l'Osservatorio di Siding Spring, in Australia.\nDurante il passaggio al perielio del 2004, la cometa ha raggiunto l'avvicinamento massimo di 1,266\u00a0UA alla Terra il 2 luglio, nello stesso periodo \u00e8 stata misurata una magnitudine apparente di circa 16,4\u00b0, valore massimo finora registrato. Ad ogni passaggio al perielio, corrispondono uno o due periodi di avvicinamento alla Terra."}
{"id": "1490869", "revid": "123946886", "url": "https://it.wikipedia.org/wiki?curid=1490869", "title": "Francesco Vottari", "text": "Biografia.\nIl 2 luglio del 1991 viene deferito per i reati di associazione a delinquere di tipo mafioso e sequestro di persona finalizzata all'estorsione (sequestro Errante).\nDal 15 maggio del 1993 \u00e8 sotto obbligo di soggiorno cautelare.\nIl 20 febbraio 1995 riceve un avviso di garanzia per l'omicidio di \"Antonio Domenico Di Pino\".\nViene accusato ripetute volte di possesso d'armi illecito.\nFaida di San Luca.\n\u00c8 ritenuto un elemento chiave della faida di San Luca, nonch\u00e9 mediatore tra le famiglie rivali Pelle-Vottari e Nirta-Strangio come affermano i sostituti procuratori Federico Perrone Capano e Adriana Fimiani, grazie a delle intercettazioni tra Francesco Barbaro e Giuseppe Pelle.\nA Natale del 2006 si era tentata una mediazione.\nLo si ritiene anche uno dei responsabili dell'omicidio di Natale del 2006 a Maria Strangio.\nL'arresto.\nViene arrestato il 12 ottobre 2007 a casa sua dai carabinieri."}
{"id": "1490871", "revid": "291370", "url": "https://it.wikipedia.org/wiki?curid=1490871", "title": "Michele Perriera", "text": "Biografia.\nPerriera ha diretto il teatro e la scuola di teatro \"Teat\u00e8s\" di Palermo. Ha pubblicato diverse opere di narrativa - \"La principessa Montalbo\" (1963), \"Il romboide\" (1969), \"Il piano segreto\" (1984).\nA partire dal 1994 ha diretto la collana di teatro della casa editrice Sellerio, con cui ha pubblicato la memoria-intervista \"Marcello Cimino, vita e morte di un comunista soave\" (1991), Anticamera (1994), \"La spola infinita\" (Premio Mondello 1995), \"Con quelle idee da canguro. Trentasei anni di note ai margini\" (1997), \"Atti del bradipo\" (1998), \"Ritorno\" (2003), i romanzi \"A presto \"(1990), \"Delirium cordis\" (1995), \"Finir\u00e0 questa mal\u00eca\" (2004), \"Romanzo d'amore\" (2002) e \"La casa\" (2007).\nFra le sue regie pi\u00f9 note di cui \u00e8 anche autore dei testi, \"Morte per vanto\" (1970/1995), \"I pavoni\" (1983/1997), \"Ogni giorno pu\u00f2 essere buono\" (1993), \"Anticamera\" (1994), \"Dietro la rosata foschia\" (2001), \"Pugnale d'ordinanza\" (2004/2005) e \"Buon appetito\" (2004/2005) e \"Come, non lo sai?\" (2008).\nHa inoltre scritto variazioni del \"Macbeth\" di Shakespeare (1973) e de \"Le sedie\" di Ionesco (1974). Fra le sue altre regie, \"Il gabbiano\" di Cechov (1981), \"Occupati d'Amelia\" di Feydeau (1983), \"La cantatrice calva\" di Ionesco (1985), \"I fisici\" di D\u00fcrrenmatt (1987), \"Aspettando Godot\" (1985) e \"Finale di partita\" di Beckett (1992).\nDal gennaio 1997 al dicembre 2005 ha diretto la Scuola di Teatro del Comune di Marsala. \nNel 2006 gli \u00e8 stato conferito il Premio della Critica Teatrale.\nPerriera \u00e8 morto nel 2010 all'ospedale Giglio di Cefal\u00f9.\nIl 26 settembre 2012 gli \u00e8 stato intitolato lo \"Spazio Michele Perriera\" all'interno dei Cantieri Culturali alla Zisa di Palermo."}
