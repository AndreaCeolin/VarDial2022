{"id": "1526349", "revid": "3115", "url": "https://it.wikipedia.org/wiki?curid=1526349", "title": "De Tomaso Pantera", "text": "La Pantera \u00e8 un'autovettura granturismo prodotta dalla casa automobilistica italiana De Tomaso tra il 1971 e il 1993, frutto di una collaborazione industriale con la Ford Motor Company.\nLa nascita.\nLa \"Pantera\" nacque nei mesi a cavallo tra il 1969 e il 1970, su spinta della Ford, che voleva commercializzare una vettura a motore centrale ad elevate prestazioni per conseguire il duplice risultato di sfruttare commercialmente in Europa i successi sportivi ottenuti con la GT 40 e contrastare il successo ottenuto dalla Corvette (di produzione General Motors) sul mercato statunitense.\nLa realizzazione della vettura fu affidata a una giovane azienda emiliana, la \"De Tomaso\", che realizz\u00f2 il prototipo rielaborando lo schema tecnico gi\u00e0 sperimentato sulla \"Mangusta\", con carrozzeria disegnata da Tom Tjaarda. Assemblata negli stabilimenti della carrozzeria Vignale, all'epoca di propriet\u00e0 De Tomaso, la \"Pantera\" \u00e8 una coup\u00e9 a due posti con motore centrale dall'impostazione molto sportiva. La commercializzazione cominci\u00f2 nella primavera del 1971.\nLo staff tecnico della Casa di Modena, guidato da Gianpaolo Dallara, abbandon\u00f2 il costoso telaio a trave centrale della \"Mangusta\" e per la \"Pantera\" scelse la pi\u00f9 economica soluzione della carrozzeria monoscocca, in quanto la Ford voleva vendere la vettura ad un prezzo concorrenziale e aveva bisogno di un elevato ritmo produttivo, incompatibile con l'artigianale processo di costruzione dei telai a traliccio. Il propulsore \u00e8 il V8 Ford \"Cleveland 351\" di 5763 cm\u00b3 (pari a 351 pollici cubi) che, alimentato da un grosso carburatore quadricorpo Holley, eroga 330 cv.\nTipiche, in rapporto all'impostazione generale della vettura, le altre soluzioni: trazione posteriore, sospensioni a triangoli sovrapposti (sia davanti, sia dietro), freni a disco autoventilati, cambio manuale a 5 rapporti sincronizzati ZF e differenziale autobloccante.\nL'evoluzione.\nLa \"Pantera\", esportata negli Stati Uniti direttamente dalla Ford (che la vendeva attraverso la rete Mercury) ebbe un buon successo. Nell'agosto del 1972 la versione standard venne affiancata dalla \"Pantera L\", con paraurti maggiorati neri (per conformarsi alla nuova normativa che imponeva il test d'impatto a 8 km/h senza subire danni) e allestimento pi\u00f9 curato, mentre l'anno successivo arriv\u00f2 anche la \"Pantera GTS\". Quest'ultima manteneva la medesima meccanica me era caratterizzata da un'aggressiva livrea bicolore (con cofano e parte inferiore della carrozzeria verniciati di nero opaco), da parafanghi allargati, da cerchi maggiorati e fu realizzata dietro pressione dei clienti americani, attratti dalla versione della \"GTS\" venduta in Europa a partire dal novembre 1971, che era per\u00f2 spinta da un motore potenziato a 350 cv.\nLa costante crescita delle vendite sul mercato nordamericano soddisfaceva la Ford, nonostante l'auto soffrisse di una qualit\u00e0 costruttiva non eccelsa, ma l'effetto combinato della crisi petrolifera del 1973 e dell'introduzione negli Stati Uniti d'America di norme pi\u00f9 restrittive in materia di sicurezza dei veicoli e delle loro emissioni inquinanti rese necessarie pesanti modifiche alla vettura italo-americana, spingendo la casa di Detroit a un ripensamento dei propri piani.\nAlejandro De Tomaso credeva ancora nella bont\u00e0 del prodotto e chiese al progettista Tom Tjaarda della Carrozzeria Ghia di realizzare una nuova versione della Pantera: nuovi paraurti in linea con le nuove norme di sicurezza e una rivisitazione della parte posteriore (simile alla Maserati Merak) erano le maggiori differenze per la \"Pantera II\" presentata al salone dell'automobile di Los Angeles del 1974.\nLa Ford aveva gi\u00e0 deciso di staccare la spina alla joint-venture, pertanto chiuse lo stabilimento Vignale e si sbarazz\u00f2 delle linee produttive delle carrozzerie, lasciando la De Tomaso a produrre le vetture per conto proprio nello stabilimento di Modena con le proprie attrezzature, e cerc\u00f2 un nuovo partner in Nordamerica per avviare la produzione della \"Pantera II\", nel frattempo ribattezzata \"Ghia Monttella\" e trasportata alla sede centrale della Ford a Detroit. Il progetto non suscit\u00f2 interesse e, anni dopo, il prototipo della vettura fu venduto a un collezionista insieme ad altri prototipi Ghia, per poi essere riportato alle condizioni originali nel 2008.\nL'improvviso disimpegno della Ford nel 1974 ebbe tutta una serie di effetti negativi sulla produzione della \"Pantera\": la perdita degli stabilimenti Vignale e della consulenza della Ghia (entrambe di propriet\u00e0 Ford), l'aumento improvviso del prezzo di listino (a causa della riduzione a poche decine degli esemplari assemblati) e la perdita della rete di vendita negli Stati Uniti. Il prestigio acquisito in quegli anni dalla \"Pantera\" con le numerose vittorie ottenute a partire dal 1972 nel Gruppo 4 e nel Gruppo 5 del mondiale marche, tuttavia, \"consigli\u00f2\" a De Tomaso di proseguirne la produzione, nonostante le difficolt\u00e0 che si ponevano all'orizzonte. Il ritmo di produzione croll\u00f2 da 40 esemplari a settimana del 1974 fino a scendere a 1 o 2 esemplari a settimana del periodo successivo, con un totale di meno di 300 esemplari prodotti tra il 1975 e il 1979 e meno di 500 esemplari nel decennio successivo. La vettura fu sottoposta a piccole modifiche di dettaglio tra il 1975 e il 1980 quando, a partire dal telaio n. 9000, si procedette a una completa revisione del telaio stesso.\nNonostante tutto sull'onda dei successi sportivi la gamma s'arricch\u00ec nel maggio 1980 della variante \"GT5\" e nel novembre 1984 della \"GT5-S\", entrambe caratterizzate (a imitazione delle versioni da gara) da pneumatici maggiorati, da vistose appendici aerodinamiche quali spoiler anteriore, bandelle sottoporta e alettone posteriore, da parafanghi allargati e da abbondanti prese d'aria. Mentre \"GT5\" aveva i parafanghi maggiorati mediante estensioni di vetroresina rivettate sulla carrozzeria di metallo, la \"GT5-S\" ebbe nuovi pannelli della carrozzeria che integravano i parafanghi in acciaio ridisegnati. Dal punto di vista meccanico, sia l'una, sia l'altra erano identiche alle precedenti \"GTS\".\nDopo il 1974 gli stabilimenti nordamericani della Ford cessarono la produzione del motore \"Cleveland 351\" e, una volta terminati i motori ancora in deposito, la De Tomaso cominci\u00f2 a farli arrivare dall'Australia, dove la filiale locale della casa statunitense ne continu\u00f2 la produzione fino al 1984 e il distributore locale della casa modenese ne fece una grossa scorta; una volta esaurito anche questo canale di approvvigionamento, la casa pass\u00f2 a montare i \"Windsor 351\" di produzione statunitense a partire dalle vetture prodotte nel 1986.\nLa prima serie della \"Pantera\" venne prodotta fino al 1993 in 7.258 esemplari.\nLa \"Pantera Si\".\nAll'inizio degli anni novanta, dopo 20 anni di produzione, la sportiva modenese iniziava ad accusare il peso degli anni, ma non c'erano le risorse finanziarie necessarie per progettare un modello totalmente nuovo. La casa si rivolse allora a Marcello Gandini per realizzare un profondo restyling e una reingegnerizzazione del modello in produzione e la versione fu denominata \"Si\" (pronuncia: \"esse-i\", con la \"i\" per \"iniezione\"), a rimarcare il passaggio dai carburatori all'iniezione elettronica.\nGli interventi furono rilevanti e coinvolsero tutta la carrozzeria (frontale, coda, appendici aerodinamiche), donando alla vettura un aspetto muscoloso e aggressivo, sottolineato da un vistoso alettone posteriore (ispirato alla De Tomaso P70) e dal convogliatore d'aria alla base del parabrezza.\nA livello meccanico, invece, l'unica novit\u00e0 riguardava il motore. Al posto del \"Windsor\", venne adottato un nuovo V8 (sempre di origine Ford Mustang) di 4942\u00a0cm\u00b3 a iniezione da 225 cv, elaborato dalla De Tomaso fino a 305 cv mediante nuove testate, alberi a camme, valvole, pistoni e collettori d'aspirazione. La \"Pantera 90\" (altro nome con cui venne identificato il modello lanciato nel 1991 ed equipaggiato di serie con la marmitta catalitica) venne prodotta in soli 41 esemplari fino al 1993 e uno di questi fu pesantemente modificato nel motore per un cliente britannico mediante l'installazione di due turbo e denominato \"Pantera 200\".\nPer la prima volta nel listino della Casa modenese la versione coup\u00e9 venne affiancata dalla variante con carrozzeria targa, anche se in realt\u00e0 i quattro esemplari prodotti furono allestiti tra il 1993 e il 1994 dalla \"Carrozzeria Pavesi\" di Milano sulla base di vetture nate con carrozzeria coup\u00e9 ad un costo, per la sola conversione, pari a met\u00e0 del prezzo di listino.\nLa Pantera e la concorrenza.\nLa \"Pantera\", per via del motore Ford, veniva considerata dai \"puristi\" una supercar a met\u00e0. In effetti il V8 \"Cleveland\" non poteva raggiungere il livello tecnologico (e di potenza specifica) dei V12 Ferrari e Lamborghini o dei V8 Maserati; tuttavia aveva, proprio per la sua semplicit\u00e0, robustezza e bassa potenza specifica, ampi margini di elaborazione, e questo fece la felicit\u00e0 di molti preparatori che impiegarono, con successo, la \"Pantera\" in gara.\nDurante gli oltre vent'anni di commercializzazione, la coup\u00e9 De Tomaso si scontr\u00f2 con il gotha delle coup\u00e9 a motore centrale: le Ferrari BB (nelle versioni \"365 GT/4\" del 1973 e \"512\" del 1976), la Lamborghini Countach e la Maserati Bora, nonch\u00e9 i modelli che li sostituirono durante gli anni ottanta.\nNei primi quattro anni di vendita, quando l'azienda godeva del supporto ufficiale della Ford, la \"Pantera\" compensava il suo minor livello tecnico con un prezzo pi\u00f9 contenuto; infatti, 6380 dei 7258 esemplari costruiti vennero venduti in questo periodo, l'80% dei quali finirono negli Stati Uniti e negli anni successivi, in cui il prezzo fece un considerevole balzo in avanti, la produzione cal\u00f2 a meno di un centinaio di esemplari all'anno. Negli Stati Uniti la vettura veniva commercializzata come Lincoln-Mercury De Tomaso Pantera e la principale concorrente americana era, ovviamente, la Chevrolet Corvette. Tra gli esemplari pi\u00f9 celebri si ricorda la \"The Love Machine\", una Pantera verniciata in rosa confetto e consegnata, nel 1972, alla \"playmate\" e attrice Liv Lindeland.\nVersioni da competizione.\nLe Pantera \"GT4\" e \"Gruppo 4\".\nGi\u00e0 alla fine del 1971 Alejandro De Tomaso realizz\u00f2 una versione da competizione della vettura per competere contro Ferrari, Porsche e Chevrolet Corvette nel nuovo Gruppo 4 sancito dalla FIA e ne produsse un ridotto numero di esemplari: dapprima sei \"Pantera GT4\", omologabili per uso stradale, e (immediatamente dopo) otto \"Pantera Gruppo 4\", per esclusivo uso agonistico, con queste due varianti che differivano solo lievemente tra loro. Uscite dalla linea di produzione tra il 12 dicembre 1971 (telaio #2263) e il 22 dicembre 1972 (telaio #2874), le quattordici vetture vennero vendute a piloti privati come Herbert Muller, Vincenzo \"Pooky\" Cazzago e Aldo \"Alval\" Valtellina e agli importatori De Tomaso per la Spagna (Escuderia Montjuich), la Francia (Franco-Britannic) e il Belgio (Claude Dubois).\nTecnica.\nLa base di partenza per l'auto da competizione fu il telaio \"Tipo 874A\" alleggerito mediante un esteso lavoro di foratura dei lamierati. Ad esso furono applicate specifiche sospensioni ribassate, con ampie possibilit\u00e0 di regolazione, nuove barre antirollio e ammortizzatori K\u00f6ni, anch'essi regolabili; la componentistica da corsa impiegata su queste vetture comprendeva anche uno sterzo pi\u00f9 diretto, dischi freno maggiorati e ventilati prodotti dalla Lockheed, due serbatoi carburante da 60 litri e ruote Campagnolo in lega di magnesio da 15 pollici di diametro (come quelle di serie) con canali maggiorati a 10\" e 14\" che richiesero la modifica degli alloggiamenti degli ammortizzatori all'interno dei passaruota e l'applicazione di bombature all'esterno di questi, fissate mediante rivetti.\nLa carrozzeria originaria in acciaio fu privata dei paraurti e non fu applicato n\u00e9 il trattamento antiruggine n\u00e9 l'isolante acustico, cofani e portiere erano di lega leggera, mentre nell'abitacolo rimasero solo il cruscotto, i sedili da corsa, il volante rimpicciolito e il roll-bar di sicurezza: tale lavoro di preparazione aveva portato la vettura ad avvicinarsi ad un peso di circa 1100\u00a0kg, incutendo timore negli avversari e spingendo la Porsche a far pressioni sulla FIA per imporre un peso minimo alla \"GT4\" di 1250\u00a0kg, pertanto De Tomaso fu costretto a dotare la sua vettura di un motore altamente elaborato per migliorare il rapporto peso/potenza e recuperare competitivit\u00e0.\nMotore.\nL'azienda si rivolse cos\u00ec al mercato dei preparatori statunitensi per trovare il motore che facesse al caso suo, facendosi recapitare a Modena una fornitura di propulsori \"Ford Boss 351\" elaborati da Bud Moore mediante alberi a camme e molle da competizione, valvole in titanio, pistoni forgiati e coppa dell'olio maggiorata, mantenendo per\u00f2 albero a gomiti, bielle, aste e bilancieri di serie; la cilindrata di 5763\u00a0cm\u00b3 era inalterata rispetto al motore di serie grazie all'alesaggio di 101,6\u00a0mm e la corsa di 88,9\u00a0mm, mentre il rapporto di compressione era portato a 12.0:1 e il carburatore era un quadricorpo \"Holley Racing 1150 CFM\", il tutto abbinato a una frizione monodisco rinforzata e a un cambio ZF a cinque rapporti ravvicinati: i primi esemplari producevano 440\u00a0CV a 7000\u00a0giri/minuto, poi portati a 470\u00a0CV per la 24 Ore di Le Mans 1972, capaci di spingerla a 290\u00a0km/h sul rettilineo dell'Hunaudi\u00e8res.\nPer la stagione 1973 la Casa produsse in proprio i motori da competizione, dotandoli di lubrificazione a carter secco, alimentazione tramite una batteria di quattro \"carburatori a doppio corpo\" \"Weber 48 IDA\", testate lavorate (pur mantenendo il rapporto di compressione di 12,0:1) e albero a camme specifico, albero motore e bielle bilanciati e lucidati e un nuovo impianto di scarico: il risultato fu un aumento della potenza fino a 490\u00a0CV a 7000\u00a0giri/min, che richiese l'uso di una specifica trasmissione rinforzata a 5 rapporti prodotta dalla tedesca ZF per reggere alla enorme coppia sviluppata dal motore.\nElenco esemplari.\nDi seguito l'elenco degli esemplari prodotti originariamente dalla stessa De Tomaso per le competizioni, con relativi numeri di telaio e data di completamento dell'assemblaggio.\nCarriera agonistica.\nLa prima uscita pubblica della \"Pantera Gruppo 4\" si ebbe alle prove della 24 Ore di Le Mans 1972, tenutesi nel marzo di quell'anno, dove Herbie Muller e Mike Parkes ottennero il quinto tempo assoluto e il migliore della propria classe con la vettura dell\"Escuderia Montjuich\". Ma il vero debutto in gara si ebbe nell'aprile di quell'anno al secondo appuntamento della stagione inaugurale del \"FIA European Trophy for Grand Touring Cars\", ove tre esemplari (telai #2824, #2263 e #2343) parteciparono all\"Euro GT GP Paris\" sul circuito di Montlh\u00e9ry (variante da 3,405\u00a0km) ottenendo la piazza d'onore (con Jean-Marie Jacquemine, per il team di Claude Dubois), il tredicesimo posto e un ritiro per rottura del motore, dopo essersi iscritti alla prima gara senza poi parteciparvi. Nel prosieguo della stagione la vettura ottenne la vittoria di classe nelle 1000 km di Monza (telaio #2342), di Spa (telaio #2860) e all'\u00d6sterreichring (telaio #2861), valevoli per il Mondiale Marche, mentre a Le Mans sub\u00ec una disfatta con una sola vettura al traguardo su quattro, sconfitta nella sua classe da una \"Chevrolet Corvette ZL1\" iscritta dal NART e ottenne poi solo una vittoria nell'europeo GT, a Nivelles (telaio #2859).\nNonostante i pochi risultati in quest'ultima serie, essa dest\u00f2 l'interesse dello stesso Alejandro De Tomaso per la tipologia delle gare, pi\u00f9 simili ad eventi \"sprint\" che a delle vere e proprie maratone \"endurance\", che potevano mettere in luce le prestazioni della vettura. Venne cos\u00ec approntata per la stagione 1973 una vettura \"ufficiale\" (numero di telaio 2873, completata il 13 dicembre 1972), evoluta nel motore e schierata in tre gare dell'europeo GT nelle mani di Mike Parkes e Clay Regazzoni, vincitori rispettivamente a Imola e all'Hockenheimring. La stessa vettura fu poi ceduta alla scuderia italiana \"Jolly Club\" (ma altre fonti sono in disaccordo) e iscritta al Giro automobilistico d'Italia per Mario Casoni e Raffaele Minganti, che portarono a casa la vittoria assoluta in quella che all'epoca era la pi\u00f9 prestigiosa competizione su strada che si disputasse in Italia dai tempi della Mille Miglia. In seguito le Pantera di Gruppo 4 furono portate in gara da diversi team privati, che non ottennero risultati di rilievo e nel 1976 alcuni esemplari furono convertiti alle specifiche del nuovo Gruppo 5, riservato a vetture Silhouette, dando nuova competitivit\u00e0 alla vettura, che conquista molti podi e vittorie nei campionati italiano e portoghese di categoria.\nAltre varianti.\nDa segnalare anche che molti proprietari europei e statunitensi elaborarono in proprio la vettura, sia secondo le specifiche europee del Gruppo 3 (vetture GT molto vicine al modello d'origine) che secondo le norme \"GTO\", \"GTU\" e \"GTX\" del campionato nordamericano IMSA e degni di nota sono anche un altro paio di evoluzioni estreme della vettura: nel 1979 i preparatori William Sala e Giovanni Marverti, da sempre legati a De Tomaso, realizzarono una \"Pantera Gruppo 5\" sulla base di un telaio non numerato fornito direttamente dalla casa modenese che, senza aver ottenuto risultati di rilievo, fu poi convertita dalla Autoelite in una Gruppo C per la stagione 1983, mentre nel 1985 l'importatore australiano della De Tomaso realizz\u00f2 un'auto da corsa partendo da una scocca alleggerita di una Pantera, di cui fu mantenuto il minor numero di parti necessarie richieste dal regolamento per poter essere accettata dalla \"Confederation of Australian Motor Sport\" a gareggiare nell\"Australian GT Championship\".Il progettista Barry Lock realizz\u00f2 un telaio monoscocca separato, fatto da pannelli di alluminio rivettato sul quale mont\u00f2 i componenti originali richiesti e, con una componentistica di prim'ordine, un'aerodinamica ad effetto suolo, un peso di 900\u00a0kg e una potenza di oltre 600\u00a0CV, la vettura fu battezzata \"La Pantera Bianca\": vinse tutte le gare a cui fu iscritta quell'anno, per poi essere ritirata dalle corse allorch\u00e9 un cambio regolamentare che band\u00ec l'uso dell'effetto suolo la mise fuori dai giochi per la stagione 1986."}
{"id": "1526350", "revid": "712828", "url": "https://it.wikipedia.org/wiki?curid=1526350", "title": "Venonat", "text": ""}
{"id": "1526351", "revid": "33689", "url": "https://it.wikipedia.org/wiki?curid=1526351", "title": "Soufri\u00e8re (Santa Lucia)", "text": ""}
{"id": "1526354", "revid": "124123", "url": "https://it.wikipedia.org/wiki?curid=1526354", "title": "Enrico Parnigotto", "text": "Si diplom\u00f2 all'Accademia di Belle Arti di Venezia.\nTenne varie mostre personali a Padova ed inoltre espose in mostre collettive a Monaco, Parigi, Varsavia, Mosca. Partecip\u00f2 a varie edizioni della Biennale d'Arte di Venezia.\nPredilesse per le sue opere il bronzo, ma lavor\u00f2 anche la ceramica e si occup\u00f2 di incisione, producendo varie medaglie.\nNel 1934 firm\u00f2 la regia del film \"Vita\", che ebbe un riconoscimento dalla giuria del concorso indetto dal quotidiano La Stampa, giuria di cui faceva parte anche Alessandro Blasetti."}
{"id": "1526355", "revid": "287204", "url": "https://it.wikipedia.org/wiki?curid=1526355", "title": "Chatot", "text": ""}
{"id": "1526356", "revid": "1149807", "url": "https://it.wikipedia.org/wiki?curid=1526356", "title": "Eddy e la banda del sole luminoso", "text": "Eddy e la banda del sole luminoso (\"Rock-a-Doodle\") \u00e8 un film d'animazione del 1991 diretto da Don Bluth e Dan Kuenster, con canzoni in italiano cantate da Bobby Solo e Rossana Casale. La storia \u00e8 in parte ispirata ad Elvis Presley; infatti il costume del gallo che si vede in una scena del film \u00e8 simile a quelli indossati dal cantante statunitense, mentre il soprannome \u00e8 \"The King\". Chanticleer \u00e8 invece il nome del gallo protagonista di uno dei \"Racconti di Canterbury\". Anche il gallo presente nel \"Roman de Renart\", amico della volpe protagonista, porta un nome simile: Chanteclair.\nTrama.\nChanticleer \u00e8 un giovane e fiero gallo, il cui canto risveglia il Sole ogni mattina; o almeno questo \u00e8 ci\u00f2 che gli animali della fattoria credono. Un giorno, il gallo viene sfidato da un suo simile, inviato dal malvagio Gran Gufo (Duca delle creature della notte). Chanticleer vince la sfida, ma nella foga si dimentica di cantare e tutta la fattoria osserva il sole sorgere senza aiuti. Chanticleer viene quindi bandito dai suoi vecchi amici, ma ben presto il sole inizia a non sorgere pi\u00f9, e sulle ali di una perenne tempesta giungono le creature del Gran Gufo.\nLa storia si rivela essere una favola, che il piccolo Eddy sta ascoltando dalla madre. A un certo punto, appare un uragano che minaccia di distruggere la fattoria della famiglia; quando la donna esce ad aiutare gli altri familiari, Eddy invoca il ritorno di Chanticleer, ma compare invece il Gran Gufo che, irato dalla sua interferenza, sfrutta il suo magico soffio per trasformare il bimbo in un gattino animato.\nEddy parte cos\u00ec per la citt\u00e0 nella sua scatola dei giocattoli che usa come barca per via dell'inondazione provocata dalla pioggia, insieme ai vecchi compagni di Chanticleer che erano sopraggiunti subito dopo che il Gran Gufo se ne era andato, pentiti per averlo cacciato ed ora intenti ad farlo tornare. Dopo essere giunti in citt\u00e0 dopo un attacco dei seguaci del Gran Gufo guidati da suo nipote Strazio, i protagonisti devono affrontare molte difficolt\u00e0 per riuscire a trovare Chanticleer, anche perch\u00e9 lui non appare in nessun elenco telefonico della citt\u00e0. Alla fine, il gruppo trova per puro caso la sua immagine su una discoteca che lo dipinge come \"il Re\" una celebrit\u00e0 della musica rock, dove se no altro ottiene una valanga di soldi. Il proprietario del locale, Pinki, \u00e8 una volpe grassa ma molto astuta fissata con il golf, e si rivela anche un alleato del Gran Gufo, che lo tiene in pugno nascondendogli i messaggi dei suoi amici che gli chiedono a tornare da loro e mettendogli tra gli occhi una delle sue coriste, una fagianella di nome Goldie Pheasant che lo ammalia a tal punto che lui si innamora di lei.\nAnche Goldie diventa presto attratta da Chanticleer e capisce le vere intenzioni di Pinky quando questi cattura Eddy e gli altri mentre cercano di consegnare una lettera a Chanticleer. Nel frattempo, il Gran Gufo e il suo gruppo inseguono gli animali della fattoria a casa di Eddy, dove usano continuamente una torcia per allontanarli finch\u00e9 le batterie si consumano. Goldie confessa a Chanticleer che i suoi amici erano venuti a vederlo, ma Pinky ricatta Chanticleer per partecipare al suo spettacolo se vuole rivedere i suoi amici. Strazio libera inavvertitamente Eddy e gli altri, i quali aiutano Chanticleer e Goldie a fuggire a bordo di un elicottero, che usano per tornare alla fattoria.\nDopo che le batterie si sono esaurite, gli abitanti della fattoria vengono quasi divorati dal Gran Gufo e dai suoi servi, ma questi vengono allontanati dai riflettori dell'elicottero. Eddy e gli altri cercano di far cantare Chanticleer, che per\u00f2 \u00e8 troppo abbattuto per farlo. Il Gran Gufo schernisce Chanticleer e cerca di ucciderlo, ma Eddy inizia a cantare il nome di Chanticleer nella speranza di far rivivere il suo spirito, spingendo il Gran Gufo a strangolarlo fino a quando non perde conoscenza. Impressionati dal coraggio di Eddy, gli altri animali iniziano a cantare il nome di Chanticleer, spingendo il furioso Gran Gufo a trasformarsi in un tornado. Chanticleer riacquista finalmente la sua sicurezza e grida abbastanza forte da sollevare il sole, la cui luce colpisce il Gran Gufo riducendolo in una innocua versione in miniatura di se stesso, che viene poi inseguito da Strazio. Le inondazioni iniziano a placarsi e Eddy si ritrasforma in un essere umano e si risveglia nel mondo reale, dove il sole splende fuori e le inondazioni sono finite. Sua madre presume che le sue avventure fossero solo un sogno, ma Eddy raccoglie il libro di Chanticleer e lo ringrazia per essere tornato, prima di essere trasportato magicamente nel mondo di Chanticleer, dove vede il gallo cantare per far splendere il sole.\nProduzione.\nPer evitare problemi di censura, Bluth ha modificato una scena in cui il Gran Gufo cucina una torta con dentro una puzzola (la torta non \u00e8 visibile nella versione finale), e gli animatori hanno dovuto sostituire il bicchiere di vino di Chanticleer con una tazza trasparente di soda in una sequenza, e hanno dovuto disegnare effetti colorati nel respiro del Gran Gufo per renderlo meno spaventoso per il pubblico giovane. Anche il pubblico delle prime proiezioni si \u00e8 sentito confuso dalla narrazione, quindi i realizzatori hanno deciso di includere la narrazione raccontata dal personaggio del cane, Patou. La troupe, a causa di questi cambiamenti, ha dovuto fare gli straordinari per finire il film per il Giorno del Ringraziamento del 1990.\nDistribuzione.\nIl film ha debuttato nel Regno Unito il 2 agosto 1990, in Irlanda il 23 agosto dello stesso anno e in America il 3 aprile 1990.\nAccoglienza.\nCritica.\nIl film ebbe critiche negative, in particolare per la sceneggiatura e la regia poco curate. Rotten Tomatoes ha riportato il 20% di recensioni professionali positive in base a 15 recensioni con un punteggio medio di 4/10. Nel 2011, Total Film lo ha classificato come 24\u00b0 tra i 50 peggiori film per bambini mai realizzati.\nPi\u00f9 positiva l'accoglienza del pubblico: sul sito Comingsoon.it ha 4.8/5 su 4 voti, su FilmTv.it 6/10 in base a due recensioni, e su BadTaste.it 5/5 in base a otto recensioni.\nIncassi.\nAl cinema, gli incassi furono bassi: $ 2,603,286 nel primo fine settimana, terminando con un totale di 11 milioni di dollari a fronte di un budget di 18 milioni di dollari. I Sullivan Bluth Studios, nati dalla Don Bluth Productions e dal Don Bluth Group, andarono presto in bancarotta e vennero liquidati definitivamente nel 1995, dopo un ulteriore cambio di ragione sociale in Don Bluth Entertainment."}
{"id": "1526358", "revid": "729019", "url": "https://it.wikipedia.org/wiki?curid=1526358", "title": "Aeroporto di Los Roques", "text": "Laeroporto di Los Roques (in spagnolo \"Aeropuerto Los Roques\") \u00e8 un piccolo aeroporto appartenente a Los Roques, un arcipelago di 50 isole del Venezuela, a 130 km a nord di Caracas. L'unica pista dell'aeroporto, in asfalto, \u00e8 lunga mille metri e larga 26, ripavimentata nel 2007. La societ\u00e0 dell'aeroporto di Los Roques \u00e8 controllata dall'aeroporto Internazionale Sim\u00f3n Bol\u00edvar di Caracas."}
{"id": "1526360", "revid": "547034", "url": "https://it.wikipedia.org/wiki?curid=1526360", "title": "Campionati mondiali master di orientamento 2000", "text": "Manifestazione svolta dall 1\u00b0 al 7 gennaio 2000 in Nuova Zelanda a Feilding."}
{"id": "1526361", "revid": "712828", "url": "https://it.wikipedia.org/wiki?curid=1526361", "title": "Pidgeot", "text": ""}
{"id": "1526363", "revid": "1632387", "url": "https://it.wikipedia.org/wiki?curid=1526363", "title": "Giovanni Volpe", "text": "Biografia.\nFiglio dello storico Gioacchino Volpe, era ingegnere. \nSi occup\u00f2 inizialmente di agricoltura, nello specifico di bonifica ed irrigazione, dirigendo anche la rivista \"Bonifica e colonizzazione\", e della realizzazione di gallerie per impianti idroelettrici. Tra gli altri suoi interessi, gli scavi archeologici: in Calabria contribu\u00ec al disseppellimento della citt\u00e0 di Sibari.\nAppassionato di studi, fond\u00f2 a Roma nel 1962 la casa editrice omonima, che per breve tempo si chiam\u00f2 \"Il Quadrato\". \nAdottando una posizione nazionalista, volle dare spazio agli autori italiani e stranieri appartenenti alla \"cultura di destra\", intesa nelle sue molteplici espressioni (conservatorismo, liberalismo, cattolicesimo, tradizionalismo, fascismo, reazionismo, ecc.). Pubblic\u00f2, primo nel dopoguerra, scrittori come Ernst J\u00fcnger, Jos\u00e9 Ortega y Gasset, Oswald Spengler, i quali erano stati confinati nel ghetto dell'irrazionalismo, ma anche autori antifascisti \u2013 come Panfilo Gentile, Pietro Operti e Paolo Vita-Finzi.\nAlla casa editrice affianc\u00f2 due riviste culturali: il mensile \"La Torre\" (prima \"Totalit\u00e0\", diretto da Barna Occhini, genero di Giovanni Papini, con la collaborazione e le illustrazioni in Xilografia di Sigfrido Bartolini) e il trimestrale \"Intervento\", che appoggiava l'interventismo intellettuale nazional-conservatore, non antidemocratico ma antiprogressista.\nGiovanni Volpe diede spazio anche a giovani intellettuali di destra che poi si sarebbero affermati, come Maurizio Cabona, Gennaro Malgieri, Enrico Nistri, Francesco Perfetti, Stenio Solinas, Marco Tarchi, Marcello Veneziani, Giulio Vignoli, ed altri.\nMor\u00ec, improvvisamente, il 15 aprile 1984, subito dopo aver concluso un convegno da lui promosso all'interno del XII Incontro Romano.\nCasa editrice.\nAutori pubblicati.\nFra gli autori pubblicati vanno ricordati:\nDopo la morte di Giovanni (1984) il catalogo Volpe \u00e8 stato acquisito dalla \u00abCiarrapico Editore\u00bb di Giuseppe Ciarrapico.\nFondazione Gioacchino Volpe.\nGiovanni Volpe cre\u00f2 la \u00abFondazione Gioacchino Volpe\u00bb in onore del padre, con cui edit\u00f2 pubblicazioni accademiche e organizzava convegni come l'annuale \u00abIncontro Romano\u00bb."}
{"id": "1526364", "revid": "183694", "url": "https://it.wikipedia.org/wiki?curid=1526364", "title": "Filippo Civinini", "text": "Biografia.\nConsegu\u00ec la laurea in Medicina e Chirurgia presso l'Universit\u00e0 di Pisa, dove negli anni a seguire ricopr\u00ec il ruolo di dissettore anatomico, di professore di Anatomia e poi di docente di Chirurgia.\nRedasse il primo catalogo delle collezioni del Museo anatomico di Pisa.\nSostenne la cosiddetta legge della ricapitolazione: \"\"Tutte le fasi cui va soggetto il corpo indicano il passaggio per gradi di formazione animale corrispondenti a vere divisioni della scala zoonomica\".\"\nNel 1835 Civinini fece la scoperta del neuroma plantare, (detto attualmente \"neuroma di Civinini-Morton\"), una patologia tumorale invalidante che provoca dolore al piede.\nEgli scopr\u00ec il neuroma durante la dissezione di un cadavere, che descrisse in un articolo intitolato \"Su un nervoso gangliare rigonfiamento alla pianta del piede\".\nDa Civinini presero il nome diverse strutture anatomiche, anche se attualmente tali terminologie tendono ad essere sostituite da termini anatomo-clinici:"}
{"id": "1526367", "revid": "2039709", "url": "https://it.wikipedia.org/wiki?curid=1526367", "title": "Fissismo", "text": "Il fissismo \u00e8 la teoria biologica secondo la quale le specie vegetali ed animali sono destinate a rimanere sempre uguali a se stesse. \u00c8 una teoria biologica insieme al catastrofismo, creazionismo. \nIl fissismo si contrappone dunque all'evoluzionismo.\nLe teorie fissiste erano legate ad un'interpretazione letterale della \"Genesi\", e cio\u00e8 all'idea di un'unica creazione originaria di tutte le specie viventi (creazionismo). Il riferimento alla creazione inizi\u00f2 a venir meno, soprattutto nella cultura francese, in epoca illuministica. Il fissismo fu allora enunciato nella sua forma pi\u00f9 ristretta, come teoria della costanza delle specie, senza alcuna ipotesi sulla loro origine. \u00c8 il caso, tra gli altri, del botanico Michel Adanson, il quale si limit\u00f2 a sostenere che la cosiddetta \u00abtrasmutazione\u00bb non ha luogo n\u00e9 tra animali, n\u00e9 tra vegetali. Il fissismo fu sostenuto da Linneo, creatore della classificazione scientifica degli organismi viventi, da Georges Cuvier, considerato il padre fondatore della paleontologia, dall'anatomista Richard Owen e pi\u00f9 tardi dall'anatomista Louis Vialleton (1859-1929), in base ai suoi studi sulla morfologia dei vertebrati. La concezione fissista del mondo cominci\u00f2 a vacillare dopo la formulazione della teoria evoluzionistica di Lamarck (1800) e ancor pi\u00f9 dopo la fortuna incontrata dalla teoria dell'evoluzione di Charles Darwin. Da allora si sono andate accumulando un cos\u00ec largo numero di evidenze sul fatto che gli organismi mutino nel tempo, che oggi l'evoluzione \u00e8 data per assolutamente certa dalla totalit\u00e0 della comunit\u00e0 scientifica. La scienza non mette in discussione l'evoluzione, ma indaga sui meccanismi ed i processi che regolano e determinano i cambiamenti evolutivi.\nNote.\nfissismo"}
{"id": "1526368", "revid": "712828", "url": "https://it.wikipedia.org/wiki?curid=1526368", "title": "Pidgeotto", "text": ""}
{"id": "1526375", "revid": "712828", "url": "https://it.wikipedia.org/wiki?curid=1526375", "title": "Pidgey", "text": ""}
{"id": "1526384", "revid": "124123", "url": "https://it.wikipedia.org/wiki?curid=1526384", "title": "Morti nel 166", "text": ""}
{"id": "1526386", "revid": "117335188", "url": "https://it.wikipedia.org/wiki?curid=1526386", "title": "Luigi Santarella", "text": "Biografia.\nStudi\u00f2 ingegneria presso il Politecnico di Milano, dove fu anche docente (1920-1935) di \"Costruzioni in cemento armato\" e di \"Ponti e strutture speciali,\" considerato il pi\u00f9 grande teorico italiano del cemento armato.\nSempre presso il Politecnico di Milano fond\u00f2 la prima scuola di specializzazione per le applicazioni del cemento armato, della quale fu anche aiuto direttore.\nSantarella condusse inoltre esperimenti per la valutazione del comportamento del calcestruzzo armato presso il \"Gabinetto Costruzione di Ponti\", e progett\u00f2 numerosi ponti in calcestruzzo armato, contribuendo all'elaborazione delle teorie per l'analisi di questo tipo di strutture.\nBibliografia.\nGran parte della persistente fama di Santarella \u00e8 per\u00f2 da attribuirsi alle sue pubblicazioni, manuali di tecnica delle costruzioni in calcestruzzo armato che (grazie a varie rielaborazioni ed aggiornamenti alle normative che si sono succedute nel tempo) sono tuttora impiegati.\nTra i pi\u00f9 noti ricordiamo:\nLa sua pubblicazione pi\u00f9 diffusa \u00e8 per\u00f2 il \"Prontuario del cemento armato\", giunto nel 1997 alla XXXVII edizione aggiornata alle normative del 1996. Questo manuale pratico-operativo per il calcolo delle strutture in calcestruzzo armato \u00e8 basato sul metodo di calcolo alle \"tensioni ammissibili\", metodo destinato dalle attuali tendenze normative ad essere progressivamente sostituito dal metodo degli \"stati limite di esercizio\".\nA Luigi Santarella \u00e8 dovuta anche la ideazione di un regolo per il calcolo delle strutture in cemento armato, usato da tanti Ingegneri fino all'avvento dei calcolatori elettronici, e chiamato appunto \"Il Santarellino\".\nRicordiamo inoltre la traduzione di vari testi fondativi della moderna teoria del calcolo delle strutture:\nPremi.\nLuigi Santarella \u00e8 stato insignito della Medaglia d'oro dagli Ordini di Ingegneri e Architetti."}
{"id": "1526388", "revid": "712828", "url": "https://it.wikipedia.org/wiki?curid=1526388", "title": "Seel (Pok\u00e9mon)", "text": ""}
{"id": "1526392", "revid": "287204", "url": "https://it.wikipedia.org/wiki?curid=1526392", "title": "Shuppet", "text": ""}
{"id": "1526393", "revid": "287204", "url": "https://it.wikipedia.org/wiki?curid=1526393", "title": "Bibarel", "text": ""}
{"id": "1526394", "revid": "2196166", "url": "https://it.wikipedia.org/wiki?curid=1526394", "title": "Vecchia chiesa della Beata Vergine Assunta (San Giorgio su Legnano)", "text": "La vecchia chiesa della Beata Vergine Assunta \u00e8 stato un edificio religioso di San Giorgio su Legnano, comune della citt\u00e0 metropolitana di Milano, in Lombardia. Il primo documento scritto in cui viene citata la chiesa \u00e8 datato 1750: secondo alcuni studi, la sua edificazione risalirebbe al XVII secolo. Dedicata a santa Maria Assunta e avente funzione di chiesa parrocchiale, fu sconsacrata nel 1936 e demolita nel 1974. Venne sostituita nel 1935 da una nuova e omonima chiesa dedicata alla Beata Vergine Assunta.\nStoria.\nFino al XVI secolo San Giorgio su Legnano dipendeva, da un punto di vista religioso, dalla parrocchia della vicina Canegrate. Questa sussidiariet\u00e0 era presente nonostante la comunit\u00e0 religiosa sangiorgese fosse dotata di una chiesa propria, eretta nel 1393 e dedicata a san Giorgio. \nL'unica traccia documentata che attesti l'esistenza di questo edificio religioso \u00e8 collegata ad un'iscrizione su mattone che \u00e8 stato trovato durante alcuni scavi effettuati presso la chiesa del Santissimo Crocifisso nel 1769. Don Giacomo Gerli, parroco di San Giorgio su Legnano dal 1849 al 1880, document\u00f2 cos\u00ec questo ritrovamento:\nLa fondazione di una parrocchia di San Giorgio \u00e8 datata 12 dicembre 1549. La richiesta formale dei sangiorgesi per ottenere l'autonomia religiosa da Canegrate, che \u00e8 conservata nell'archivio parrocchiale, recita:\nLa nuova chiesa parrocchiale fu poi realizzata nella piazza principale del centro abitato (la moderna piazza Mazzini, che fino alla prima parte del XX secolo era denominata piazza Grande) nel XVII secolo. Il primo documento scritto in cui viene citata la chiesa \u00e8 datato 1750, anno in cui vennero eseguiti lavori di ampliamento. In questa nota dell'archivio parrocchiale si pu\u00f2 leggere:\nL'antica chiesa parrocchiale di San Giorgio su Legnano smise di essere riferimento della comunit\u00e0 religiosa locale nell'ottobre del 1934, quando fu consacrata una nuova e omonima chiesa dedicata alla Beata Vergine Assunta. La vecchia chiesa venne chiusa al culto nell'ottobre del 1934 e fu sconsacrata con decreto arcivescovile il 24 febbraio 1936. La parrocchia di San Giorgio vendette l'edificio religioso il 9 gennaio 1948. L'antica chiesa parrocchiale della Beata Vergine Assunta venne poi demolita nel 1974.\nArchitettura e opere artistiche.\nL'antica chiesa della Beata Vergine Assunta, che aveva uno stile architettonico barocco, era dotata di un'unica navata e di alcune cappelle laterali. L'abside era decorata da affreschi. La facciata aveva una fattura semplice ed era impreziosita da lesene. Alla sinistra della facciata era presente il campanile, mentre alla sua destra era collocato l'oratorio di san Luigi.\nPer quanto riguarda le opere pittoriche, su alcune note dell'archivio parrocchiale possiamo leggere:"}
{"id": "1526395", "revid": "287204", "url": "https://it.wikipedia.org/wiki?curid=1526395", "title": "Banette", "text": ""}
{"id": "1526396", "revid": "287204", "url": "https://it.wikipedia.org/wiki?curid=1526396", "title": "Stantler", "text": ""}
{"id": "1526397", "revid": "287204", "url": "https://it.wikipedia.org/wiki?curid=1526397", "title": "Bidoof", "text": ""}
{"id": "1526399", "revid": "287204", "url": "https://it.wikipedia.org/wiki?curid=1526399", "title": "Lopunny", "text": ""}
{"id": "1526400", "revid": "287204", "url": "https://it.wikipedia.org/wiki?curid=1526400", "title": "Buneary", "text": ""}
{"id": "1526402", "revid": "287204", "url": "https://it.wikipedia.org/wiki?curid=1526402", "title": "Phione", "text": ""}
{"id": "1526403", "revid": "287204", "url": "https://it.wikipedia.org/wiki?curid=1526403", "title": "Drifblim", "text": ""}
{"id": "1526405", "revid": "712828", "url": "https://it.wikipedia.org/wiki?curid=1526405", "title": "Horsea", "text": ""}
{"id": "1526406", "revid": "767487", "url": "https://it.wikipedia.org/wiki?curid=1526406", "title": "Le avventure di Stanley", "text": "Le avventure di Stanley (\"A Troll in Central Park\") \u00e8 un film d'animazione statunitense del 1994 diretto da Don Bluth e Gary Goldman.\nTrama.\nStanley vive nel fantastico regno dei troll. Essi hanno il potere di mutare con il pollice ogni cosa in pietra. Odiano infatti tutto ci\u00f2 che \u00e8 natura, e il verde. Essendo un troll buono egli possiede il pollice verde che ha il potere di creare fiori e piante, e per questo custodisce segretamente un giardino. Quando il suo segreto viene scoperto, Druda, la malefica strega-regina del regno dei troll decide di pietrificarlo. Ma il suo consorte, il Re Llort suggerisce come pena e pi\u00f9 grave l'esilio in un mondo terribile, fatto solo di acciaio e cemento, New York City.\nIl giorno successivo, in un appartamento di New York, due giovani fratelli di nome Gus e Rosie scoprono che i loro genitori non possono portarli a Central Park, perch\u00e9 sono impegnati col lavoro. Rimasto solo con la loro tata, Maria, Gus porta Rosie al parco lui stesso. Mentre gioca con la barca giocattolo di Gus vicino al fiume, Rosie segue una farfalla sul ponte dove inizia a seguire Stanley in una grotta e fa amicizia con lui. Gus insegue Rosie, e la sua barca giocattolo viene distrutta accidentalmente nel processo. Gus cerca di costringere Rosie a tornare a casa con lui. Stanley entra quindi in una discussione e lotta con Gus facendo piangere. Al regno dei troll, Druda gode della sofferenza della bambina attraverso il suo cristallo cristallo, ma quando scopre la presenza di Stanley, diventa furiosa. Avendo anche assistito alla frustrazione di Gus nei confronti di Rosie e Stanley, lancia un incantesimo maligno su di lui, facendolo piangere fino a formare un gigantesco fiume di lacrime per annegare Stanley insieme ai suoi fiori e Rosie. Usando il pollice verde, Stanley allarga la barca giocattolo di Gus che ha riparato, trasformandola in una \"barca dei sogni\" per salvare i bambini, e fuggono insieme.\nDeterminato a sopprimere Stanley con le sue mani, la terribile Druda manda un tornado per trasportare lei e Llort a Central Park mentre distrugge il parco e tutto il verde. Nel frattempo, Gus e Rosie si svegliano dal loro pisolino e decidono di tornare a casa. I due bambini vengono quindi inseguiti dalla regina Druda e dal re Llort, che intendono usarli come esca per Stanley. Druda riesce a rapire Rosie, ma Gus riesce a sfuggirle. Gus ritorna alla grotta, e cerca di convincere Stanley ad aiutarlo. Ma Stanley, spaventato dalla magia di Druda, rifiuta e afferma che la sua magia non pu\u00f2 competere con quella della regina. Gus accusa rabbiosamente Stanley di essere un codardo e gli dice che non potr\u00e0 mai realizzare i suoi sogni se \u00e8 troppo spaventato per combattere per ci\u00f2 in cui crede.\nGus parte per affrontare Druda egli stesso. Arrivato all'edificio abbandonato dove Druda e Llort stanno aspettando Stanley, Gus trova Rosie in una gabbia e la libera. Ma vedendo allontanarsi i bambini, Druda e Llort li attaccano. Durante il combattimento, Druda trasforma Gus in un troll con il suo pollice scuro e Rosie cade in un abisso. Stanley appare sulla barca giocattolo di Gus; ora trasformato in una barca volante con ali a foglia, dopo aver salvato Rosie. Quindi fa un passo avanti e sfida Druda ad uno scontro fra pollici. Stanley riesce a vincere, facendo crescere fiori sul corpo di Druda. Mentre Stanley, Gus e Rosie scappano e celebrano la loro vittoria, Druda usa il pollice di Gus per trasformare Stanley in pietra. La barca giocattolo di Gus torna alla normalit\u00e0, facendo cadere i due bambini attraverso la finestra aperta e nella loro stanza dell'appartamento, mentre Stanley finisce in cima al cestino della spazzatura vicino. Mentre Druda gioisce per la vittoria, l'ultimo rimasuglio di potere di Stanley la trasforma in un cespuglio di rose. Quindi il tornado ricompare e risucchia Druda, Llort e il loro cane nel Regno dei Troll sconfitti, mentre Gus torna alla sua forma umana.\nIl mattino seguente, Gus, Rosie e i loro genitori visitano Central Park, dove Gus e Rosie poggiano la statua su un tronco. Gus tenta di rianimarlo con il suo pollice verde istantaneamente temporaneo e sembra fallire. Mentre si preparano a partire, lui e Rosie tornano indietro per trovare Stanley sparito. Poi sentendo il fischio di Stanley, vedono Stanley in piedi sull'albero con i suoi fiori; ripristinato alla vita. Stanley fa rivivere Central Park e copre l'intera citt\u00e0 di Manhattan con vegetazione e fiori.\nNel regno dei troll, l'impotente Druda viene detronizzata, mentre Llort \u00e8 accolto come un sovrano molto pi\u00f9 gentile.\nDistribuzione.\nUscito negli Stati Uniti il 7 ottobre 1994, il film \u00e8 stato distribuito in Italia direttamente in VHS dalla Warner Home Video a marzo 1996 e in DVD dalla 20th Century Fox Home Entertainment nel 2003.\nAccoglienza.\nIncassi.\nIl film \u00e8 costato 23.500.000 dollari ma, purtroppo, ne ha incassati appena 71.368$, pari allo 0,3% del budget. Con una perdita del 99,7% il film detiene il triste primato di film flop con il pi\u00f9 basso introito.\nCritica.\nSull'aggregatore di recensioni Rotten Tomatoes il film ha ottenuto un punteggio medio del 17%, mentre su Imdb il pubblico lo ha votato con 5.4 su 10."}
{"id": "1526407", "revid": "712828", "url": "https://it.wikipedia.org/wiki?curid=1526407", "title": "Seadra", "text": ""}
{"id": "1526411", "revid": "712828", "url": "https://it.wikipedia.org/wiki?curid=1526411", "title": "Dewgong", "text": ""}
{"id": "1526414", "revid": "1154737", "url": "https://it.wikipedia.org/wiki?curid=1526414", "title": "Bassa montagna", "text": "Con la terminologia bassa montagna in Italia generalmente si intende la parte di montagna compresa tra i 500 e i 1500 metri di altitudine.\nDistinzioni.\nGeneralmente viene definita in contrapposizione all'alta montagna che \u00e8 quella superiore ai 1.500 metri di altitudine. Viene definita anche in contrapposizione a collina, dove quest'ultima non supera i 400, i 500 o i 600 metri di altitudine, a seconda delle convenzioni adottate.\nLa distinzione \u00e8 anche legata alla latitudine. In paesi pi\u00f9 vicini all'equatore la quota della bassa montagna pu\u00f2 essere pi\u00f9 elevata.\nAntropizzazione.\nLa bassa montagna nei secoli \u00e8 stata caratterizzata da grande sviluppo della presenza umana, a differenza dell'alta, la quale per tanti secoli non aveva rivestito particolari interessi.\nAttivit\u00e0 turistiche e sportive.\nOggi in bassa montagna sono presenti tante attivit\u00e0 sportive tanto invernali che estive. Quelle invernali sono maggiormente legate alla presenza della neve; quelle estive sono legate particolarmente all'escursionismo."}
{"id": "1526416", "revid": "712828", "url": "https://it.wikipedia.org/wiki?curid=1526416", "title": "Tauros", "text": ""}
{"id": "1526417", "revid": "712828", "url": "https://it.wikipedia.org/wiki?curid=1526417", "title": "Primeape", "text": ""}
{"id": "1526419", "revid": "1305772", "url": "https://it.wikipedia.org/wiki?curid=1526419", "title": "Agoura Hills", "text": "Agoura Hills \u00e8 una \"city\" (incorporata nel 1982) della contea di Los Angeles, California, il cui ZIP code \u00e8 91301. La popolazione era di abitanti al censimento del 2000, passati a nel 2010. Questa citt\u00e0 sulla Ventura Freeway (Route 101) si trova a cavallo tra la contea di Los Angeles a est, ovest e sud e la contea di Ventura a nord. A circa 30 miglia ovest-nordovest da Downtown Los Angeles e meno di 10 miglia ovest dai confini della citt\u00e0 di Los Angeles (Woodland Hills), \u00e8 localizzata nella Conejo Valley.\nStoria.\nL'area fu inizialmente occupata dalla trib\u00f9 degli indiani Chumash e pi\u00f9 tardi dai missionari francescani spagnoli. Quando gli spagnoli si insediarono in quei luoghi, intorno al 1500, una strada chiamata El Camino Real, che collegava le missioni spagnole in California e correva da Loreto in Messico a Sonoma in California, passava in mezzo a quella che pi\u00f9 tardi sarebbe stata conosciuta come Agoura Hills.\nSotto la direzione del re Filippo V, \"Rancho Las Virgenes\", o \"El Rancho de Nuestra Se\u00f1ora La Reina de Las Virgenes\" come era chiamato all'inizio, era di propriet\u00e0 di Miguel Ortega. Pi\u00f9 tardi, le terre vennero raccolte sotto il possesso di Dona Maria Antonia Machado del Reyes. I suoi eredi, Jose Reyes e Maria Altgracia Reyes de Vejar, costruirono una casa di mattoni chiamata \"The Reyes Adobe\", nelle vicinanze di una sorgente vicino a Strawberry Hill. Questa casa si trova ora nel museo lungo Reyes Adobe Road, nel centro di Agoura Hills.\nNel 1900 Agoura Hills era usata come tappa per i viaggiatori che percorrevano \"El Camino Real\" per via delle sue sorgenti naturali ai piedi di Ladyface Mountain.\nDurante gli anni venti, la comunit\u00e0 era stata soprannominata \"Picture City\" perch\u00e9 i Paramount Studios possedevano un ranch usato per girare i western.\nVerso la fine degli anni sessanta, a causa della costruzione della Ventura Freeway, passante per il centro della citt\u00e0, si verific\u00f2 una grossa crescita ma la parte nord della citt\u00e0 venne isolata dalla met\u00e0 a sud. La crescita continu\u00f2 anche durante gli anni settanta, quando furono costruite le scuole ed eretti molti dei palazzi del centro della citt\u00e0.\nNel 1978 i residenti di Agoura Hills si raggrupparono per far pressione su Sacramento e allargare il Kanan Bridge. La legislazione approvata chiedeva al Dipartimento dei Trasporti della California di allargare la strada sul viadotto della Kanan Road, sulla Ventura Freeway, da due corsie a quattro.\nGli anni ottanta furono un altro periodo di grande crescita. Molta gente emigr\u00f2 in citt\u00e0 ed il centro della citt\u00e0 fu riempito di negozi e ristoranti.\nNel 1982 Agoura Hills \u00e8 diventata la ottantatreesima citt\u00e0 della Contea di Los Angeles.\nNel 1996, l'omicidio di Jimmy Farris (il famoso \"Caso Brandon Hein\") scosse la citt\u00e0 e mise in risalto i problemi di droga e di piccoli furti presenti tra i giovani. Di conseguenza, la citt\u00e0 inizi\u00f2 a sponsorizzare gare di musica live e concerti nei parchi. Sempre nello stesso anno, gli ex-studenti del liceo di Agoura Hills, Mike Shinoda, Brad Delson, Rob Bourdon formano i Linkin Park, una delle band pi\u00f9 influenti e famose degli anni 2000.\nGeografia fisica.\nAgoura Hills \u00e8 anche chiamata \"Gateway to the Santa Monica Mountains National Recreation Area\". La citt\u00e0 \u00e8 ufficiosamente divisa in un numero di distretti, attorno al moderno centro della citt\u00e0. I pi\u00f9 importanti sono \"Downtown\", \"Forest Cove\", \"South End\", \"Malibu Junction\", \"East Agoura\" e \"Old Agoura\".\nSociet\u00e0.\nEvoluzione demografica.\nAgoura Hills, un tempo citt\u00e0 relativamente omogenea, \u00e8 recentemente diventata molto variegata, sia in senso etnico che sociale. La citt\u00e0 vanta una grande presenza di ispano-americani ed iraniani, oltre a una grossa fetta di popolazione ebrea, che affluisce alla sinagoga regionale di Lake Lindero.\nAl censimento del 2000, la citt\u00e0 contava abitanti, con una densit\u00e0 di 969,4 abitanti/km\u00b2. Nel 2010 la popolazione \u00e8 passata abitanti.\nMusica.\nAgoura Hills \u00e8 conosciuta per il suo mondo di musica live e per l'originalit\u00e0 artistica della scena rock/metal, una fama che le \u00e8 stata conferita dall'ascesa artistica di band quali Hoobastank, Underwood, Delve e, soprattutto, i Linkin Park.\nAgoura Hills ospita inoltre \"The Canyon\", un luogo di concerti molto stimato, nel quale si tengono tour nazionali e regionali di artisti quali Peter Frampton, REO Speedwagon, Steel Pulse, The New Cars, Asia, Boys II Men, Which One's Pink?, Alan Parsons e The Smithereens."}
{"id": "1526421", "revid": "112849279", "url": "https://it.wikipedia.org/wiki?curid=1526421", "title": "Alta montagna", "text": "Per alta montagna si intende di solito la parte della montagna che si eleva sopra i 1500 metri di altitudine.\nDescrizione.\nPer definirla, vengono usati anche criteri di altro tipo quali la tipologia di vegetazione, la difficolt\u00e0 di scalata dal punto di vista alpinistico, l'inquinamento presente, ecc. Altro criterio importante per definire l'alta montagna \u00e8 la latitudine. In paesi pi\u00f9 vicini all'equatore la quota indicativa di definizione pu\u00f2 essere pi\u00f9 alta. La definizione di \"alta montagna\" \u00e8 in contrapposizione a quella di bassa montagna (a volte si parla anche di \"media montagna\"), dove la bassa montagna \u00e8 generalmente accessibile senza difficolt\u00e0 particolari.\nL'interesse per l'alta montagna.\nNei secoli passati l'alta montagna non aveva mai rivestito un interesse particolare per l'uomo non avendo grandi risorse per la sopravvivenza dell'uomo. Solamente per motivi particolari ci si avventurava in alta montagna.\nDalla met\u00e0 del XVIII secolo si \u00e8 incominciato ad interessarsi all'alta montagna e a cercare di raggiungere posti sempre pi\u00f9 inaccessibili. La conquista della vetta del monte Bianco avvenuta nel 1786 ha segnato una tappa importante dell'esplorazione dell'alta montagna. Nel XIX secolo l'alpinismo nascente ha raggiunto via via tutte le principali vette delle Alpi e delle altre importanti catene sparse sulla terra.\nAttivit\u00e0 sportive in alta montagna.\nSia la bassa che l'alta montagna ospitano varie attivit\u00e0 sportive tanto estive quanto invernali. Le attivit\u00e0 invernali sono pi\u00f9 legate alla presenza della neve o del ghiaccio (spesso presenti anche in estate ad altitudini e quote favorevoli); quelle estive vanno dall'escursionismo all'arrampicata.\nL'alta montagna esige sovente una preparazione specifica e delle tecniche di salita da acquisire. La salita in alta montagna pu\u00f2 essere tanto uno sforzo fisico quanto una prova mentale; in particolare la salita alle vette riveste un interesse ed un impegno sovente non indifferente.\nUna difficolt\u00e0 particolare per la salita in alta montagna \u00e8 il cosiddetto mal di montagna che si pu\u00f2 verificare generalmente oltre i 2.500 metri di altitudine."}
{"id": "1526422", "revid": "287204", "url": "https://it.wikipedia.org/wiki?curid=1526422", "title": "Manaphy", "text": ""}
{"id": "1526423", "revid": "712828", "url": "https://it.wikipedia.org/wiki?curid=1526423", "title": "Mankey", "text": ""}
{"id": "1526426", "revid": "287204", "url": "https://it.wikipedia.org/wiki?curid=1526426", "title": "Leafeon", "text": ""}
{"id": "1526427", "revid": "2138421", "url": "https://it.wikipedia.org/wiki?curid=1526427", "title": "Arnaud Amaury", "text": "Biografia.\nMonaco cistercense.\nMolto probabilmente Arnaldo era di origine catalana, in quanto fu dapprima abate del monastero di Santa Maria di Poblet, che si trovava nel regno d'Aragona, nella Conca de Barber\u00e0, ad ovest di Barcellona.\nDopo essere divenuto abate dell'abbazia francese di Bouillac, divenne nel 1200 superiore di tutto l'ordine cistercense, con la nomina ad abate di C\u00eeteaux. Il chierico Guglielmo di Tudela cit\u00f2 Arnaldo nella \"Chanson de la Croisade\", dicendo che fu un brav'uomo, un ottimo abate che Dio destin\u00f2 a guidare l'ordine cistercense e poi questo sant'uomo si rec\u00f2 con altri confratelli nella terra dell'eresia, dove si comport\u00f2 molto bene a convertirli.\nLegato papale.\nAll'inizio del XIII secolo, papa Innocenzo III cerc\u00f2 di estirpare l'eresia attraverso gruppi di missionari cistercensi, guidati da Pietro di Castelnuovo, coadiuvato dal suo superiore, Arnaldo.\nAccortosi che i missionari non ottenevano il risultato sperato, Innocenzo III, su suggerimento di Arnaud Amaury alla fine del 1204 invit\u00f2 i suoi legati a fare pressione sui vari signori locali affinch\u00e9 gli eretici fossero espulsi da tutti i loro territori, mentre ai legati fu concessa l'autorit\u00e0 di deporre gli ecclesiastici sospetti (cosa che riuscirono a fare tra il 1204 ed il 1206).Impresa pi\u00f9 ardua invece si dimostr\u00f2 fare rispettare il provvedimento di espulsione ai signori, in modo particolare al conte di Tolosa, Raimondo VI.\nNel gennaio del 1208, per\u00f2, Pietro di Castelnuovo venne assassinato da sconosciuti e Arnaud Amaury, molto abilmente, fece ricadere la colpa sul conte di Tolosa, Raimondo VI.\nResponsabile della crociata.\nDopo la morte di Pietro, Innocenzo III scomunic\u00f2 il conte di Tolosa e predic\u00f2 la crociata, a cui fu messo a capo Arnaud Amaury, il quale nella tarda primavera del 1209, partendo da Lione in direzione della Valle del Rodano, inizi\u00f2 a marciare verso la Linguadoca. Dopo Montpellier, il visconte di B\u00e9ziers e Carcassonne, Raimondo Ruggero Trencavel, cerc\u00f2 la via delle trattative che per\u00f2 gli venne negata da Arnaldo, che si diresse su B\u00e9ziers, dove il 22 luglio 1209 vennero massacrate alcune migliaia di persone fra cui donne e bambini, in quanto Catari, e anche i cattolici, che erano la maggioranza dei cittadini.\n\u00c8 divenuta leggendaria la risposta che in quell'occasione Arnaud Amaury avrebbe rivolto a un soldato che gli chiedeva come poter distinguere nell'azione gli eretici dagli altri: \"uccideteli tutti, Dio riconoscer\u00e0 i suoi\". L'autenticit\u00e0 di tale frase, per\u00f2, \u00e8 messa in dubbio in quanto non risulta in nessuna delle pur numerose cronache degli eventi; si trova invece in forma leggermente diversa (\u00ab\"Cedite eos. Novit enim Deus qui ejus sunt\"\u00bb e cio\u00e8 \"Uccideteli. Dio infatti conosce coloro che sono suoi\") e introdotta da un prudenziale \u201d\u00ab\"fertur dixisse\"\u00bb (\"si dice\") nel \"Dialogus Miraculorum,\" il \"Libro dei Miracoli\", scritto fra 10 e 14 anni dopo gli avvenimenti dal monaco tedesco Cesario di Heisterbach.\nLa notizia del massacro di B\u00e9ziers si diffuse rapidamente mettendo in allerta tutte le restanti comunit\u00e0 catare ed alcune citt\u00e0, come Narbonne, si arresero. Il successivo obiettivo dei crociati fu la citt\u00e0 di Carcassonne, assediata il 1\u00ba agosto 1209 e privata di ogni risorsa idrica il 7 agosto. Raimondo Ruggero Trencavel cerc\u00f2 nuovamente di trattare ma venne fatto prigioniero da Arnaldo e la citt\u00e0 fu costretta ad arrendersi il 15 agosto. Questa volta i suoi abitanti vennero risparmiati, ma furono costretti a lasciare la citt\u00e0 \"completamente nudi\", secondo Pietro di les Vaux-de-Cernay, o solo con le braghe, secondo altre fonti.\nNel frattempo, nell'agosto 1209, dopo il rifiuto di Oddone, duca di Borgogna e conte di Nevers e Saint-Pol, Simone di Montfort fu nominato capitano generale dell'esercito crociato contro gli albigesi, affiancando Arnaldo nella guida della crociata.\nArnaldo si trov\u00f2 in accordo con Simone, innanzitutto nello stabilire delle guarnigioni permanenti per mantenere il controllo della regione, convincendo i crociati a prolungare il periodo di permanenza nella regione. Dopo si premurarono di isolare il conte di Tolosa, Raimondo VI, e quindi di conquistare tutti i feudi sino al confine del suo territorio, costringerlo a qualche atto ostile e quindi procedere alla conquista della contea.\nIl papa Innocenzo III cerc\u00f2 di evitare la conquista della contea, invitando i crociati ad andare a combattere contro i Mori di al-Andalus, ma la conquista fu portata comunque a termine, mentre in quello stesso anno (1212), Arnaldo venne nominato vescovo di Narbonne. In quella veste condusse un certo numero di Crociati nella penisola iberica, dove parteciparono, il 16 luglio del 1212, alla Battaglia di Las Navas de Tolosa, nella quale i Mori di al-Andalus furono sconfitti dai re cristiani, tra cui il re d'Aragona, Pietro II; questi l'anno dopo dichiar\u00f2 guerra a Simone di Montfort e ad Arnaldo, rientrato nel frattempo in Linguadoca, ed il 12 settembre 1213, nella battaglia di Muret, non solo venne sconfitto, ma perse anche la vita.\nIl concilio lateranense e la fine della crociata.\nArnaldo ebbe un unico contrasto con Simone e riguard\u00f2 il ducato di Narbona, che pensava di poter ottenere dopo esserne stato nominato vescovo, ma si dovette scontrare con Simone che aveva la stessa ambizione. Al Concilio laterano, dove fu decisa la sorte dei territori e dei feudi della Linguadoca, il ducato fu assegnato a Simone di Montfort e Arnaldo si dovette rassegnare.Dopo la morte di Simone, nel 1218, a capo militare gli succedette il giovane figlio, Amalrico, che, nonostante l'aiuto di Arnaldo non si dimostr\u00f2 un avversario all'altezza del conte di Tolosa, Raimondo VI.Il fronte crociato cominci\u00f2 a sfaldarsi e in pochi anni, tra il 1221 ed il 1223, quasi tutti i territori conquistati furono perduti e molti cattolici furono costretti all'esilio.\nArnaldo mor\u00ec nell'abbazia di Sainte-Marie de Fontfroide a Narbona nel 1225 e fu inumato nell'abbazia cistercense di C\u00eeteaux."}
{"id": "1526428", "revid": "729019", "url": "https://it.wikipedia.org/wiki?curid=1526428", "title": "Ghiacciaio dell'Adamello", "text": "Il ghiacciaio dell'Adamello \u00e8 un ghiacciaio alpino che si trova in alta Val Camonica, a cavallo tra la regione Lombardia ed il Trentino-Alto Adige. \u00c8 il pi\u00f9 vasto ghiacciaio delle Alpi italiane ed \u00e8 compreso tra una quota massima di 3530 m s.l.m. ed una quota minima di 2550\u00a0m s.l.m.\nDescrizione.\nNel catasto del 1961 del Comitato Glaciologico Italiano \u00e8 suddiviso in 6 unit\u00e0, denominate rispettivamente \"Miller Superiore\", \"Corno Salarno\", \"Salarno\", \"Adamello\" o \"Pian di Neve\", \"Adam\u00e9\" e \"Mandrone\".\nUn tempo considerato un ghiacciaio di tipo \"scandinavo\", oggi viene classificato come altopiano con lingue radiali, ovvero con una massa centrale dalla quale derivano differenti lingue defluenti.\nAlla fine del XIX secolo la superficie del ghiacciaio era superiore ai 3000 ettari, mentre negli anni '20 del secolo scorso essa si era ridotta a meno di 2500 ettari. Misurata nel 1997 essa ammontava a 1766 ettari, ridotti ulteriormente a 1630 nel 2007.\nDa qualche decennio a questa parte pressoch\u00e9 tutti i ghiacciai dell'Adamello stanno attraversando una fase di ritiro, pagando pegno sia a temperature estive pi\u00f9 alte rispetto al passato, sia, e soprattutto, al minore accumulo di neve nei mesi autunnali e invernali (dovuto alla progressiva diminuzione delle precipitazioni, fenomeno che ha colpito in generale tutte le Alpi).\nData la sua collocazione topografica, \u00e8 alimentato quasi esclusivamente dalle precipitazioni nevose dirette.\nPer quanto riguarda i ghiacciai sommitali, la diminuzione di massa ha assottigliato lo spessore del ghiaccio, incrementando la formazione di fessure e crepacci che ne rendono insidiosa la percorrenza; per i ghiacciai vallivi, invece, si sta assistendo a un veloce arretramento dei fronti, nell'ordine di decine di metri ogni anno.\nTra vari altri esempi nel mondo di ghiacciai in arretramento, due immagini del ghiacciaio del Mandrone, riprese in tempi diversi, vengono presentate da Al Gore nel film \"Una scomoda verit\u00e0\" come esempio di scioglimento delle coltri glaciali prodotto dal riscaldamento globale."}
{"id": "1526432", "revid": "287204", "url": "https://it.wikipedia.org/wiki?curid=1526432", "title": "Skiploom", "text": ""}
{"id": "1526433", "revid": "1573940", "url": "https://it.wikipedia.org/wiki?curid=1526433", "title": "Macracantha arcuata", "text": "Macracantha arcuata () \u00e8 un ragno appartenente alla famiglia Araneidae.\n\u00c8 l'unica specie nota del genere Macracantha.\nEtimologia.\nIl nome deriva dal greco , \"makr\u00f2s\", cio\u00e8 \"grande, lungo, alto\" e , \"\u00e0cantha\", cio\u00e8 \"spina, pungiglione\", per le due grosse spine arcuate sull'opistosoma.\nDistribuzione.\nLa specie \u00e8 stata rinvenuta in India e in varie localit\u00e0 della zona compresa fra la Cina ed il Borneo.\nTassonomia.\nDescritto come un sottogenere di \"Gasteracantha\" , \u00e8 stato poi elevato al rango di genere a seguito di un lavoro dell'aracnologo Emerit del 1974.\nDal 1999 non sono stati esaminati altri esemplari, n\u00e9 sono state descritte sottospecie al 2014."}
{"id": "1526435", "revid": "287204", "url": "https://it.wikipedia.org/wiki?curid=1526435", "title": "Jumpluff", "text": ""}
{"id": "1526438", "revid": "287204", "url": "https://it.wikipedia.org/wiki?curid=1526438", "title": "Hoppip", "text": ""}
{"id": "1526439", "revid": "1573940", "url": "https://it.wikipedia.org/wiki?curid=1526439", "title": "Battistero di San Giovanni (Volterra)", "text": "Il battistero di San Giovanni si trova nel centro storico di Volterra, di fronte al Duomo, in provincia di Pisa, diocesi di Volterra.\nL'esterno.\nA pianta ottagonale, risale alla seconda met\u00e0 del Duecento.\nIl lato prospiciente il Duomo, caratterizzato da un rivestimento a fasce marmoree bianche e verdi, \u00e8 ornato da un portale romanico attribuibile a maestranze dipendenti da Nicola Pisano. A destra in alto rispetto alla porta principale si pu\u00f2 vedere una lastra di marmo di forma rettangolare suddivisa in due parti. Continuando a spostarsi a destra esiste una piccola porta di un ingresso secondario. Sempre all'esterno \u00e8 possibile vedere al centro delle pareti due finestrelle su due ordini.\nL'interno.\nL'interno \u00e8 mosso da sei nicchie ed \u00e8 coperto da una cupola. Vi si trova, opposta alla porta principale, un altare risalente alla seconda met\u00e0 del Settecento.\nLe decorazioni della scarsella, che racchiude la tavola dell\"'Ascensione\" di Niccol\u00f2 Cercignani, che si trova sopra all'altare, sono state eseguite dai Balsimelli da Settignano su disegno di Mino da Fiesole. Tale quadro \u00e8 stato danneggiato nella parte superiore dagli eventi bellici della seconda guerra mondiale.\nA destra dell'altare si trova l'antico fonte battesimale eseguito da Andrea Sansovino nel 1502.\nLa grande vasca battesimale al centro \u00e8 opera di Giovanni Vacc\u00e0 (1759), ed \u00e8 sormontata da una statua di san Giovanni Battista realizzata da Giovanni Antonio Cybei nel 1771.\nA destra della porta d'ingresso \u00e8 presente un cippo sepolcrale etrusco di marmo che \u00e8 stato rovesciato e scavato e funge da acquasantiera."}
{"id": "1526446", "revid": "38120", "url": "https://it.wikipedia.org/wiki?curid=1526446", "title": "Bartok il Magnifico", "text": ""}
{"id": "1526456", "revid": "2193358", "url": "https://it.wikipedia.org/wiki?curid=1526456", "title": "Isabella Orsini", "text": "Biografia.\nFiglia di un gallerista e di un'impiegata del tribunale, dopo aver conseguito la maturit\u00e0 classica si \u00e8 laureata in giurisprudenza nella sua citt\u00e0.\nHa studiato sia in Italia che negli Stati Uniti, presso l\"'Actor's Studio\" e seguendo corsi di perfezionamento teatrale con Bernard Hill, a Los Angeles.\nOltre che in teatro, ha lavorato nel cinema, dove ha debuttato nel 1998 con il film \"Bagnomaria\", regia di Giorgio Panariello, e in televisione, dove ha partecipato a varie fiction di successo come \"Il bello delle donne 2 e 3\" (2002-03), il film tv \"Imperia, la grande cortigiana\" (2005), regia di Pier Francesco Pingitore, le miniserie tv \"Caterina e le sue figlie\" (2005), regia di Fabio Jephcott, e \"L'onore e il rispetto\" (2007), regia di Salvatore Samperi che l'ha diretta, insieme a Luigi Parisi e Luciano Odorisio, anche nella miniserie \"Il sangue e la rosa\" (2008), in onda come le precedenti su Canale 5.\nVita privata.\nNel settembre del 2009 ha sposato in Belgio il principe Edouard Lamoral de Ligne de La Tr\u00e9mo\u00eflle, da cui ha avuto tre figli: Althea Isabelle Sophie, nata il 12 maggio 2010 a Roma, Athenais Allegra Isabella, nata il 9 maggio 2014 a Parigi e Antoine Eduard Tao Adrien nato il 10 gennaio 2019 a Parigi."}
{"id": "1526458", "revid": "1573940", "url": "https://it.wikipedia.org/wiki?curid=1526458", "title": "Madacantha nossibeana", "text": "Madacantha nossibeana () \u00e8 un ragno appartenente alla famiglia Araneidae.\n\u00c8 l'unica specie nota del genere Madacantha.\nEtimologia.\nIl nome deriva, per la prima parte, dalla nazione del Madagascar (Mad-), dove \u00e8 stata rinvenuta l'unica specie nota e, per la seconda parte, dal greco , \"\u00e0cantha\", cio\u00e8 \"spina, pungiglione\", per la presenza di una spina sull'opistosoma.\nDistribuzione.\nLa specie \u00e8 stata rinvenuta in Madagascar.\nTassonomia.\nPer la determinazione delle caratteristiche di questo genere sono stati presi in considerazione gli esemplari di \"Gasteracantha nossibeana\" in un lavoro dell'aracnologo Emerit del 1970.\nDal 1974 non sono stati esaminati altri esemplari, n\u00e9 sono state descritte sottospecie al 2014."}
{"id": "1526459", "revid": "335346", "url": "https://it.wikipedia.org/wiki?curid=1526459", "title": "Vertex cover problem", "text": ""}
{"id": "1526461", "revid": "2149408", "url": "https://it.wikipedia.org/wiki?curid=1526461", "title": "Galina", "text": ""}
{"id": "1526463", "revid": "92723", "url": "https://it.wikipedia.org/wiki?curid=1526463", "title": "Convento di San Girolamo al Velloso", "text": "Il convento di San Girolamo al Velloso si trova in localit\u00e0 San Lazzaro, nel comune di Volterra, in provincia di Pisa, diocesi di Volterra.\nStoria e descrizione.\nLa costruzione del complesso conventuale fu iniziata nel 1447: in verit\u00e0 la programmazione della costruzione era stata ventilata fin dal 1424, dietro la spinta emotiva suscitata dalla predicazione di san Bernardino da Siena. Della costruzione si fece promotore Cosimo de' Medici.\nIl fatto che il committente fosse Cosimo de' Medici e che l'impianto della chiesa sembri discendere da quello del convento del Bosco ai Frati, nel Mugello, si propendeva per accostare il progetto a Michelozzo di Bartolomeo, anche se recentemente tale attribuzione \u00e8 stata messa in discussione in favore di un accostamento alla maniera architettonica di Lorenzo Ghiberti.\nLa facciata, coronata da un notevole frontone, \u00e8 preceduta da un portico sul quale si aprono due cappelle che conservano terrecotte smaltate di Giovanni della Robbia del 1501: in quella di destra \"San Francesco che consegna la regola ai santi Ludovico ed Elisabetta\", in quella di sinistra il \"Giudizio Finale\".\nInterno.\nNell'interno, ad aula unica, coperto da volte a crociera costolonate impostate su capitelli pensili si trovano una tavola centinata con la \"Concezione\", attribuita a Santi di Tito e un \"Crocifisso\" ligneo del XV secolo.\nCome \u00e8 visibile oggi \u00e8 frutto di un restauro eseguito negli anni dal 1952 al 1955: con l'intento di riportare la chiesa al suo aspetto primitivo, furono demoliti tutti gli altari laterali seicenteschi le cui edicole in pietra serena ornavano le nicchie tutt'oggi esistenti; fu rimosso inoltre tutto l'intonaco sulle pareti, togliendo anche tutti i residui di decorazione."}
{"id": "1526465", "revid": "47767", "url": "https://it.wikipedia.org/wiki?curid=1526465", "title": "Halina", "text": ""}
{"id": "1526467", "revid": "125936923", "url": "https://it.wikipedia.org/wiki?curid=1526467", "title": "Hubie all'inseguimento della pietra verde", "text": "Hubie all'inseguimento della pietra verde (\"The Pebble and the Penguin\") \u00e8 un film d'animazione del 1995 diretto da Don Bluth e Gary Goldman.\nTrama.\nIn Antartide, ogni pinguino di Adelia deve offrire alla sua amata, nel giorno della festa nuziale, la pietra pi\u00f9 bella possibile. Se ella la accetta, i due pinguini possono vivere insieme felicemente per tutta la vita. Hubie, un giovane pinguino molto timido e generoso, ha trovato una bella gemma verde, che vuole offrire alla femmina che ama, la dolce Marina. Purtroppo Drake, un pinguino malvagio, forte e violento, vuole sposare Marina a tutti i costi. Egli decide di costringerla a dimenticare Hubie e perci\u00f2 lo getta in mare, dove viene quasi mangiato da una foca leopardo e trascinato lontano dalle correnti.\nMa Marina \u00e8 decisa ad aspettare Hubie, che per ritornare dovr\u00e0 affrontare la crudelt\u00e0 degli uomini intenti a venderlo ad uno zoo insieme a degli altri pinguini, la tremenda foca leopardo, un branco di orche, le tempeste e mille altri pericoli. Per sua fortuna non sar\u00e0 solo durante il suo viaggio, trovando un pinguino di nome Rocko, che sogna di volare. Hubie e Rocko si daranno quindi sicurezza a vicenda, riusciranno a superare le loro paure e a tornare in Antartide da Marina.\nTuttavia Rocko sembrer\u00e0 perdere la vita durante la caccia delle orche. Come se non bastasse, una volta tornato, Hubie dovr\u00e0 battersi con Drake, che alla fine muore durante il crollo della sua alta e spaventosa grotta, provocato durante un ultimo tentativo di uccidere il rivale, mentre Hubie e Marina vengono salvati all'ultimo minuto da un redivivo Rocko che impara incredibilmente a volare in quel momento. Hubie riesce cos\u00ec a dare la sua preziosa pietra a Marina, anche se lei l'ha sempre amato, in quanto conta il pinguino che regala la pietra e non la pietra stessa.\nDistribuzione.\nUscito negli Stati Uniti il 12 aprile 1995, il film \u00e8 stato distribuito in Italia direttamente in VHS dalla Warner Home Video in aprile 1996. Attualmente, \u00e8 l'unico film di Don Bluth a non essere distribuito in DVD in Italia.\nAccoglienza.\nIncassi.\nCostato 28.000.000 $, ne ha incassato a malapena 4, risultando cos\u00ec uno dei maggiori fallimenti economici del regista americano.\nCritica.\nIl film ha ricevuto critiche estremamente negative da parte della critica americana; su Rotten Tomatoes detiene un punteggio medio del 10% basato su 10 recensioni, con una valutazione media di 3,38 / 10.\nAssieme a \"Le avventure di Stanley\", \u00e8 considerato uno dei peggiori film di Don Bluth."}
{"id": "1526468", "revid": "38120", "url": "https://it.wikipedia.org/wiki?curid=1526468", "title": "The pebble and the penguin", "text": ""}
{"id": "1526469", "revid": "1480390", "url": "https://it.wikipedia.org/wiki?curid=1526469", "title": "Alhambra (California)", "text": "Alhambra (pronunciata o ) \u00e8 una citt\u00e0 (incorporata l'11 luglio 1903) localizzata nella regione della valle di San Gabriel nella contea di Los Angeles che si trova a circa otto miglia dalla Downtown di Los Angeles. Al censimento del 2000, la citt\u00e0 aveva una popolazione di 85.804 abitanti."}
{"id": "1526471", "revid": "1573940", "url": "https://it.wikipedia.org/wiki?curid=1526471", "title": "Convento dei Cappuccini (Volterra)", "text": "Il convento dei Cappuccini si trova nell'omonima localit\u00e0 del comune di Volterra.\nStoria e descrizione.\nIl complesso conventuale sorse nel XVI secolo, intitolato a San Matteo Apostolo, ma il nucleo centrale con la chiesa risale al XII secolo. Il piccolo chiostro riflette la semplicit\u00e0 e l'essenzialit\u00e0 della regola.\nImmerso nel verde, \u00e8 oggi in stato di abbandono."}
{"id": "1526479", "revid": "767487", "url": "https://it.wikipedia.org/wiki?curid=1526479", "title": "Les T\u00e9n\u00e8bres du Dehors", "text": "Les T\u00e9n\u00e8bres du Dehors \u00e8 il secondo album del gruppo Dark ambient Austro/Francese Elend, prodotto e distribuito nel 1996.\n\u00c8 il secondo dei tre dischi dell'Officium tenebrarum. Se il precedente Le\u00e7ons de T\u00e9n\u00e8bres era dedicato alla disperazione, il nuovo lavoro affronta il tema della ribellione e della violenza attraverso la figura di Lucifero. La versione rimasterizzata del 2001, oltre a contenere la traccia bonus \"Birds of Dawn\", presenta un booklet di colore rosso."}
{"id": "1526480", "revid": "1442080", "url": "https://it.wikipedia.org/wiki?curid=1526480", "title": "Madrepeira", "text": "Madrepeira \u00e8 un ex-genere appartenente alla famiglia Araneidae; nel 2008 l'aracnologo Levi, a seguito di uno studio, ha inglobato questo genere e la sua unica specie nel genere Spintharidius, sempre appartenente alla famiglia Araneidae.\nLa prima parte dell'etimologia, il prefisso \"madr-\", non \u00e8 chiara; la seconda parte deriva dal greco ', ep\u00ec, cio\u00e8 sopra e ', \u00e8irein, cio\u00e8 intrecciare, perch\u00e9 tesse la ragnatela.\nTassonomia.\nDell'unica specie che comprendeva questo genere, \"Madrepeira amazonica\" , l'aracnologo Levi ne ha riconosciuto la sostanziale identit\u00e0 con \"Spintharidius rhomboidalis\" , specie tipo di questo genere."}
{"id": "1526493", "revid": "773636", "url": "https://it.wikipedia.org/wiki?curid=1526493", "title": "Abbazia dei Santi Giusto e Clemente", "text": "La badia dei Santi Giusto, Clemente e Salvatore si trova a Volterra, in provincia di Pisa, diocesi di Volterra.\nStoria.\nLa badia, dedicata gi\u00e0 nel 1034 con i benedettini (poi sostituiti dai camaldolesi prima del 1113) ai due santi africani Giusto e Clemente evangelizzatori della citt\u00e0, si presenta oggi in grave stato di dissesto (restano solo alcune porzioni della chiesa e alcuni ambienti conventuali) a causa del terremoto del 1846 e dei successivi processi franosi, causati dall'avanzare delle balze, i quali portarono all'abbandono definitivo da parte dei monaci nel 1861 e alla rovina: nel 1895 croll\u00f2 l'interno della chiesa.\nDescrizione.\nLa chiesa risale ai secoli XI e XII: ebbe pianta basilicale spartita da colonne monolitiche con capitelli a foglie stilizzate e conclusa da un'elegante abside aperta da tre monofore.\nLa copertura dalla chiesa era a capriate sorrette da mensole di squisita fattura: alcune di esse si possono ammirare nel Museo diocesano di arte sacra della citt\u00e0.\nL'attuale facciata, di epoca tardo rinascimentale, con interventi anche successivi, viene attribuita a un disegno dell'Ammannati.\nIl chiostro e il refettorio.\nIl chiostro, ad arcate su pilastri, venne ricostruito nel 1576 da Giovanni Tortori da Fiesole, forse su disegno dell'Ammannati.\nNel refettorio si trovano invece alcuni affreschi del pittore fiorentino Donato Mascagni illustranti la vita di san Giusto.\nOpere gi\u00e0 in loco.\nAbbiamo assistito ad una vera e propria diaspora del patrimonio artistico della Badia."}
{"id": "1526494", "revid": "116125855", "url": "https://it.wikipedia.org/wiki?curid=1526494", "title": "Monte Fleons", "text": "Il monte Fleons (\"Raudenspitze\" in tedesco) (2.507 m s.l.m.) \u00e8 una montagna delle Alpi Carniche, la quarta vetta della sezione alpina, posto al confine tra la Carnia (Friuli-Venezia Giulia) e l'Austria nel territorio comunale di Forni Avoltri (Val Degano). Sovrasta l'omonima valle con un ripido pendio di roccia ed erba. La vetta \u00e8 raggiungibile attraverso un percorso piuttosto impegnativo, ma di grande fascino, che utilizza una vecchia mulattiera costruita durante la prima guerra mondiale dalle truppe austro-ungariche (che occuparono la vetta per tutta la durata del conflitto), sul versante ovest."}
{"id": "1526496", "revid": "149726", "url": "https://it.wikipedia.org/wiki?curid=1526496", "title": "Passo Mendola", "text": ""}
{"id": "1526498", "revid": "38120", "url": "https://it.wikipedia.org/wiki?curid=1526498", "title": "The Pebble and the Penguin", "text": ""}
{"id": "1526500", "revid": "1573940", "url": "https://it.wikipedia.org/wiki?curid=1526500", "title": "Mahembea hewitti", "text": "Mahembea hewitti () \u00e8 un ragno appartenente alla famiglia Araneidae.\n\u00c8 l'unica specie nota del genere Mahembea.\nEtimologia.\nIl nome del genere deriva dalla citt\u00e0 di Mahembe, appartenente al Distretto di Nyamasheke del Burundi meridionale, dove \u00e8 stato scoperto.\nIl nome della specie \u00e8 in onore del collezionista John Hewitt (1880-1961).\nDistribuzione.\nLa specie \u00e8 stata rinvenuta in alcune localit\u00e0 dell'Africa centrale e orientale.\nTassonomia.\nPer la determinazione delle caratteristiche della specie tipo sono stati esaminati gli esemplari di \"Larinia hewitti\" .\nDal 1970 non sono stati esaminati altri esemplari, n\u00e9 sono state descritte sottospecie al 2013."}
{"id": "1526501", "revid": "827882", "url": "https://it.wikipedia.org/wiki?curid=1526501", "title": "Arcadia (California)", "text": "Arcadia \u00e8 una citt\u00e0 della contea di Los Angeles che si trova a circa 13 miglia a nordest di downtown Los Angeles nella valle di San Gabriel, alle pendici delle San Gabriel Mountains. \u00c8 il sito del Santa Anita Park e del Los Angeles County Arboretum and Botanic Garden. Al censimento del 2000, la citt\u00e0 aveva una popolazione di 53.054 abitanti. La stima del 2005 era di 56.565.\n\u00c8 nota per essere la citt\u00e0 in cui \u00e8 stato aperto il primo ristorante della catena di fast food McDonald's e per la vicenda di Genie."}
{"id": "1526503", "revid": "176531", "url": "https://it.wikipedia.org/wiki?curid=1526503", "title": "Pantani-un eroe tragico", "text": ""}
{"id": "1526505", "revid": "773636", "url": "https://it.wikipedia.org/wiki?curid=1526505", "title": "Pieve di San Giovanni Battista (Palagione)", "text": "La pieve di San Giovanni Battista si trova in localit\u00e0 Palagione, presso Roncolla nel comune di Volterra, in provincia di Pisa, diocesi di Volterra.\nNonostante oggi sia in completa rovina, i resti di pavimento in cocciopesto, grandi capitelli a foglie stilizzate e la singolarit\u00e0 della pianta testimoniano l'importanza del luogo prima della distruzione del sito, avvenuta ad opera dei volterrani nel XIII secolo, come recita una lapide inserita nella facciata del battistero di Volterra."}
{"id": "1526507", "revid": "24099", "url": "https://it.wikipedia.org/wiki?curid=1526507", "title": "Battistero di Volterra", "text": ""}
{"id": "1526511", "revid": "101260", "url": "https://it.wikipedia.org/wiki?curid=1526511", "title": "Citrus aurantium", "text": ""}
{"id": "1526516", "revid": "101260", "url": "https://it.wikipedia.org/wiki?curid=1526516", "title": "Citrus clementina", "text": ""}
{"id": "1526518", "revid": "767487", "url": "https://it.wikipedia.org/wiki?curid=1526518", "title": "27 volte in bianco", "text": "27 volte in bianco \u00e8 un film commedia romantica diretto da Anne Fletcher e scritto dalla sceneggiatrice de \"Il diavolo veste Prada\", Aline Brosh McKenna, che ha per protagonista l'attrice Katherine Heigl.\nTrama.\nJane Nichols (Katherine Heigl) \u00e8 una ragazza altruista che nella sua vita ha partecipato a ben 27 matrimoni, ma non nei panni della sposa bens\u00ec in quelli della damigella. Cresciuta quindi con il mito del matrimonio, conserva tutti i suoi bizzarri abiti da damigella in un armadio. La situazione si complica quando la sorella Tess (Malin \u00c5kerman), chieder\u00e0 a Jane di essere la damigella alle sue nozze, che tra l'altro si celebreranno con l'uomo di cui Jane \u00e8 segretamente innamorata, George (Edward Burns), il suo capo.\nEssendo cresciuta senza madre Jane ha inoltre imparato a prendersi cura di tutti, dalla sorella al padre, al punto che il suo altruismo e la sua storia di eterna damigella attirano la curiosit\u00e0 del giornalista Kevin Doyle (James Marsden), che vede nella sua storia un buon articolo per fare carriera. Con la scusa di voler scrivere un articolo sul matrimonio di Tess e George, Kevin inizia a frequentare Jane per sapere tutto sui matrimoni a cui ha partecipato e sul significato che questi hanno per lei.\nI due la pensano in modo molto diverso: mentre Jane vede il matrimonio come il coronamento di un sogno d'amore, Kevin lo ritiene l'ultima schiavit\u00f9 legale rimasta. Nonostante le divergenze ed i continui litigi, tra l'eterna damigella ed il cinico giornalista nasce un tenero sentimento. Una notte di pioggia, dopo essersi rifugiati in un pub, i due si ubriacano e si mettono a cantare sul bancone del bar per finire l'uno nelle braccia dell'altra. Il mattino dopo Jane legge l'articolo che Kevin ha scritto su di lei, con tanto di foto nei suoi 27 abiti da damigella. Ferita dal suo comportamento, la ragazza se ne va sconvolta. A peggiorare la situazione \u00e8 la scoperta che Tess ha completamente rifatto l'abito da sposa della madre, con cui Jane sognava di sposarsi, distruggendolo senza speranza. Jane, esasperata dall'egoismo di sua sorella e dalla mancanza di sincerit\u00e0 verso il futuro sposo, la sera stessa mostra ad una cena di famiglia delle foto che svelano il vero carattere di Tess. George, deluso, decide di annullare le nozze, ma questo non aiuta Jane a sentirsi meglio. Nonostante Kevin cerchi di consolarla e le offra le sue scuse per l'articolo, lei lo respinge.\nLe due sorelle alla fine fanno pace e Tess le dice che non deve sempre prendersi cura degli altri ma cominciare a pensare un po' a se stessa. Jane comincia a mettere via tutti i suoi 27 vestiti e confessa a George i suoi sentimenti. Il suo capo, commosso, la bacia, ma nessuno dei due prova l'emozione sperata e cos\u00ec Jane capisce che l'uomo di cui \u00e8 veramente innamorata \u00e8 Kevin. Dopo essersi licenziata, raggiunge di corsa Kevin e trova il coraggio di dirgli che litigare con lui \u00e8 la cosa pi\u00f9 bella che le potesse capitare. Un anno dopo i due si sposano con una romantica cerimonia sulla spiaggia. L\u00ec George reincontra Tess, che per la prima volta si mostra sincera con lui. Dai loro sguardi si intuisce una possibilit\u00e0 di tornare insieme. Jane arriva all'altare accompagnata dalle sue 27 amiche, ognuna con indosso i suoi vestiti da damigella.\nColonna sonora.\nLa colonna sonora \u00e8 composta dai seguenti brani:\nDistribuzione.\nIl film \u00e8 stato distribuito negli Stati Uniti il 18 gennaio 2008, mentre in Italia, il 21 marzo dello stesso anno.\nAccoglienza.\nIncassi.\nLa pellicola, costata 30 milioni di dollari, ne ha incassati oltre 160 milioni in tutto il mondo."}
{"id": "1526522", "revid": "599013", "url": "https://it.wikipedia.org/wiki?curid=1526522", "title": "Guillaume Hoarau", "text": "Carriera.\nClub.\nDopo aver giocato in varie societ\u00e0 francesi, tra cui il Paris Saint-Germain, ha una fugace esperienza in Cina. A lungo ricercato dai club della Serie A italiana, nel 2014 rimane svincolato a seguito dell'addio al Bordeaux. Si trasferisce quindi allo Young Boys, segnando 5 reti nella fase a gironi di Europa League. Realizza un gol anche nei sedicesimi di finale, dove gli svizzeri sono eliminati dall'Everton. Il 12 dicembre 2018 mette a segno una doppietta grazie a cui la sua squadra batte la Juventus, successo che non \u00e8 per\u00f2 sufficiente per superare il girone. Al termine della stagione 2018-2019 diventa capocannoniere del campionato con 24 reti realizzate.\nNazionale.\nConta 5 presenze in Nazionale, tutte nel primo periodo di Blanc in panchina.\nStatistiche.\nPresenze e reti nei club.\n\"Statistiche aggiornate al 26 settembre 2021.\""}
{"id": "1526524", "revid": "78273", "url": "https://it.wikipedia.org/wiki?curid=1526524", "title": "27 Dresses", "text": ""}
{"id": "1526528", "revid": "438678", "url": "https://it.wikipedia.org/wiki?curid=1526528", "title": "Il mio amico vampiro", "text": "Il mio amico vampiro (\"The Little Vampire\") \u00e8 un film del 2000 diretto da Uli Edel, tratto dai libri della serie Vampiretto di Angela Sommer-Bodenburg.\nTrama.\nTony Thompson \u00e8 un bambino statunitense di sei anni che si \u00e8 appena trasferito dalla California in Scozia. Tony \u00e8 figlio unico e vive con i suoi genitori, Dottie e Bob, in un antico castello. Purtroppo il bambino non ha ancora stretto amicizia con nessuno dei suoi compagni di scuola ed \u00e8 spesso vittima di bullismo da parte dei due nipoti di Lord McAshton, per il quale Bob, architetto, sta costruendo un campo da golf. Da quando si sono trasferiti, Tony comincia ad avere incubi ricorrenti di vampiri e, sia a casa che a scuola, tutti lo rimproverano e non credono alle sue storie sui vampiri. Una sera, mentre i genitori sono ad una festa organizzata da McAshton, Tony viene affidato alla sua babysitter.\nIn strada si aggira il cacciatore di vampiri Rookery che d\u00e0 la caccia, col suo furgone pieno di fanali illuminati, ad un piccolo pipistrello, il quale entra nella camera di Tony e si trasforma in un bambino. Quest'ultimo tenta subito di scappare, ma essendo troppo debole, anzich\u00e9 volare cade nel vuoto dal balcone. Tony decide di portarlo da una mucca per fargli succhiare il sangue. Tuttavia, Tony viene accecato dai fari di Rookery, il quale ha intenzione di investirlo, convinto fosse un vampiro; viene per\u00f2 salvato dal vampiretto, che lo porta in volo su una mongolfiera, dove si presenta col nome di Rudolph Sackville-Bagg.\nIl tempo passa e, quando la babysitter si accorge della scomparsa del bimbo, quest'ultima chiama subito i genitori, i quali trovano Tony nel proprio letto. Rudolph decide di rimanere a dormire a casa di Tony, poich\u00e9 Rookery lo sta cercando nelle vicinanze, e confessa al suo nuovo amico che essere un vampiro non \u00e8 bello come lui crede e che la sua famiglia ha giurato di non mangiare carne umana (ma di bere solo sangue di mucca), proprio perch\u00e9 loro stessi desiderano tornare umani.\nIl giorno seguente, Tony viene picchiato dai suoi compagni a scuola e il pap\u00e0, per consolarlo, lo porta a giocare a golf.\nAl tramonto, Rudolph sparisce e, durante la notte, torna per chiedere a Tony dove avesse visto l'amuleto che aveva disegnato in un abbozzo. Tuttavia, il bambino gli rivela di averlo solo sognato e di non sapere dove si trova. Rudolph e Tony si recano volando al cimitero. Quest'ultimo spiega a Tony che quella pietra \u00e8 un frammento della cometa Attamon, ossia la \u201ccometa delle anime perse\", caduto sulla terra e che i suoi genitori persero tre secoli fa in mare e utile per rompere la loro maledizione. Tuttavia, poco dopo sopraggiunge anche Rookery, il quale tenta di ucciderli, ma, grazie al coraggio di Tony si salvano. In seguito, toccando il medaglione di Frederich, Tony ha una visione, condivisa con quest'ultimo, in cui vedono lo zio di Rudolph, Von, con la pietra nella mano, e una donna, la quale si riveler\u00e0 essere Elizabeth McAshton, capostipite della famiglia McAshton.\nTony si propone di aiutare Frederick a trovare la pietra e rivela a Rudolph le umiliazioni subite dai nipoti di Lord McAshton, il quale li spaventa nel sonno, cosicch\u00e9 la smettano di perseguitarlo. Rookery, dopo aver avvisato McAshton che la sua propriet\u00e0 \u00e8 \"infestata\" dai vampiri, chiede una somma di denaro per ucciderli, in cambio, tuttavia, delle prove sulla loro esistenza. Tony trova finalmente lo stemma in alcuni libri, e scopre che corrisponde proprio a quello dei McAshton, cos\u00ec chiede a suo padre di poterlo accompagnare al lavoro per poter indagare. Al cimitero, Rookery confessa al guardiano che il suo medaglione serve per rispedire all'inferno i vampiri e, grazie alla pietra, la magia sar\u00e0 completa. Per ottenere le prove che cerca, quest'ultimo manda lo sciocco guardiano nel nascondiglio sotterraneo dei vampiri, il quale viene morso da Gregory. Tuttavia, i cinque vampiri rimangono indeboliti dal faro luminoso di Rookery, e Tony si offre di ospitarli nella sua cantina. Anna, innamorata di lui, gli regala un topolino porta fortuna e si offre di prestargli aiuto tramite un fischio.\nIl giorno seguente, Tony accompagna il padre al lavoro e spia Lord McAshton e Rookery, apprendendo la leggenda di Lady Elizabeth McAshton, uccisa dalla famiglia, in quanto ella si innamor\u00f2 di un vampiro, naufragato con la sua nave durante una tempesta. I due scoprono, per\u00f2, che la tomba della donna \u00e8 vuota, e Rookery rinchiude Tony nella tomba, il quale chiede aiuto ad Anna e Rudolph e trova con il loro aiuto la tomba dei due amanti e ha una nuova visione della pietra: essa, infatti, \u00e8 nascosta proprio nel pavimento della sua stanza, motivo per il quale ha sempre incubi. Intanto, i genitori di Rudolph, fingendosi ricchi aristocratici in costume, invitano Bob e Dottie a vedere la cometa. Rudolph e Tony trovano la pietra, ma Rookery sopraggiunge e cattura quest'ultimo; tuttavia, con l'aiuto delle mucche vampiro, Rudolph gli salva la vita, dirigendosi di corsa alla scogliera, dove nel frattempo il fratello di Rudolph, Gregory, \u00e8 andato a chiamare gli altri vampiri. Malgrado tutto, anche Rookery si \u00e8 recato sul posto con l'intento di uccidere tutti i vampiri, ma verr\u00e0 spinto gi\u00f9 dalla scogliera da Bob. I due ragazzi affidano la pietra a Fredrick, il quale pu\u00f2 finalmente usarla per rompere la maledizione; in questo modo tutte le creature notturne tornano finalmente comuni mortali. Alla fine del film, Rudolph e la sua famiglia decidono di trasferirsi in una casa vicino quella dei Thompson."}
{"id": "1526529", "revid": "767487", "url": "https://it.wikipedia.org/wiki?curid=1526529", "title": "Artesia (California)", "text": "Artesia \u00e8 una citt\u00e0 del sudest della contea di Los Angeles, California, e una delle Gateway Cities. Fu incorporata il 29 maggio 1959. La popolazione era di 16.380 abitanti al censimento del 2000. Artesia confina a ovest, sud, ed est con Cerritos e con Norwalk a nord."}
{"id": "1526530", "revid": "838137", "url": "https://it.wikipedia.org/wiki?curid=1526530", "title": "Altri (Lost)", "text": "Gli Altri sono un gruppo di personaggi della serie televisiva Lost. Sono i componenti di una misteriosa comunit\u00e0 che vive sull'isola dove si schianta l'aereo dei protagonisti e che assumono, all'interno della serie, inizialmente il ruolo di antagonisti, per poi fare fronte comune con i sopravvissuti per difendersi dal nemico comune rappresentato dall'equipaggio del \"Kahana\". Sono stati inseriti dalla rivista statunitense \"Wizard\" al 98\u00ba posto in una ideale graduatoria dei pi\u00f9 grandi cattivi di tutti i tempi.\nIl nome.\nIl mistero che circonda la comunit\u00e0 comincia gi\u00e0 dal nome della stessa, dato che i componenti non hanno mai usato una denominazione ufficiale, almeno non da quanto si \u00e8 visto nel corso della serie. Nel corso del telefilm i diversi gruppi che li hanno incontrati hanno dato loro nomi diversi:\nAspetto e motivazioni degli Altri.\nFino alla fine della seconda stagione, gli Altri sono apparsi agli occhi dei sopravvissuti come individui dall'apparenza selvaggia, indossando vestiti laceri e soggiornando in tende ricoperte di pelli animali. In realt\u00e0, come si vede dalla terza stagione, gli Altri hanno acquisito in seguito alla Purga gran parte della tecnologia del Progetto DHARMA, rendendoli capaci di comunicare con il mondo esterno sia attraverso collegamenti televisivi e radio sia con mezzi fisici, come il sottomarino \"Galaga\".\nLe esatte motivazioni che spingono gli Altri sono tuttora ignote. Fra le azioni da loro compiute ci sono il rapimento di Claire e di alcuni bambini (fra cui Alex, che Ben cresce come sua figlia), probabilmente ricollegabili all'elevata mortalit\u00e0 delle donne incinte sull'isola e ad alcuni omicidi. Il gruppo sembra inoltre essere molto interessato alle persone fra i sopravvissuti che presentano particolari qualit\u00e0, come Walt e Locke, e considerate per questo \"speciali\".\nResidenze degli Altri e altri luoghi.\nAll'inizio della terza stagione si \u00e8 scoperto come gli Altri vivano in un piccolo villaggio nel nord dell'isola, composto di villette non dissimili da quelle visibili in qualsiasi sobborgo urbano, complete di mobilio, acqua corrente ed elettricit\u00e0. Sono inoltre provvisti di molti comuni elettrodomestici come forni e lettori di CD: la terza stagione inizia proprio con l'inserimento di un CD nell'apposito lettore, con la successiva riproduzione di \"Downtown\" di Petula Clark. Hanno anche un club del libro, in cui si discutono libri relativamente recenti (un esempio \u00e8 \"Carrie\"). Il villaggio \u00e8 in realt\u00e0 la Base (nel doppiaggio italiano della seconda stagione \"le Baracche\", tradotto dall'originale \"the Barracks\"), il complesso di alloggi costruito dalla Hanso Foundation e destinato ad accogliere i membri del Progetto DHARMA e che, in seguito alla Purga, \u00e8 passato sotto il controllo degli Altri.\nLa Base non \u00e8 l'unico avamposto del Progetto utilizzato dagli Altri. Il \"Caduceo\" \u00e8 stato infatti frequentemente utilizzato negli anni nel tentativo di portare a buon fine le gravidanze delle donne del gruppo. La \"Fiamma\" viene usata dagli Altri (nello specifico, da Mikhail) per comunicare con il mondo esterno. L\"'Idra\" viene usata da Ben per tenere prigionieri Jack, Kate e Sawyer, ma secondo Karl vi si svolgono anche dei \"progetti\" non ben definiti. La \"Perla\" viene usata per spiare i sopravvissuti. Lo \"Specchio\" \u00e8 tenuto sotto sorveglianza da Ben per limitare le comunicazioni con il mondo esterno."}
{"id": "1526532", "revid": "339392", "url": "https://it.wikipedia.org/wiki?curid=1526532", "title": "Mandarino cinese", "text": ""}
{"id": "1526535", "revid": "239497", "url": "https://it.wikipedia.org/wiki?curid=1526535", "title": "Villanovaforru", "text": "Villanovaforru (\"Biddanoa 'e Forru\" in sardo) \u00e8 un comune italiano di 636 abitanti della provincia del Sud Sardegna.\nSituato tra le dolci colline della Marmilla, a circa 50\u00a0km da Cagliari, il paese appartiene al Consorzio Turistico Sa Corona Arrubia. Sino alla met\u00e0 del Novecento era un piccolo centro agricolo quasi totalmente sconosciuto; in seguito alla scoperta del nuraghe Genna Maria e all'apertura del museo archeologico \u00e8 diventato un centro legato anche all'ambito archeologico e culturale.\nStoria.\nLa zona era abitata gi\u00e0 in epoca nuragica, per la presenza di numerosi nuraghi, e in epoca romana, per la presenza di alcune tombe con vari reperti archeologici.\nIn epoca medioevale appartenne al Giudicato di Arborea e fece parte della curatoria di Marmilla, e apparteneva alla diocesi di Usellus e Terralba, unificate poi in quella di Ales. Alla caduta del giudicato (1410) entr\u00f2 a far parte del Marchesato di Oristano.\nIn seguito al fallimento della rivolta antiaragonese di Leonardo Alagon, ultimo marchese di Oristano, dopo la battaglia di Macomer (1478) tutta l'area pass\u00f2 sotto il dominio aragonese. In epoca aragonese fece parte dell'Incontrada di Parte Montis, appartenente alla contea di Quirra, feudo dei Carroz. Nel 1603 la contea divenne un marchesato, feudo dei Centelles. In periodo sabaudo, nel 1798, pass\u00f2 agli Osorio de la Cueva, in possesso dei quali rimase fino al 1839 quando fu riscattato in seguito alla soppressione del sistema feudale.\nSimboli.\nLo stemma del Comune di Villanovaforru \u00e8 stato concesso con decreto del presidente della Repubblica del 6 aprile 2005.\nSociet\u00e0.\nLingue e dialetti.\nLa variante del sardo parlata a Villanovaforru \u00e8 il campidanese occidentale.\nReligione.\nFeste religiose.\nSanta Marina.\nGli abitanti di Villanovaforru sono particolarmente devoti a santa Marina di Orense: \"eroina\" e martire spagnola che si festeggia due volte l'anno (il luned\u00ec e marted\u00ec dopo Pasqua ed il 16-17 luglio).\nLe rendono omaggio, onore e lode, con i canti paraliturgici (Coggius), con l'Ave Maria e il Rosario cantato in sardo dagli uomini e dalle donne, in processione, accompagnando il cocchio trainato dai buoi.\nLe donne anziane di Villanovaforru coltivano appositamente il basilico, che in occasione della festa viene benedetto e posto accanto alla statua della santa. Tutti i fedeli ne prendono un ramoscello e lo portano nella propria abitazione.\nEsiste un film girato dal regista Piero Tatti a Villanovaforru su questa particolare usanza: \"Is frabbicas de Santa Marina\" (Il Basilico di Santa Marina), film che ha avuto una nomination al 61\u00ba Festival Internazionale del Cinema di Salerno.\nSan Francesco.\nIl 3 e 4 ottobre si venera san Francesco, patrono di Villanovaforru. Al santo \u00e8 dedicata la chiesa parrocchiale sita in piazza Costituzione.\nSant'Isidoro.\nLa domenica vicina al 15 maggio si celebra la festa di Sant'Isidoro, santo protettore degli agricoltori. Questi ultimi partecipano alla processione in onore del santo con i propri trattori.\nSan Sebastiano.\nIl 20 gennaio si festeggia san Sebastiano.\nCultura.\nIl 17 luglio 1977, nella chiesa di Villanovaforru fu introdotta, per la prima volta nella storia recente della Sardegna, la celebrazione della messa in lingua sarda.\nMusei.\nIl museo civico archeologico \"Genn'e Maria\" venne inaugurato il 18 dicembre del 1982. Esso \u00e8 ubicato in una elegante palazzina ottocentesca, utilizzata in precedenza come \"Monte di soccorso\". Nel museo vengono conservati ed esposti vari reperti di epoca prevalentemente nuragica provenienti in larga parte dagli scavi di Genna Maria. Nelle numerose vetrine trovano collocazione, inoltre, reperti anche di altri paesi, quali Collinas, Lunamatrona, Siddi e Gesturi."}
{"id": "1526537", "revid": "1573940", "url": "https://it.wikipedia.org/wiki?curid=1526537", "title": "Mangora (zoologia)", "text": "Mangora \u00e8 un genere di ragni appartenente alla famiglia Araneidae.\nDistribuzione.\nLe 186 specie oggi note di questo genere per la maggior parte sono state rinvenute nelle Americhe; solo alcune nella regione paleartica e nell'ecozona orientale. La specie dall'areale pi\u00f9 ampio \u00e8 la \"M. acalypha\", reperita in varie localit\u00e0 della vasta regione paleartica. Nell'ambito delle nazioni americane questo genere risulta pi\u00f9 diffuso in Brasile (67 specie), Per\u00f9 (39 specie) e Colombia (35 specie).\nTassonomia.\nDal 2013 non sono stati esaminati esemplari di questo genere.\nA marzo 2014, si compone di 186 specie:\nNomen nudum.\nNon vi \u00e8 una descrizione accurata dell'esemplare denominato \"Mangora paraensis\" a; allo stato attuale \u00e8 da ritenersi \"nomen nudum\"."}
{"id": "1526551", "revid": "114446889", "url": "https://it.wikipedia.org/wiki?curid=1526551", "title": "Val di Vallaro", "text": "La Val di Vallaro \u00e8 una stretta valle alpina del gruppo dell'Adamello, tributaria laterale meridionale della Valle Camonica. Il suo imbocco \u00e8 a circa 1250 metri di quota, in corrispondenza del paese di Vione, mentre la sua testata \u00e8 data dal Monte Avio, 2962\u00a0m s.l.m.. \u00c8 racchiusa dal Monte Pornina e del Monte Calvo. Il versante del Monte Avio comprendeva un tempo un piccolo fenomeno glaciale, oggi scomparso."}
{"id": "1526557", "revid": "124123", "url": "https://it.wikipedia.org/wiki?curid=1526557", "title": "Morti nel 175 a.C.", "text": ""}
{"id": "1526559", "revid": "773636", "url": "https://it.wikipedia.org/wiki?curid=1526559", "title": "Pieve di San Bartolomeo Apostolo (Pignano)", "text": "La pieve di San Bartolomeo Apostolo si trova a Pignano, nel comune di Volterra, in provincia di Pisa, diocesi di Volterra.\nStoria e descrizione.\nSi tratta di una semplice costruzione in stile romanico del secolo XII-XIII, oggi racchiusa nella villa-fattoria, ad una sola navata senza abside, secondo una tipologia frequente e riscontrabile in altre costruzioni della zona.\nIl corpo di fabbrica, tutto a filaretti di pietra locale detta tufo di Pignano, poggia su un piccolo sperone roccioso a ridosso delle mura castellane; vi si accede con doppia scalinata circolare. La facciata, con portale e bifora, reca ben visibili i segni di varie integrazioni e successivi rialzamenti."}
{"id": "1526561", "revid": "1826532", "url": "https://it.wikipedia.org/wiki?curid=1526561", "title": "Francesco Bonami", "text": "Biografia.\nCuratore d'arte contemporanea di notoriet\u00e0 internazionale, Bonami inizia la sua carriera professionale dopo aver conseguito il diploma accademico all'Accademia di Belle Arti di Firenze, dove studia scenografia e storia dell'arte. Dopo una breve parentesi come artista, si trasferisce a New York all'inizio degli anni novanta, dove inizia a collaborare con la rivista \"Flash Art\", come corrispondente dagli Stati Uniti.\nParallelamente inizia a svolgere l'attivit\u00e0 di curatore, con la mostra \"Truce\" a Site Santa Fe (1998), a cui faranno seguito \"Exhibiting Painting\" (Whitechapel Gallery, Londra, 1999) e soprattutto l'importante mostra biennale europea itinerante Manifesta, alla sua terza edizione del 2000 con sede a Lubiana.\nNel 2003 viene chiamato a dirigere la 50\u00aa edizione della Biennale d'Arte di Venezia, intitolata \"La dittatura dello spettatore\". Nel 2005 cura la mostra \"The Universal Experience\" alla Hayward Gallery di Londra e dirige la prima edizione della Triennale di Torino intitolata \"La sindrome di Pantagruel\". Nel 2008 cura per la Fondazione Fran\u00e7ois Pinault la mostra \"Italics: Italian Art Between Tradition and Revolution, 1968-2008\" a Palazzo Grassi di Venezia, esposizione che delinea il panorama dell'arte contemporanea nell'Italia degli ultimi quarant'anni. Nel 2010 riceve l'incarico di curatore della Biennale del Whitney Museum of American Art.\nDal 1999 al 2008 \u00e8 stato \"Senior Curator\" al Museum of Contemporary Art di Chicago. Attualmente \u00e8 direttore artistico della Fondazione Sandretto Re Rebaudengo (Torino) e di Pitti Immagine Discovery (Firenze). \u00c8 inoltre direttore editoriale della collana \"Supercontemporanea\" di Electa e collabora regolarmente con \"La Stampa\", \"La Gazzetta dello Sport\", \"Donna Moderna\", \"Rolling Stone\", \"Uomo Vogue\", \"Il Riformista,\" \"Vanity Fair\" \"Italia\" e \"Il Quotidiano in classe\". \u00c8 stato direttore della rivista semestrale \"TAR\" fino al gennaio 2013.\nDal 2015 al 2016 collabora con la trasmissione \"Quelli che il calcio\" in onda su Rai Due con la rubrica \"La grande Bruttezza\" dove presenta, assieme ad Angela Rafanelli, opere \"brutte\" situate nelle principali citt\u00e0 italiane. Nell\u2019autunno 2018 collabora con Piero Chiambretti, tenendo una breve rubrica all\u2019interno di \"CR4 - La Repubblica delle Donne\", il suo nuovo show trasmesso su Retequattro."}
{"id": "1526563", "revid": "74801", "url": "https://it.wikipedia.org/wiki?curid=1526563", "title": "Guido Beltrame", "text": "Nato a Maser\u00e0 di Padova, figlio di Amerigo Antonio, fabbro, e di Valentina Marabello, maestra, la famiglia si trasfer\u00ec il 20 gennaio 1923 a Cartura.\nBiografia.\nEntrato in seminario di Thiene il 30 settembre 1930, dopo gli studi ginnasiali, indi di liceo (presso il Seminario Vescovile di Padova dal 1\u00ba gennaio 1935) e poi teologici, venne consacrato sacerdote il 28 giugno 1942 dal vescovo di Padova mons. Carlo Agostini.\nGi\u00e0 nel corso degli studi in Seminario aveva dimostrato una grande predisposizione allo studio del latino, del greco, della storia e della storia dell'arte.\nUna volta divenuto sacerdote, parallelamente all'attivit\u00e0 pastorale (svolta praticamente dal 1942 al 1995 - dal 18/2/1957 come parroco - presso la Chiesa Parrocchiale di San Tomaso Becket in Padova, e poi presso la Chiesa di San Luca, sempre in Padova, sino alla morte), svilupp\u00f2 in maniera notevole questi suoi talenti, in particolare dedicandosi alla storia del territorio padovano, all'arte sacra, all'archeologia, alle biografie dei santi.\nNel periodo 1942-1945 si impegn\u00f2 anche notevolmente ad aiutare i perseguitati politici (favor\u00ec la fuga dal carcere e fece riparare in un luogo sicuro, presso il convento delle Suore Salesiane presso la Chiesa di Santa Croce in Padova, Concetto Marchesi, rettore dell'Universit\u00e0 e membro di rilievo della Resistenza).\nDal 1942 al 1957 diresse anche varie organismi ed organizzazioni dell'associzionismo cattolico.\nGuido Beltrame ricevette nel 2001 la cittadinanza onoraria di Battaglia Terme per i suoi studi storici su quel comprensorio.\nPromosse la costituzione del Museo di San Tomaso presso la stessa Chiesa di San Tomaso Becket, che dal 1979 \u00e8 stato dichiarato \"Pinacoteca Nazionale\".\nOpere.\nSono circa un centinaio le sue pubblicazioni, e circa una ventina i volumi da lui pubblicati, di seguito i pi\u00f9 rilevanti:"}
{"id": "1526571", "revid": "122290558", "url": "https://it.wikipedia.org/wiki?curid=1526571", "title": "Crociato", "text": "Un crociato era un militare, in genere un cavaliere, di religione cristiana, partecipante ad una delle Crociate: la denominazione deriv\u00f2 dall'usanza di portare una croce cucita o dipinta sui propri abiti.\nContesto storico.\nTra IX secolo e principio dell'XI \u00e8 comune in Europa, a seguito del dissolversi dell'autorit\u00e0 imperiale carolingia, il susseguirsi di scontri fra i detentori delle signorie bannali, e i relativi armati. Alcuni vescovi in rappresentanza della Chiesa, presto affiancati da aristocratici e militari, avviarono un movimento di pacificazione tramite la \"tregua Dei\", prima, cercando di limitare guerra e violenza, poi incanalandola verso obiettivi esterni al contesto europeo e funzionali alle esigenze della Chiesa stessa. Fu papa Gregorio VII a elaborare il concetto di \"Miles sancti Petri\", soldati disposti ad impugnare la spada al servizio della Chiesa.\nNell'XI secolo l'Occidente attravers\u00f2 una fase di crescita, mentre nei territori invasi dai musulmani, dopo la fioritura avvenuta tra il VII ed il X secolo, si assisteva ad una declino dell'Islam. In Spagna la cosiddetta Riconquista, gi\u00e0 da secoli richiamava cavalieri, soprattutto francesi, in cerca di bottino e avventura, alimentata dalla tradizione epica che condusse al formarsi della \"Chanson de geste\", permeata sia di valori bellici che spirituali, sempre meno fra loro scindibili.\nL'Occidente conobbe cos\u00ec uno sviluppo politico, culturale e commerciale, alla cui base vi fu, tra l'altro, anche un incremento demografico, iniziato gi\u00e0 nel secolo precedente: il tutto si tradusse in un aumento della popolazione nei centri abitati, nella fondazione di nuovi insediamenti, nell'espansione delle terre messe a coltura, e nella crescita dei commerci. Da vie di comunicazione frequentate e sicure, grazie ad un'unica fede permeata di idealit\u00e0, prese vigore anche la pratica del pellegrinaggio verso i grandi centri della Cristianit\u00e0 come, Roma, Santiago di Compostela, e naturalmente Gerusalemme.\nPrima crociata.\nNel 1095 papa Urbano II lanci\u00f2, durante l'omonimo concilio, l'Appello di Clermont, indirizzato alla cristianit\u00e0 per la liberazione di Gerusalemme, in quel periodo in mano musulmana. Fu l'inizio della Prima crociata, tra il 1096 ed il 1099. Nel 1099 avvenne la conquista di Gerusalemme.\nIl nucleo \"militare\" propriamente detto della massa di Crociati era formato principalmente da esponenti della nobilt\u00e0, grande e piccola, in cui notevole era la presenza di francesi: costoro si misero in viaggio per la Terra santa per diversi motivi, e spesso fra loro inestricabili: desiderio di arricchimento, brama di avventura in terre esotiche, sincera fede, adesione ad un patto sociale, ecc. Emblematica era, in quel periodo storico, la situazione della piccola nobilt\u00e0, i cui cadetti videro nella Crociata l'occasione per arricchirsi per affrancarsi dai legami vassallatici e da un patto sociale che li aveva destinati per tradizione alla carriera militare, frustrandosi per\u00f2 nel clima di relativa pacificazione dominante all'interno dell'Europa.\nNel corso del tempo partirono inoltre al seguito degli armati numerose ondate di pellegrini/guerrieri pi\u00f9 o meno addestrati, sollecitati in ci\u00f2 dalla zelante opera di numerosi predicatori che percorsero le vie d'Europa propugnando la necessit\u00e0 di partire. Anche in questi ultimi si possono rivedere, in proporzione, le stesse motivazioni che mossero i nobili, e, seppure il termine all'epoca non esistesse, li si pu\u00f2 ugualmente definire \"crociati\".\nLe Crociate realizzarono quindi la fusione tra spirito feudale e precetti cristiani, e in questo senso, la scelta di vestire una dalmatica sopra l'armatura, ne rappresent\u00f2 una sintesi efficace.\nFormato da contingenti feudali autonomi, infoltito da numerosi non combattenti, l'esercito crociato non rispondeva per\u00f2 completamente al desiderio del Papa, che l'avrebbe voluto unico, sotto l'autorit\u00e0 di un legato pontificio e di un comandante laico. Rispondeva ancor meno agli auspici dell'imperatore bizantino Alessio I Comneno, che intratteneva rapporti pacifici coi Selgiuchidi dopo aver sconfitto i Peceneghi ed essersi sbarazzato di Zachas, emiro di Smirne: l'arrivo, in verit\u00e0 non molto desiderato, dei Crociati, gli comport\u00f2 infatti molti problemi di approvvigionamento e di sicurezza. La presenza armata dei Crociati, lasci\u00f2 in Medio Oriente numerose fortificazioni, fra cui il pi\u00f9 noto \u00e8 il Krak dei Cavalieri, oggi situato in Siria.\nIl Crociato delle guerre di religione.\nIl senso classico con cui viene inteso il Crociato \u00e8 quello delle guerre di religione: per estensione, seguendo il destino del termine stesso, \"Crociata\", si parla di \"Crociati\" anche per altri conflitti, oltre le Crociate propriamente intese, sia antecedenti, coevi e di epoca successiva, come la Crociata albigese, la Crociata d'Aragona, le guerre combattute dai Cavalieri Teutonici nell'Europa orientale; in epoca recente vengono definiti in tal modo da movimenti terroristici, non senza intento propagandistico, gli Occidentali impegnati nei vari conflitti mediorientali moderni.\nNeologismi.\nIl Crociato nel fantasy.\nAnche nel mondo fantasy si \u00e8 sviluppata la definizione di \"Crociato\". Analogamente a quello delle guerre di religione, anche il crociato del mondo fantasy combatte per il proprio Dio, essendo sempre per\u00f2 allineato con i buoni, suscitando il dubbio se possa esistere un \"crociato\" malvagio, come Gruumsh, Keldor o Kurtulmak.\nQuesto concetto \u00e8 comunemente presente in D&amp;D, ma spesso anche in videogiochi fantasy come, \"\", dove \u00e8 presente appunto, l'Ordine dei Cavalieri dei Nove, un ordine cavalleresco di matrice religiosa ispirato agli ordini monastico-guerrieri, sorti durante le Crociate.\nAltri usi.\nNel linguaggio di oggi, viene per traslato definito \"crociato\" una persona molto condizionata da un'idea che spesso la porta avanti con estrema determinazione, da qui anche l'espressione \"fare una crociata\"."}
{"id": "1526572", "revid": "1993636", "url": "https://it.wikipedia.org/wiki?curid=1526572", "title": "Comitato Unione e Progresso", "text": ""}
{"id": "1526573", "revid": "1543377", "url": "https://it.wikipedia.org/wiki?curid=1526573", "title": "Croati del Molise", "text": "I croati del Molise sono una minoranza etno-linguistica italiana, stanziata storicamente nella regione del Molise.\nStoria.\nI primi contatti degli slavi provenienti dall'altra sponda dell'Adriatico lungo le coste molisane, di cui abbiamo documentazione certa, avvennero agli inizi del XIII secolo, per motivi economici, commerciali e culturali. Risale infatti al marzo 1203 un primo trattato commerciale tra la gi\u00e0 fiorente Repubblica marinara di Ragusa in Dalmazia ed il piccolo porto molisano di Termoli per la concessione della \"isopolit\u00eca\" (una istituzione dell'et\u00e0 ellenistica mediante la quale due comunit\u00e0 sancivano un reciproco diritto di cittadinanza), che comprendeva anche l'arboraticum ed il plateaticum, riferibili all'attracco delle navi ed al commercio. Per quanto attiene, invece, alla bolla di papa Bonifacio VIII del 22 settembre 1297 - che conterrebbe la citazione latina \"Castrum Aquaevivae, habitatum cum vassallis Schlavonis\" (Il paese di Acquaviva, abitato da sudditi Schiavoni) riportata anche nell'opera del Re\u0161etar e poi ripresa pedissequamente da tutti gli autori posteriori - gi\u00e0 nel 1950 il francescano Teodoro Badurina aveva dimostrato, riportando per primo il testo integrale della Bolla pontificia, come essa nominasse soltanto il monastero di Sant'Angelo in Palazzo (sito nell'attuale territorio di Acquaviva) nell'allora Diocesi di Guardialfiera, tra i beni dell'Ordine Melitense. La citazione latina, che nomina la localit\u00e0 di Acquaviva come gi\u00e0 abitata da coloni schiavoni, \u00e8 di molto posteriore e risale al 1594, come ha potuto dimostrare un ricercatore locale che l'ha rinvenuta in un elenco di beni che furono a lungo feudatari dell'agro di Acquaviva Collecroce sino alla data della eversione della feudalit\u00e0.\nNon vi \u00e8 dubbio che le ondate migratorie pi\u00f9 consistenti si verificarono dopo la famosa battaglia della Piana dei Merli del 1389, che segn\u00f2 la sconfitta degli eserciti cristiani e la progressiva espansione degli Ottomani nella penisola balcanica con conseguente esodo delle popolazioni slave ed albanesi verso la penisola italiana. A tal proposito \u00e8 molto illuminante la sintetica ed efficace motivazione che ne d\u00e0, nel testo originario in latino del 1777, Mons. Francesco Lauria, Vescovo di Guardialfiera, in una delle relazioni per le periodiche visite \"ad limina\", a proposito della popolazione slava di Acquaviva, Palata e Cerritello:\nCon la conquista di Costantinopoli, avvenuta nel 1453, i Turchi iniziarono l'espansione verso i territori settentrionali, abitati da popolazioni slave. E, com'era accaduto alle popolazioni albanesi qualche decennio prima, sin dal XVI secolo le nuove migrazioni furono originate dalle invasioni turche. La Repubblica di Venezia e il Regno di Napoli agevolarono gli insediamenti lungo le coste adriatiche per ripopolare le terre che, in quegli anni, erano rimaste abbandonate a seguito del vastissimo terremoto del 1456 e della Peste del 1495.\nLa debolezza veneziana permise agli aragonesi, presenti gi\u00e0 nel Regno di Napoli, di estendere la loro influenza anche sull'altra sponda adriatica, ma nello stesso tempo favor\u00ec l'espansione turca. L'avanzata inarrestabile dei turchi trasform\u00f2 in vero e proprio esodo quella che era cadenzata emigrazione. Per favorire l'insediamento dei transadriatici, e in considerazione della loro povert\u00e0, i re aragonesi concessero agli immigrati del Regno di Napoli alcuni privilegi, come il dimezzamento dei tributi, per un periodo di circa cinquant'anni. Sebbene, in mancanza di documentazione d'archivio, non sia possibile definire con esattezza la datazione della venuta dei profughi slavi in Molise, gli studiosi prendono in considerazione la fine del XV secolo con delle motivazioni sia linguistiche sia numismatiche. Infatti, mentre si conservano nel Molise quasi tutti i termini in croato per indicare i frutti dell'agricoltura, mancano completamente le denominazioni slave per alcuni prodotti alimentari diffusisi velocemente in Europa dopo la scoperta dell'America (come le patate, i pomodori, il granturco, etc.). Inoltre si nota che nei tre paesi l'unit\u00e0 base della moneta \u00e8 detta \"puh\", che in croato letteralmente significa \"ghiro\" evidentemente perch\u00e9 i primi profughi provenienti dalla Dalmazia avevano scambiato per un ghiro quell'ermellino raffigurato sulla pi\u00f9 comune moneta d'argento coniata.\nLa minoranza croata quasi sempre si trov\u00f2 a riedificare e ripopolare antichi borghi, abbandonati a causa di terremoti e pestilenze. \u00c8 il caso di Acquaviva Collecroce che - se pure esistita nello stesso posto gi\u00e0 alla fine del secolo XIII - dovrebbe essersi spopolata in seguito ad eventi diversi e, poi, sarebbe stata ripopolata da profughi croati, tra il XV ed il XVI secolo, provenienti sia direttamente dalla Dalmazia sia dalla vicina localit\u00e0 di Cerritello, dove convivevano gi\u00e0 coloni slavi ed albanesi, con le rispettive chiese cattoliche di rito latino e greco.\nPer quanto riguarda il periodo di insediamento, \u00e8 opportuno riportare quanto scrive il gi\u00e0 citato Mons. Giannelli, allora vescovo di Termoli\nTra gli altri paesi gi\u00e0 slavi, Palata, ormai italianizzata nella parlata ma i cui abitanti hanno conservato i cognomi chiaramente di origine croata, \u00e8 forse l'unico abitato che aveva una testimonianza lapidea con una data precisa. Da pi\u00f9 fonti infatti era riportata la seguente scritta, incisa sull'architrave della porta d'ingresso alla Chiesa parrocchiale di Santa Maria la Nova: \"HOC PRIMUM DALMATIAE GENTES INCOLU E RE CASTRUM AC A FUNDAMENTIS EREX E RE TEMPLU ANNO DOMINI MDXXXI\" (Le genti della Dalmazia abitarono in questa prima localit\u00e0 - ed eressero la Chiesa dalle fondamenta Nell'anno del Signore 1531).\nL'unico insediamento slavo che risulta fondato con certezza dalla popolazione minoritaria \u00e8 il paese di San Giacomo degli Schiavoni. Mons. Giannelli scrive che, durante il governo di un suo predecessore:\n\u00c8 probabile che la religione cattolica aiut\u00f2 gli esuli insediatisi sul territorio italiano, perch\u00e9, per aver combattuto contro gli Ottomani, essi erano stati accolti come eroi della cristianit\u00e0. D'altro canto, le molte famiglie emigrate dall'altra riva dell'Adriatico ritennero vantaggioso spostarsi in terre conosciute come fertili. Nell'opera del citato Re\u0161etar, viene indicato che:\n\u00c8 comprensibile, perci\u00f2, che sino ad allora la comunit\u00e0 minoritaria sia riuscita a mantenere integra la propria identit\u00e0 linguistica e culturale.\nNell'autunno 2009 l'allora presidente croato Stipe Mesic si \u00e8 recato in visita nei tre comuni; stessa cosa hanno fatto i suoi successori Ivo Josipovi\u0107 e Kolinda Grabar-Kitarovi\u0107.\nLingua croata molisana.\nLa minoranza linguistica croata si \u00e8 costituita insediandosi nel territorio compreso tra i fiumi Biferno e Trigno. Si tratta in particolare dei tre comuni di Acquaviva Collecroce, Montemitro e San Felice del Molise, mentre \u00e8 storicamente attestata la colonizzazione da parte di profughi croati nei comuni di Palata, Tavenna, Mafalda, Montelongo, Petacciato, San Biase e San Giacomo degli Schiavoni (tutti situati nella medesima provincia di Campobasso) nonch\u00e9 in Abruzzo, ove l'insediamento di Cappelle sul Tavo era ubicato perfino pi\u00f9 a nord del fiume Pescara, e infine lungo l'Appennino campano laddove gruppi slavi giungevano fin oltre la valle del Miscano, in particolare nei borghi di Ginestra degli Schiavoni e Villanova del Battista (l'antica \"Polcarino degli Schiavoni\").\nL'idioma parlato dalla minoranza \u00e8 sostanzialmente l'antica lingua croata del tipo \u0161t\u00f2kavo-\u00eckavo, in uso nella Dalmazia centrale fra i fiumi Cettina e Narenta, nel retroterra croato ed in Erzegovina. Secondo alcuni studi, si tratterebbe di un idioma conservato da circa 400 anni, con una fisionomia eminentemente pratica, appunto perch\u00e9 parlato in prevalenza da contadini, . Secondo ricerche e lavori di studiosi e studenti locali, il patrimonio linguistico dei Croati del Molise \u00e8 stato valutato sulle 3.000 parole, che arriverebbero a circa 5.000 vocaboli in base alle catalogazioni pi\u00f9 recenti.\nL'antica lingua croata \u00e8, oggi, usata soprattutto nei rapporti familiari e nelle relazioni interpersonali. Essa \u00e8 stata trasmessa per cinque secoli con la sola tradizione orale e non esistono infatti tracce di scritti, se si escludono alcune poesie.\nEssendo sempre stati fedeli alla chiesa di Roma, la messa \u00e8 stata sempre celebrata in lingua latina sino al Concilio Ecumenico Vaticano II quando fu permessa la celebrazione delle funzioni religiose nelle lingue locali. Per mancanza di sacerdoti del posto e , la celebrazione liturgica \u00e8 stata subito celebrata in lingua italiana, conservando per\u00f2 canti di lingua croata.\nLa pi\u00f9 consistente testimonianza scritta della lingua croata si ebbe a partire dal 1967 quando fu pubblicata la prima rivista bilingue italo-croata intitolata \"Na\u0161a ric/ La nostra parola\", diventata poi \"Na\u0161 jezik/La nostra lingua\", che aveva per motto la frase dell'eroe dei Croati del Molise, Nicola Neri, medico nato ad Acquaviva nel 1761 e professore di fisiologia, commissario alla guerra durante la Repubblica Partenopea, impiccato a Napoli nel 1799: "}
{"id": "1526576", "revid": "827882", "url": "https://it.wikipedia.org/wiki?curid=1526576", "title": "Val Rabbia", "text": "La Val Rabbia \u00e8 una stretta valle alpina del gruppo dell'Adamello, tributaria laterale orientale della Valle Camonica.\nMorfologia.\nIl suo imbocco \u00e8 a circa 600 metri di quota, in corrispondenza del paese di Rino in comune di Sonico, mentre la sua testata \u00e8 data dalla cima delle Granate, 3162 \n\u00c8 attraversata dal torrente Rabbia, che sfocia nel fiume Oglio.\nSi congiunge a nord con la Val Gallinera."}
{"id": "1526579", "revid": "36426", "url": "https://it.wikipedia.org/wiki?curid=1526579", "title": "Pieve di San Bartolomeo Apostolo (Ponsano)", "text": "La pieve di San Bartolomeo Apostolo si trova a Ponsano, nel comune di Volterra, in provincia di Pisa, diocesi di Volterra.\nStoria e descrizione.\nEdificata su un masso affiorante dal terreno ai margini della strada di accesso al borgo, \u00e8 una semplice costruzione di et\u00e0 romanica del tipo a capanna con capriate a vista e un piccolo coro coperto da volte a botte.\nNella facciata a filaretti di travertino si apre l'unico portale con archivolto originale e architrave rimaneggiato. Sono documentati profondi restauri tra il 1880 e il 1890. Davanti alla chiesa si trova il piccolo cimitero dove, oggetto di venerazione e di stima, spicca il tumulo di don Giuseppe Vigilanti (1867-1949) che per ventotto anni fu parroco del popolo di Ponsano."}
{"id": "1526582", "revid": "21880", "url": "https://it.wikipedia.org/wiki?curid=1526582", "title": "Cabomba", "text": "Cabomba \u00e8 un genere di piante della famiglia delle Cabombaceae.\nTassonomia.\nComprende le seguenti specie:"}
{"id": "1526583", "revid": "682976", "url": "https://it.wikipedia.org/wiki?curid=1526583", "title": "Agelao", "text": ""}
{"id": "1526586", "revid": "1573940", "url": "https://it.wikipedia.org/wiki?curid=1526586", "title": "Pamphagus", "text": "Pamphagus , \u00e8 un genere di Insetti ortotteri celiferi della famiglia Pamphagidae, diffuso nell'Italia insulare e in Tunisia e Algeria.\nDescrizione.\nSi tratta di grossi ortotteri che possono raggiungere i 10\u00a0cm di lunghezza, dalla conformazione generalmente tozza, caratterizzati da rilevanti sculture dell'esoscheletro e da una livrea variegata. \nI maschi sono in genere pi\u00f9 piccoli delle femmine.\nLa loro caratteristica pi\u00f9 peculiare \u00e8 di avere le ali quasi del tutto atrofizzate, ridotte a due moncherini.\nDistribuzione e habitat.\nL'areale del genere \"Pamphagus\" comprende Sicilia e Sardegna, Tunisia e Algeria.Molte delle specie hanno una distribuzione geografica fortemente localizzata (cosiddetti \"endemismi puntiformi\").\nSistematica.\nIl genere \"Pamphagus\" conta una ventina di specie, di cui solo tre presenti in Europa:\nAltre specie note:\nBiologia.\nGli stadi giovanili delle specie di \"Pamphagus\" presenti in Italia, grazie alle favorevoli condizioni climatiche delle regioni abitate, si accrescono durante l'inverno, per raggiungere lo stadio adulto all'inizio della primavera, a differenza della maggior parte degli ortotteri italiani che giunge a maturit\u00e0 in estate o addirittura in autunno.\nPur avendo un regime dietetico fitofago, non rappresentano un fattore di danno nei confronti dell'agricoltura.\nSono animali dai movimenti goffi e lenti, che spiccano il salto con evidente difficolt\u00e0; a causa di ci\u00f2 sono facile preda da parte degli uccelli rapaci o di altri predatori. In particolare sono componenti importanti della dieta di uccelli quali il grillaio (\"Falco naumanni\") e il falco della regina (\"Falco eleonorae\").\nConservazione.\nLa ridotta consistenza delle popolazioni e l'areale limitato rappresentano spesso un fattore di rischio e molte specie europee sono classificate come minacciate, fra le quali alcune specie endemiche italiane."}
{"id": "1526589", "revid": "1745361", "url": "https://it.wikipedia.org/wiki?curid=1526589", "title": "Anchiale", "text": "Nella mitologia greca Anchiale era il nome di una delle ninfe.\nIl mito.\nAnchiale, ninfa dell'isola di Creta, secondo una versione del mito raccontata da Apollonio Rodio, avendo stretto nelle proprie mani la terra di Oasso, nella grotta di Ditte, aveva creato i dattili, Tizia e Cileno. Secondo altre tradizioni i dattili erano stati creati da Rea, in numero di dieci come il numero delle dita da cui prendono nome.\nPareri secondari.\nSecondo altre versioni del mito, Anchiale avrebbe generato Oasse, fondatore della citt\u00e0 di Oasso, dal divino Apollo."}
{"id": "1526590", "revid": "45367", "url": "https://it.wikipedia.org/wiki?curid=1526590", "title": "Sit com", "text": ""}
{"id": "1526591", "revid": "339392", "url": "https://it.wikipedia.org/wiki?curid=1526591", "title": "Niederschlesischer Oberlausitzkreis", "text": ""}
{"id": "1526592", "revid": "1573940", "url": "https://it.wikipedia.org/wiki?curid=1526592", "title": "Chiesa di San Siro (Bargagli)", "text": "La chiesa di San Siro \u00e8 un luogo di culto cattolico situato nella borgata di Viganego, in via Giovanni Carbone, nel comune di Bargagli nella citt\u00e0 metropolitana di Genova. La chiesa \u00e8 sede della parrocchia omonima del vicariato Medio-Alto Bisagno dell'arcidiocesi di Genova.\nStoria.\nLa primitiva citazione della chiesa \u00e8 risalente a un documento del 30 gennaio 1258 e tale edificio fu quasi subito aggregato alla chiesa plebana omonima di Nervi; l'aggregazione dur\u00f2 fino al 1530 quando per decreto apostolico fu unita alla chiesa della Nativit\u00e0 di Maria Santissima di Bogliasco, nel Golfo Paradiso.\nL'unione dur\u00f2 per pochi anni poich\u00e9 il domenicano Marco Cattaneo, arcivescovo titolare della diocesi di Rodi (Grecia), smembr\u00f2 il 4 luglio del 1553 le due comunit\u00e0 e la chiesa di Viganego fu nuovamente sottoposta alla pieve di Nervi.\nFu il cardinale e arcivescovo di Genova Stefano Durazzo che nel 1645 aggreg\u00f2 Viganego al vicariato di Bargagli e in seguito al vicariato di Rosso (Davagna) dal 15 luglio 1858 su decisione del cardinale Placido Maria Tadini; oggi la comunit\u00e0 parrocchiale fa parte del vicariato Medio-Alto Bisagno dell'arcidiocesi genovese.\nDescrizione.\nIl primo ingrandimento dell'edificio si attu\u00f2 nel 1615 dove si costru\u00ec il coro ad opera del maestro Antonio di Torriggia (frazione di Laglio); altri lavori furono eseguiti nel 1619 con la costruzione della nuova canonica e negli anni 1624-1625 con l'edificazione di una cappella alla Madonna della Neve.\nNel 1674 nuovamente il coro fu interessato da nuovi ampliamenti (l'autorizzazione fu pervenuta il 22 giugno), mentre il tetto ottenne il 18 aprile del 1708 il finanziamento di 100 lire per il suo rifacimento. Ancora in un periodo che va dal 1710 al 1714 fu rivisto l'intero complesso, dalla facciata al campanile fino alle vetrate; in quello stesso periodo fu dipinto nella volta, da pittore anonimo, la raffigurazione di san Siro.\nIl cedimento e la nuova edificazione.\nPer cause ricercabili nel cedimento del terreno collinare la chiesa, nel 1928, sub\u00ec il distaccamento della facciata e della prima arcata dal tetto dell'edificio; il campanile s'inclin\u00f2 vistosamente verso la chiesa.\nIl 10 dicembre dello stesso anno l'arcivescovo di Genova cardinal Carlo Dalmazio Minoretti ne ordin\u00f2 lo sgombero totale e la conseguente sconsacrazione, con decreto del 3 luglio 1933, trasferendo ogni arredo e bene nell'oratorio di San Bartolomeo che ne assunse anche l'intitolazione della chiesa. Anche le istituzioni civili ne ordinarono la chiusura con decreto del podest\u00e0 locale, datato 8 marzo 1929, e del Genio civile di Genova per conto della prefettura in aprile.\nIl decreto del cardinale genovese Giuseppe Siri, datato al 23 giugno del 1947, ne richiedeva il restauro dell'antica chiesa, ma per diverse ragioni si decise di demolire la diroccata struttura; nel corso degli anni 1960-1961 sia la chiesa che il campanile furono demoliti.\nPer la realizzazione del nuovo edificio di culto fu scelto il progetto dell'ingegner Pierfrancesco Bozzo e l'8 marzo del 1965 si diede il via ai lavori; la prima pietra fu posizionata il 14 agosto.\nL'odierna chiesa.\nI lavori di edificazione durarono dal 1965 al 1966 e al termine fu consacrata dal cardinal Giuseppe Siri, il 17 giugno del 1967. La nuova struttura, pi\u00f9 ampia e luminosa, \u00e8 ad unica navata con due altari; il primo, quello maggiore, \u00e8 dedicato a san Siro mentre il laterale \u00e8 intitolato a Nostra Signora di Montallegro, patrona di Rapallo. Diversamente dalla precedente struttura non \u00e8 stato edificato il campanile.\nAll'interno sono conservate diverse opere pittoriche e scultoree, provenienti dal vecchio edificio, quali due statue in marmo e in legno; la prima, di scultore ignoto, \u00e8 dedicata alla \"Madonna della Neve\", la seconda ritrae la \"Madonna del Rosario con il Bambino Ges\u00f9\" dello scultore Anton Maria Maragliano.\n\u00c8 inoltre custodito un dipinto del pittore Lorenzo Fasolo di Pavia datato al 13 maggio del 1503 ritraente i \"Santi Siro, Rocco e Sebastiano\" e un gruppo ligneo sulla cassa processionale raffigurante l'apparizione mariana di Nostra Signora di Montallegro a un contadino avvenuta a Rapallo il 2 luglio del 1557."}
{"id": "1526593", "revid": "773636", "url": "https://it.wikipedia.org/wiki?curid=1526593", "title": "Pieve dei Santi Giovanni Battista e Felicita", "text": "La pieve dei Santi Giovanni Battista e Felicita \u00e8 un edificio di culto situato a Villamagna, nel comune di Volterra, in provincia di Pisa, diocesi di Volterra.\nDescrizione.\nUbicata a nord del centro abitato, bench\u00e9 segnata da ripetute modifiche e ristrutturazioni, conserva tracce dell'antica costruzione in alcune parti del paramento murario.\nNel corso del XVIII secolo l'interno fu ristrutturato con la realizzazione di altari in gesso: sempre al suo interno si possono ammirare un \"Crocifisso\" ligneo, un organo portatile a mantice e una bella tela con la \"Madonna del Rosario\", opera di Cosimo Daddi."}
{"id": "1526594", "revid": "827882", "url": "https://it.wikipedia.org/wiki?curid=1526594", "title": "Val Gallinera", "text": "La Val Gallinera \u00e8 una valle alpina del gruppo dell'Adamello, sussidiaria della Val Rabbia, a sua volta tributaria laterale orientale della Valle Camonica.\nSi trova nei comuni di Sonico ed Edolo, si congiunge alla Val Rabbia a quota 1090\u00a0m s.l.m., ed ha la sua testata presso la cima dei laghi gelati, 3254\u00a0m s.l.m.\nIl Passo di Gallinera (2319\u00a0m.s.l.m.) mette in comunicazione la Val Gallinera con la Val Paghera (Vezza d'Oglio). Presso il passo \u00e8 situato il Bivacco Valerio Festa.\nTra i suoi versanti settentrionali compresi tra la Punta Adami e la Roccia Baitone sono raccolti quattro piccoli ghiacciai che alimentano con le loro acque di fusione il torrente Rabbia."}
{"id": "1526597", "revid": "1745361", "url": "https://it.wikipedia.org/wiki?curid=1526597", "title": "Alcinoe", "text": "Alcinoe (in greco antico \u1f08\u03bb\u03ba\u03b9\u03bd\u03cc\u03b7) \u00e8 un personaggio della mitologia greca, una donna greca figlia di Polibo, re di Corinto. \nSposa di Anfiloco figlio di Dyras.\nIl mito.\nAlcinoe un giorno assunse una filatrice, ma, una volta concluso il lavoro, si rifiut\u00f2 di pagarle il compenso pattuito. Questa, di nome Nicandra, invoc\u00f2 la dea Atena, protettrice delle filatrici, che pun\u00ec Antinoe facendola innamorare di un ospite, un certo Xanto proveniente da Samo. La donna abbandon\u00f2 il marito e i figli per seguire Xanto, ma una volta partita con lui ella rinsav\u00ec, sicch\u00e9, invocando i familiari abbandonati, si suicid\u00f2 per la disperazione gettandosi in mare."}
{"id": "1526600", "revid": "1745361", "url": "https://it.wikipedia.org/wiki?curid=1526600", "title": "Alexiare", "text": "Nella mitologia greca Alexiare , Alessiare o Alessariete era il nome di uno dei figli di Eracle e di Ebe.\nIl mito.\nEracle, il famoso eroe figlio di Zeus che comp\u00ec le dodici fatiche, appena raggiunse suo padre e tutti gli dei dell'Olimpo, spos\u00f2 la bella Ebe, coppiera degli dei e dea della giovinezza, che appunto lo fece ringiovanire.\nDalla loro unione nacquero due figli, uno dei quali si chiamava appunto Alexiare e l'altro Aniceto.\nBibliografia.\nFonti.\nIn realt\u00e0 nel passo citato non si parla di Alessiare: si dice solo che Eracle vive tra gli d\u00e8i e ha per moglie Ebe \"dalle belle caviglie\"."}
{"id": "1526601", "revid": "1573940", "url": "https://it.wikipedia.org/wiki?curid=1526601", "title": "Manogea", "text": "Manogea \u00e8 un genere di ragni appartenente alla famiglia Araneidae.\nDistribuzione.\nLe tre specie oggi note di questo genere sono state reperite in America centrale e meridionale: la specie dall'areale pi\u00f9 vasto \u00e8 la \"M. porracea\", rinvenuta in varie localit\u00e0 della zona compresa fra Panama e l'Argentina.\nTassonomia.\nPer la determinazione delle caratteristiche di questo genere sono stati esaminati gli esemplari di \"Cyrtophora porracea\" , in uno studio dell'aracnologo Levi del 1997.\nDal 2002 non sono stati esaminati esemplari di questo genere.\nA marzo 2014, si compone di 3 specie:"}
{"id": "1526602", "revid": "773636", "url": "https://it.wikipedia.org/wiki?curid=1526602", "title": "Pieve della Nera", "text": "La pieve della Nera si trova nel comune di Volterra, in provincia di Pisa, diocesi di Volterra.\nFu costruita vicino ad un castello sede di libero comune, oggi ridotto a rudere."}
{"id": "1526606", "revid": "183694", "url": "https://it.wikipedia.org/wiki?curid=1526606", "title": "Carlo Felice Manara", "text": "Carlo Felice Manara \u00e8 stato professore ordinario di geometria presso varie Universit\u00e0 e professore emerito presso l\u2019Universit\u00e0 degli Studi di Milano. Studioso di problemi di geometria algebrica e differenziale, si dedic\u00f2 anche all'applicazione della matematica all'economia. Si occup\u00f2 inoltre di didattica e di storia della matematica.\nBiografia e Carriera.\nCarlo Felice Manara nacque il 31 marzo 1916 a Novara, dove crebbe e frequent\u00f2 il liceo classico. Iscrittosi nel 1934 al corso di laurea in Scienze Matematiche dell\u2019Universit\u00e0 di Milano, vi incontr\u00f2 Oscar Chisini che sempre consider\u00f2 suo maestro in Geometria; nel 1939 si laure\u00f2 con una tesi in Geometria Algebrica ed inizi\u00f2 la sua attivit\u00e0 di ricerca e didattica.\nNel 1942 spos\u00f2 Margherita Munforti; dal loro matrimonio nacquero sette figli.\nNel 1949 consegu\u00ec la libera docenza e nel 1951, vincitore di concorso, fu chiamato a ricoprire la cattedra di Geometria analitica con elementi di proiettiva presso l\u2019Universit\u00e0 di Modena, di cui fu preside della Facolt\u00e0 di Scienze MFN e prorettore dal 1954 al 1956.\nNel 1956 si trasfer\u00ec all\u2019Universit\u00e0 di Pavia e nel 1959 all\u2019Universit\u00e0 degli Studi di Milano, dove rimase fino al 1986 come professore ordinario, incaricato di vari insegnamenti di Geometria.\nNel triennio 1966 \u2013 1969 fu Preside della facolt\u00e0 di Scienze MFN. Cessata nel 1991 la sua attivit\u00e0 accademica presso l\u2019Universit\u00e0 di Milano, venne nominato Professore Emerito.\nEbbe parallelamente una lunga collaborazione con l\u2019Universit\u00e0 Cattolica di Milano, in cui svolse un\u2019intensa attivit\u00e0 didattica riguardante i corsi di Matematica finanziaria, Matematica generale, Logica matematica e Logica. Inoltre, fino al 1977 presiedette il comitato ordinatore della Facolt\u00e0 di Scienze M.F.N. dell\u2019Universit\u00e0 Cattolica, sede di Brescia. Qui tenne il corso di Matematiche elementari da un punto di vista superiore dal 1979 al 1991.\nNel 1969 inizi\u00f2 una decennale collaborazione con il Dipartimento di Econometria della Facolt\u00e0 di Scienze Economiche e Sociali dell\u2019Universit\u00e0 di Ginevra.\nFu membro del Comitato Ordinatore della Facolt\u00e0 di Scienze dell\u2019Universit\u00e0 della Calabria dal 1971 al 1974; condirettore, con Modesto Ded\u00f2, del \"Periodico di Matematiche\"; nel 1975 -76 presidente del CEPES (Centre Europ\u00e9en Pour l\u2019Enseignement Sup\u00e9rieur) dell\u2019UNESCO; nel 1982 membro del Consiglio Direttivo dell\u2019IRRSAE della Lombardia.\nNel 1987 ricevette la Laurea Honoris Causa in Filosofia, conferitagli dall\u2019Universit\u00e0 Cattolica di Milano.\nFu membro dell\u2019Istituto Lombardo Accademia di Scienze e Lettere, dell\u2019Accademia nazionale di Scienze, Lettere e Arti di Modena, dell\u2019Acad\u00e9mie Internationale de Philosophie de Science di Bruxelles.\nNegli anni successivi al 1991 continu\u00f2 attivamente l\u2019attivit\u00e0 di ricerca, didattica e divulgazione, come collaboratore di corsi di aggiornamento dell\u2019Universit\u00e0 Cattolica e del Centro Ricerche Didattiche \u201cUgo Morin\u201d , e con numerosi articoli ed interventi a convegni; il suo interesse, in quel periodo, si volse in particolare alle problematiche riguardanti l\u2019insegnamento della matematica in situazione di difficolt\u00e0 dei discenti.\nCattolico convinto, impegnato nel sociale, fu tra i componenti del comitato promotore del referendum sul divorzio, diretto ad abrogare la legge che, nel 1970, aveva introdotto in Italia l'istituto del divorzio.\nBibliografia scientifica.\nCarlo Felice Manara ha prodotto pi\u00f9 di 300 pubblicazioni su vari soggetti; oltre 200 di esse riguardano argomenti di ricerca scientifica, libri di testo, e considerazioni su epistemologia, storia e didattica della matematica. La commemorazione scritta da A. Lanteri e M. Marchi, in: \"\u201cCommemorazione di Carlo Felice Manara. La Matematica nella societ\u00e0 e nella cultura. 1 (2012), 31-56 (UMI)\"\", illustra tutti gli aspetti del suo lavoro scientifico e contiene la bibliografia scientifica.\nL\u2019elenco delle pubblicazioni, comprendente anche i contributi di carattere pi\u00f9 generale, \u00e8 accessibile alla voce \"\u201cBibliografia generale\u201d\" del sito dedicato.\nAltre Testimonianze.\nLa figura intellettuale e morale di Carlo Felice Manara \u00e8 stata ricordata nelle commemorazioni tenute da alcuni suoi colleghi e amici presso l'Istituto Lombardo, l'Accademia di Scienze, Lettere ed Arti di Modena \ne in varie riviste"}
{"id": "1526607", "revid": "1573940", "url": "https://it.wikipedia.org/wiki?curid=1526607", "title": "Prioria dei Santi Ippolito e Cassiano a Sensano", "text": "La prioria dei Santi Ippolito e Cassiano si trova in localit\u00e0 Sensano, nel comune di Volterra, in provincia di Pisa, diocesi di Volterra.\nStoria e descrizione.\nRicordata nelle decime papali del 1275, la chiesa, risalente forse al secolo XII, sub\u00ec profondi restauri nel XVII e nel XVIII secolo.\nCon l'ingresso preceduto da un porticato privo di ogni elemento decorativo, mostra all'interno, ad una sola navata, la sua struttura romanica.\nAccanto alla chiesa, dentro ad un Madonnino, \u00e8 collocata una statua in cotto di Sant'Ottaviano in atto di offrire al cielo il modellino della citt\u00e0, in segno di protezione. Nell'iscrizione alla base, dopo il nome del santo, due parole esprimono il titolo con cui nei secoli il santo \u00e8 stato sempre invocato dai volterrani: \"Advocatus Vulterrarum\"."}
{"id": "1526610", "revid": "1610933", "url": "https://it.wikipedia.org/wiki?curid=1526610", "title": "Alice (Nereide)", "text": "Nella mitologia greca, Alice era una delle figlie di Nereo e di Doride.\nIl mito.\nAlice era una delle nereidi, le ninfe marine del Mar Mediterraneo che secondo il mito erano cinquanta. \nSuo padre Nereo, il vecchio del mare, sapeva prevedere il futuro mentre la madre Doride era ritenuta dai latini il mare stesso."}
{"id": "1526613", "revid": "287204", "url": "https://it.wikipedia.org/wiki?curid=1526613", "title": "Tangrowth", "text": ""}
{"id": "1526615", "revid": "773636", "url": "https://it.wikipedia.org/wiki?curid=1526615", "title": "Chiesa di San Martino (Roncolla)", "text": "La chiesa di San Martino \u00e8 un edificio di culto situato a Roncolla, nel comune di Volterra, in provincia di Pisa.\nStoria e descrizione.\nFu fatta edificare da mons. Mario Guarnacci secondo il progetto presentato al granduca il 26 luglio 1777 e consacrata il 30 settembre 1779: l'erezione del fonte battesimale fu decretata nel 1823.\nSulla facciata in pietra volterrana si apre il portale con sovrastante stemma gentilizio della famiglia Guarnacci; nella lunetta \u00e8 inserita una lastra con nastri e nodi intrecciati, di gusto preromanico, proveniente forse dalla vecchia chiesa esistente sul poggio di san Martino, detto nel medioevo Monte Rodolfo.\nNell'interno, sull'altare maggiore \u00e8 collocata la tavola raffigurante la \"Madonna col Bambino fra i santi Martino di Tours\" (eponimo della parrocchia)\" e San Biagio\", opera giovanile di Cosimo Daddi."}
{"id": "1526616", "revid": "767487", "url": "https://it.wikipedia.org/wiki?curid=1526616", "title": "Monumento al Guerriero di Legnano", "text": "Il monumento al Guerriero di Legnano \u00e8 una statua bronzea dedicata ad un combattente dell'omonima battaglia medievale. Situata a Legnano, la statua rappresenta un soldato in una posa poi diventata famosa, con lo scudo nella mano sinistra e la spada alzata nella destra in modo da simboleggiare il giubilo per la fine della battaglia di Legnano e per la sconfitta di Federico Barbarossa. Realizzato da Enrico Butti, \u00e8 stato inaugurato il 29 giugno 1900.\nStoria.\n\u00c8 stato costruito in seguito ad un discorso proferito da Giuseppe Garibaldi il 16 giugno 1862 durante la sua visita a Legnano su invito del sindaco Andrea Bossi. In questo discorso l'Eroe dei due mondi esort\u00f2 i legnanesi a erigere un monumento a ricordo della famosa battaglia del 29 maggio 1176, dove i comuni della Lega Lombarda sconfissero l'esercito imperiale di Federico Barbarossa. Garibaldi parl\u00f2 da un balcone di un edificio non pi\u00f9 esistente che si trovava all'angolo tra corso Garibaldi e via Crispi: al suo posto ora si trova il retro della sede centrale della Banca di Legnano. A ricordo dell'avvenimento, sul muro perimetrale dell'edificio che ospita la banca, \u00e8 stata apposta una targa commemorativa. A Legnano Garibaldi pronunci\u00f2 queste parole: \nLa battaglia di Legnano venne riscoperta durante il Risorgimento, quando nacque il desiderio di cacciare gli austriaci dal suolo nazionale con l'obiettivo finale di unificare l'Italia. In questo contesto storico, la battaglia di Legnano assurse a simbolo della lotta, poi vittoriosa, degli italiani contro il dominio straniero. In seguito, pi\u00f9 attente disamine storiche portarono alla conclusione che i comuni della Lega Lombarda coinvolti nella lotta contro il Barbarossa non erano percorsi da fermenti patriottici ma avessero un solo obiettivo, quella di ottenere una maggiore autonomia dal Sacro Romano Impero\nIl 24 maggio 1876, in occasione del settecentesimo anniversario della battaglia, la Societ\u00e0 Archeologica Milanese e il comune di Legnano, stimolati dal discorso di Garibaldi, inaugurarono a Legnano, in ricordo del celebre scontro medievale, una prima statua realizzata dallo scultore Egidio Pozzi.\nPer reperire i fondi necessari, venne aperta una sottoscrizione nazionale che diede il risultato sperato, mentre per realizzare l'opera furono interpellati lo scultore Egidio Pozzi e l'architetto Achille Sfondrini (quest'ultimo per progettare il basamento).\nLa genesi della scultura fu per\u00f2 difficile, dato che sorsero molti problemi, soprattutto collegati al desiderio dei milanesi di costruire il monumento nella propria citt\u00e0, volont\u00e0 che fu poi disattesa. A causa del ritardo accumulato, per il 24 maggio 1876, giorno previsto per l'inaugurazione, venne realizzato solo il basamento. Per non far slittare ulteriormente la celebrazione, la statua venne realizzata in cartapesta e gesso, materiali che non consentirono alla scultura di resistere alle intemperie.\nIl primo monumento al Guerriero di Legnano, alle prime precipitazioni atmosferiche, si sciolse e venne sostituito, nel 1900, da quella attuale, che \u00e8 di Enrico Butti, all'epoca professore all'Accademia di belle arti di Brera. Butti, che venne incaricato nel 1895, mostr\u00f2 per la prima volta al pubblico il modello dell'opera alla Triennale di Milano del 1897, dove ebbe un grande successo. Questo successo ebbe origine dall'impronta che fu data da Butti alla statua: sebbene di stile contenuto e morigerato, questo Guerriero di Legnano trasmetteva suggestioni che rimandavano all'eroismo dei fanti lombardi coinvolti nella battaglia.\nLa seconda statua dedicata al Guerriero di Legnano \u00e8 stata inaugurata il 29 giugno 1900. I festeggiamenti, che durarono tre giorni, dal 29 giugno al 1\u00ba luglio, previdero diversi eventi collaterali, tra cui un ricevimento ufficiale, un convegno turistico, la cerimonia dell'inaugurazione del nuovo poligono di tiro, un banco di beneficenza, un torneo di scherma, gare ciclistiche e di corsa e fuochi d'artificio in piazza San Magno, all'epoca chiamata piazza Maggiore. Fu anche coniata una medaglia commemorativa e venne scritto un componimento musicale, melodia di Beniamino Proverbio e testo di Luigi Mensi, che richiamava la celebre battaglia.\nL'opera.\nSorge in piazza Monumento, vicino alla stazione ferroviaria della citt\u00e0. La statua rappresenta un soldato in una posa poi diventata famosa, con lo scudo nella mano sinistra e la spada alzata nella destra in modo da simboleggiare il giubilo per la fine della battaglia di Legnano e per la sconfitta di Federico Barbarossa.\nIl Guerriero \u00e8 allungato verso l'alto, con questa proiezione verticale che \u00e8 accentuata dalla forma complessiva dell'opera, che \u00e8 triangolare allungata. Questo slancio \u00e8 acuito da una linea ideale verticale passante dalla gamba sinistra, che punta rigidamente sul terreno, alla spada protesa verso l'alto. La forma complessiva della statua \u00e8 poi completata da un'altra linea, questa volta obliqua, che congiunge lo scudo con la gamba destra; quest'ultima poggia - a differenza della gamba sinistra - leggermente piegata puntando su uno spuntone di roccia che emerge dal terreno.\nIl soldato ha poi uno sguardo duro e combattivo che \u00e8 rivolto verso la direzione indicata dalla spada. La statua comunica, a detta degli esperti, un messaggio sobrio senza pomposit\u00e0 o retorica.\nIl basamento \u00e8 di granito grigio. Sul lato frontale del basamento \u00e8 rappresentata Porta Romana, da cui i milanesi uscirono con il Carroccio diretti a Legnano in attesa dello scontro con il Barbarossa. Sul lato sinistro \u00e8 invece presente l'elenco delle citt\u00e0 associate nella Lega Lombarda, mentre sulle altre due superfici sono raffigurate alcune fasi della battaglia di Legnano. Il monumento \u00e8 poi cintato da una significativa cancellata in ferro battuto.\nAl Museo Casa Natale di Michelangelo Buonarroti di Caprese Michelangelo, \u00e8 conservato un modello del monumento.\nL'iconografia.\nL'iconografia del monumento \u00e8 stata in seguito utilizzata come logo da:"}
{"id": "1526631", "revid": "767487", "url": "https://it.wikipedia.org/wiki?curid=1526631", "title": "Museo civico Guido Sutermeister", "text": "Il Museo civico Guido Sutermeister \u00e8 un museo archeologico di Legnano, nella citt\u00e0 metropolitana di Milano, in Lombardia, intitolato all'archeologo Guido Sutermeister, che ne volle la fondazione.\nDescrizione.\n\u00c8 stato allestito nel 1929 grazie alla volont\u00e0 di Guido Sutermeister, che fece un'assidua ricerca archeologica sul territorio tra il 1925 e il 1964. Le collezioni si sono poi arricchite con materiale giunto al museo da scavi della Soprintendenza Archeologica della Lombardia e da donazioni di privati.\nIl Museo civico Guido Sutermeister conserva, in particolare, materiale proveniente dalla citt\u00e0 e dal territorio circostante. La maggior parte dei reperti archeologici esposti al museo risale a un periodo compreso tra la preistoria e l'epoca medioevale longobarda, con particolare riferimento all'et\u00e0 romana imperiale. I ritrovamenti conservati testimoniano la frequentazione della zona fin dall'Et\u00e0 del rame e l'esistenza di una civilt\u00e0 stanziale sin dall'Et\u00e0 del bronzo.\nAll'interno del museo, fino al 2012, erano presenti anche le tre grandi tele di Gaetano Previati, pittore ferrarese vissuto tra la seconda met\u00e0 dell'Ottocento e i primi del Novecento, rappresentanti i tre momenti fondamentali della battaglia di Legnano: la \"Preghiera\", la \"Battaglia\" e la \"Vittoria\". Le opere sono state trasferite nella sezione \"Spazio Castello\" al castello di San Giorgio.\nNel 2004 il museo civico Sutermeister \u00e8 diventato \"sede museale certificata\"; con questo riconoscimento, che \u00e8 stato conferito dalla Regione Lombardia, il polo espositivo legnanese ha acquisito ufficialmente lo status di \"museo\". Ha una superficie espositiva di circa 250 m\u00b2.\nIl complesso architettonico.\nStoria.\nL'edificio che ospita il museo riprende lo stile architettonico del Maniero Lampugnani, dimora quattrocentesca di una delle nobili famiglie della zona, i Lampugnani. Questo palazzo gentilizio, che si trovava tra la moderna strada statale del Sempione e il fiume Olona, pi\u00f9 o meno presso largo Franco Tosi, \u00e8 stato demolito nel 1927.\nIl museo, che sorge pi\u00f9 a nord rispetto all'antico Maniero Lampugnani, \u00e8 stato costruito nei pressi del convento di Sant'Angelo, ora non pi\u00f9 esistente.\nPer la costruzione del complesso museale sono stati utilizzati alcuni resti originali del Maniero Lampugnani recuperati durante la demolizione dell'edificio: soffitti lignei a cassettoni, colonne e camini. Dalla demolizione si \u00e8 anche salvata una mensola in cotto raffigurante un putto. Questa mensola, che faceva parte di una finestra del Maniero Lampugnani e che riporta scolpito l'anno 1420, \u00e8 ospitata all'interno del museo.\nL'edificio.\nIl complesso architettonico, che ha forma a \"L\" e che \u00e8 stato costruito nel 1928, \u00e8 diviso in due livelli ed \u00e8 arricchito da una torretta quadrata che svetta sul secondo piano. Il primo piano comprende un porticato a cinque arcate che \u00e8 formato da alcune colonne recuperate dal Maniero Lampugnani; questo spazio aperto occupa l'ala dell'edificio che si sviluppa verso l'ingresso di corso Garibaldi. La torretta \u00e8 situata nel punto di intersezione delle due ali, dove sono state ricavate anche le scale che mettono in comunicazione i vari piani.\nIl corpo dell'edificio \u00e8 in mattoni, mentre i soffitti sono lignei a cassettoni. Alcuni solai lignei, come gi\u00e0 accennato, appartenevano all'antica dimora gentilizia dei Lampugnani. I pavimenti interni, che sono in pietra, sono ricoperti da parquet e moquette. I motivi geometrici che sono incisi a graffito sulle pareti esterne del museo si ispirano agli affreschi un tempo presenti sulle pareti del Maniero Lampugnani; queste pitture, che si sono salvate dalla distruzione del palazzo che le ospitava, sono ora conservate presso la Torre Colombera, ovvero in un antico edificio rinascimentale legnanese che funge da sezione distaccata del museo. Il Museo civico Guido Sutermeister \u00e8 inserito in un piccolo giardino; staccata dall'edificio espositivo \u00e8 presente l'abitazione del custode, che \u00e8 stata costruita con il medesimo stile architettonico dell'edificio principale.\nIl complesso museale possiede cinque sale di esposizione interne: la saletta della torre, lo studiolo, il salone d'onore, la sala della loggetta e la sala delle esposizioni. Anche il portico \u00e8 adibito a spazio espositivo.\nI reperti.\nIl porticato.\nIl porticato ospita i reperti in pietra trovati nella zona. La collezione \u00e8 formata, tra l'altro, da are e steli funerari, macine, una sepoltura in cassa litica, ossuari e un'ancora in piombo, tutti risalenti all'et\u00e0 romana; d'epoca romana tardo imperiale sono invece alcuni sarcofagi.\nAi reperti dell'antichit\u00e0 classica si aggiungono, tra gli altri, i resti di alcuni camini che un tempo arricchivano le dimore rinascimentali legnanesi; queste ultime sono state demolite nei primi decenni del XX secolo, cio\u00e8 nello stesso periodo in cui venne fondato il museo.\nPer quanto concerne il materiale in pietra risalente all'antichit\u00e0 classica, sono di particolare importanza alcune iscrizioni: sulle are \u00e8 riportata la loro intitolazione, mentre sulle sepolture \u00e8 scolpito il nome delle \"gens\" romane a cui appartenevano le tombe.\nLo studiolo.\nNel cosiddetto \"studiolo\" \u00e8 conservata la collezione, un tempo privata, che appartenne a Emilio Sala, noto collezionista locale di reperti archeologici. Alla morte del possessore venne comperata dall'associazione locale Famiglia Legnanese, che la don\u00f2 al museo. La collezione \u00e8 formata da materiale archeologico che risale ai secoli precedenti alla conquista romana dell'Italia.\nPi\u00f9 precisamente, i 57 reperti conservati nello studiolo risalgono alla civilt\u00e0 greca dell'Italia meridionale, alla civilt\u00e0 etrusca e alle civilt\u00e0 preromane dell'Italia settentrionale; sono quindi ascrivibili a un periodo storico compreso tra il IX secolo a.C. e il III secolo a.C..\nDegni di nota sono una fibula in bronzo del IX secolo a.C. trovata nel Lazio, un pettorale ornamentale in bronzo rinvenuto in Italia settentrionale e risalente a un periodo compreso tra il VII secolo a.C. e il VI secolo a.C., un \"alabastron\" prodotto in Attica nel VII secolo a.C. (ma appartenente a signori etruschi), una patera realizzata in Magna Grecia e risalente a un periodo compreso tra il IV secolo a.C. e il III secolo a.C. e una preziosa \"lekanis\", prodotta a Centuripe, in Sicilia, che \u00e8 caratterizzata da decorazioni plastiche e dipinte e che \u00e8 databile al III secolo a.C. La collezione \u00e8 completata da ceramiche di pregio che risalgono a un periodo compreso tra il VII e il III secolo a.C.\nLa saletta della torre.\nNella saletta della torre \u00e8 conservata la collezione numismatica del museo. Questa raccolta comprende monete antiche (dall'antica Grecia all'epoca medioevale longobarda) e coni moderni (dal Medioevo all'Impero austriaco). La collezione \u00e8 formata da monete d'oro, d'argento, di bronzo e di rame che sono state reperite nella zona.\nAlcune monete sono frutto di donazioni di privati, mentre altre sono state trovate durante gli scavi archeologici effettuati sul territorio. Molto spesso le monete antiche trovate in zona durante gli scavi hanno permesso la datazione dell'intero sito archeologico.\nCi\u00f2 \u00e8 successo in particolar modo per le monete romane, che sono state principalmente trovate all'interno di necropoli: secondo le credenze dell'epoca, essendo sepolte insieme al defunto, ne consentivano il passaggio nell'oltretomba grazie al pagamento dell'\"obolo di Caronte\", ovvero del pedaggio da versare al traghettatore dell'Ade per trasportare l'anima nell'aldil\u00e0.\nDi molte altre monete, principalmente quelle frutto di donazioni, non \u00e8 invece conosciuta la provenienza.\nLa saletta delle esposizioni, il salone d'onore e la loggetta.\nAll'interno della saletta delle esposizioni, del salone d'onore e della cosiddetta \"loggetta\" sono conservati i ritrovamenti archeologici rinvenuti a Legnano e nelle zone circostanti. La collezione di reperti comprende pezzi databili dall'et\u00e0 del rame all'epoca medioevale longobarda.\nL'et\u00e0 del rame \u00e8 rappresentata da un solo pezzo: un frammento di vaso campaniforme legato alla cultura di Remedello che risale al III millennio a.C. e che \u00e8 il pi\u00f9 antico reperto archeologico trovato nel Legnanese.\nL'et\u00e0 del bronzo \u00e8 rappresentata dai ritrovamenti legati alla cultura di Canegrate, che risalgono al XIII secolo a.C. Nel Legnanese, dello stesso periodo storico, sono stati trovati altri reperti, tra cui resti di abitazioni.\nLa prima et\u00e0 del ferro \u00e8 invece rappresentata da ritrovamenti legati alla cultura di Golasecca recente (VI-V secolo a.C.), mentre alla seconda era del ferro (IV-I secolo a.C.) sono legati ritrovamenti ascrivibili alla cultura di La T\u00e8ne. Di questa epoca \u00e8 degno di nota il corredo denominato il \"Guerriero di Pontevecchio\"; \u00e8 formato dagli armamenti di un soldato del I secolo a.C. che sono stati trovati nell'omonima frazione di Magenta.\nRicchissima \u00e8 la collezione di reperti d'epoca romana: la datazione parte dalla prima et\u00e0 imperiale (I secolo a.C.) e arriva all'epoca tardo imperiale (V secolo d.C.). Questa abbondanza di ritrovamenti dimostra un'assidua frequentazione della zona durante questo periodo storico, con una cospicua popolazione stanziale che abitava le sponde del fiume Olona.\nDa un punto di vista cronologico, chiudono la collezione di queste sale i ritrovamenti databili all'epoca medioevale longobarda (568-774 d.C.). Tra i reperti longobardi conservati, degno di nota \u00e8 un vaso a fiasca decorato a stampiglia che \u00e8 stato scoperto a Inveruno e che risale ai primi decenni del VII secolo d.C., cio\u00e8 all'inizio della dominazione longobarda"}
{"id": "1526635", "revid": "7077", "url": "https://it.wikipedia.org/wiki?curid=1526635", "title": "Palazzo Acquaviva Coppola", "text": "Il Palazzo Acquaviva Coppola \u00e8 un edificio residenziale di Napoli, situato tra via del Parco Margherita e via San Pasquale, nel quartiere Chiaia.\nL'edificio, progettato da Augusto Acquaviva Coppola nel 1912, unisce tendenze partenopee ad influenze derivate dalla secessione viennese di Otto Wagner.\nIl palazzo sorge in pendenza ed \u00e8 servito dalle due strade poste a quote differenti, per cui l'articolazione del corpo di fabbrica \u00e8 stata risolta suddividendo la struttura in due parti apparentemente indipendenti.\nLa decorazione esterna, in via del Parco Margherita, s'ispira a motivi classicheggianti determinati dall'asse di simmetria della facciata, mentre il lato di via San Pasquale assume caratteri baroccheggianti.\nIn via San Pasquale si apre l'ingresso per il Teatro Sancarluccio."}
{"id": "1526639", "revid": "174925", "url": "https://it.wikipedia.org/wiki?curid=1526639", "title": "Ibridazione in situ", "text": ""}
{"id": "1526642", "revid": "1900059", "url": "https://it.wikipedia.org/wiki?curid=1526642", "title": "T\u00e2rgu Mure\u0219", "text": "T\u00e2rgu Mure\u0219, in passato \"Mure\u0219-O\u0219orhei\" (in latino \"Novum Forum Siculorum\", in ungherese \"Marosv\u00e1s\u00e1rhely\", in tedesco \"Neumarkt am Mieresch\") \u00e8 un municipio della Romania di abitanti, capoluogo del distretto di Mure\u0219, ed \u00e8 situato nella regione storica della Transilvania.\nFanno parte dell'area amministrativa anche le localit\u00e0 di Mure\u0219eni e Remetea.\nSociet\u00e0.\nEvoluzione demografica.\nCome tutta la Transilvania, anche T\u00e2rgu Mure\u0219 \u00e8 stata per molto tempo parte del Regno d'Ungheria e permane quindi una forte presenza di abitanti di origine ungherese, pur nettamente diminuita nel corso del XX secolo (nel 1910 gli abitanti di etnia ungherese erano l'89% della popolazione).\nOggi la popolazione \u00e8 costituita per circa il 50% da romeni e per oltre il 45% da ungheresi; si registra inoltre la presenza di una comunit\u00e0 rom (2,5% circa) e una minima presenza tedesca.\nStoria.\nGli scavi archeologici effettuati nella zona della citt\u00e0 hanno evidenziato insediamenti umani risalenti all'Et\u00e0 del ferro e all'Et\u00e0 del bronzo, mentre sono stati ritrovati manufatti, come vasi in ceramica, ossa animali lavorate, oggetti di bronzo e statuette di epoca certamente antecedente al 2000 a.C.\nIl primo documento ufficiale in cui la citt\u00e0 viene citata risale al 1332 e testimonia il pagamento di una decima di 40 danari a un sacerdote di \"Novum Forum Siculorum\".\nNel 1405 il Re d'Ungheria Sigismondo di Lussemburgo garant\u00ec alla citt\u00e0, allora chiamata \"Sz\u00e9kelyv\u00e1s\u00e1rhely\", il diritto di organizzare fiere e mercati; successivamente, nel 1482, il Re Mattia Corvino la dichiar\u00f2 residenza regale.\nLa citt\u00e0 divenne un municipio nel 1616 e cambi\u00f2 il proprio nome in \"Marosv\u00e1s\u00e1rhely\", l'equivalente ungherese di T\u00e2rgu Mure\u0219 (letteralmente \"Mercato del Mure\u0219\"), ma il grande sviluppo economico e culturale doveva venire oltre un secolo dopo, nel 1754, quando la citt\u00e0 divenne la sede della Suprema corte di giustizia della Transilvania. La presenza di importanti funzioni amministrative port\u00f2 anche allo sviluppo della rete dei servizi ad esse necessari, come la creazione della prima tipografia della citt\u00e0, avvenuta nel 1786.\nT\u00e2rgu Mure\u0219 vide anche nascere le prime idee rivoluzionarie e di rivendicazione dei diritti dei romeni che vivevano in Transilvania, idee che dovevano portare alla Rivoluzione del 1848, guidata da quel Avram Iancu che all'epoca era un giovane avvocato attivo in citt\u00e0.\nL'immagine della citt\u00e0, fino ad allora tipicamente provinciale, cambi\u00f2 radicalmente tra la fine del XIX e l'inizio del XX secolo, grazie in particolare al rinnovamento urbanistico voluto dal sindaco Gy\u00f6rgy Bern\u00e1dy. Vennero eretti tre monumenti dedicati a J\u00f3zef Bem (1880), Lajos Kossuth (1893) e Ferenc II R\u00e1k\u00f3czi (1907), che per\u00f2 verranno tutti e tre distrutti nel 1923. Sono di questo periodo inoltre il Palazzo Municipale ed il Palazzo della Cultura.\nDopo la Prima guerra mondiale la citt\u00e0 entr\u00f2 con tutta la Transilvania a far parte della Romania e per tutto il periodo tra le due guerre conobbe un importante sviluppo economico.\nPassata temporaneamente sotto il Regno d'Ungheria tra il 1940 ed il 1944 a seguito del Secondo arbitrato di Vienna, dopo la Seconda guerra mondiale torn\u00f2 a far parte della Romania e fu oggetto di una massiccia opera di industrializzazione da parte del regime comunista, che fece diventare T\u00e2rgu Mure\u0219 il centro politico e soprattutto economico dell'intera regione.\nIl crollo delle attivit\u00e0 industriali dopo la rivoluzione romena del 1989 che port\u00f2 alla caduta di Nicolae Ceau\u0219escu ebbe pesanti conseguenze sulla citt\u00e0, che fu inoltre teatro nel marzo 1990 di aspri scontri tra la comunit\u00e0 romena e quella ungherese (conflitto interetnico di T\u00e2rgu Mure\u0219). Una parte non trascurabile della popolazione decise di emigrare per far fronte alla mancanza di posti di lavoro in citt\u00e0 e soltanto negli ultimi anni massicci investimenti, soprattutto stranieri, stanno facendo ricrescere le attivit\u00e0 industriali e commerciali.\nEconomia.\nOggi T\u00e2rgu Mure\u0219, come si \u00e8 detto, mantiene le caratteristiche economiche di una citt\u00e0 prettamente industriale: attualmente si contano circa aziende di diverso tipo e dimensioni. Le attivit\u00e0 principali sono la meccanica pesante, l'industria alimentare, l'industria tessile, l'industria chimica e quella della lavorazione del legno; le maggiori aziende sono in mano ad investitori stranieri, che le hanno acquisite dopo la crisi successiva alla caduta del regime comunista.\nInfrastrutture e trasporti.\nRete urbana.\nIl trasporto locale \u00e8 garantito da un'azienda di propriet\u00e0 municipale e conta su una rete di 30 linee di autobus che collegano le varie zone della citt\u00e0.\nCollegamenti stradali.\nLa citt\u00e0 \u00e8 attraversata dalla strada europea E60 che, sul territorio romeno, unisce Oradea a Costanza. \u00c8 inoltre terminale della strada nazionale DN15, che la collega con Bac\u0103u.\nCollegamenti ferroviari.\nLa linea ferroviaria principale che attraversa T\u00e2rgu Mure\u0219 \u00e8 la cosiddetta \"Magistrala 405\", che unisce R\u0103zboieni, localit\u00e0 facente parte della citt\u00e0 di Ocna Mure\u0219, a Deda; in queste citt\u00e0 sono disponibili i collegamenti con Bucarest, Satu Mare e Oradea.\nTrasporti aerei.\nLa citt\u00e0 dispone di uno scalo aeroportuale, l'Aeroporto di T\u00e2rgu Mure\u0219-Transilvania, con collegamenti sia nazionali che internazionali, in particolare con Budapest, Londra e Monaco di Baviera.\nInoltre, l'Aeroporto di Cluj si trova a soltanto da T\u00e2rgu Mure\u0219.\nEducazione.\nOltre alle numerose scuole inferiori, a 26 scuole superiori (6 licei, 10 istituti tecnici e 10 istituti professionali), la citt\u00e0 pu\u00f2 contare su 6 istituti a livello universitario, 3 pubblici e 3 privati:\nMonumenti e luoghi d'interesse.\nTra i principali monumenti della citt\u00e0 si segnalano:"}
{"id": "1526643", "revid": "106908", "url": "https://it.wikipedia.org/wiki?curid=1526643", "title": "Senatori della X legislatura del Regno d'Italia", "text": "Elenco dei senatori della X legislatura del Regno d'Italia nominati dal re Vittorio Emanuele II divisi per anno di nomina.\nIl numero indicato \u00e8 quello della serie cronologica ufficiale."}
{"id": "1526644", "revid": "712828", "url": "https://it.wikipedia.org/wiki?curid=1526644", "title": "Hitmonchan", "text": ""}
{"id": "1526645", "revid": "287204", "url": "https://it.wikipedia.org/wiki?curid=1526645", "title": "Targu Mures", "text": ""}
{"id": "1526646", "revid": "287204", "url": "https://it.wikipedia.org/wiki?curid=1526646", "title": "Electivire", "text": ""}
{"id": "1526651", "revid": "123523380", "url": "https://it.wikipedia.org/wiki?curid=1526651", "title": "Chariteo", "text": "Biografia.\nDi nobile famiglia originaria di Tortosa che ha annoverato anche Esteve de Garret, 48\u00ba Presidente della Generalitat di Catalogna, nacque a Barcellona nel 1450 e si trasfer\u00ec a Napoli al seguito di Alfonso I tra il 1467 e il 1468. Spos\u00f2 Petronilla Vignoles, detta \"Nisaea\".\nNella citt\u00e0 italiana venne a contatto con raffinati poeti come il Sannazaro e il Pontano e dagli accademici pontaniani ebbe il soprannome di Chariteo che vuol dire \"figlio delle Grazie\" per le sue numerose doti come quelle di oratore, di letterato colto e di musicista.\nNel 1486 fu nominato conservatore del Regio sigillo grande e nel 1495 sostitu\u00ec il Pontano nella carica di segretario di Stato di Ferdinando II detto il Ferrandino.\nDurante l'occupazione di Carlo VIII, che dur\u00f2 dal febbraio al luglio 1495, Ferrandino venne mandato in esilio e il Chariteo lo segu\u00ec insieme a tutta la corte a Procida, Ischia, in Sicilia in Calabria, fin quando il Re fece il suo ingresso trionfale a Napoli il 7 di luglio di quell\u2019anno.\nNel 1501, quando l'attacco di Luigi XII fece cadere la dinastia aragonese, egli lasci\u00f2 un'altra volta la citt\u00e0 di Napoli e si trasfer\u00ec a Roma dove trov\u00f2 protezione sotto Agostino Chigi ed entr\u00f2 a far parte del circolo letterario di Angelo Colocci.\nNel 1503, quando i francesi vennero allontanati da Napoli e venne nominato re Ferdinando il Cattolico, egli pot\u00e9 ritornare a Napoli dove svolse i numerosi incarichi assegnatigli da Consalvo di Cordova, che era governatore del re.\nScrisse in questi anni un canzoniere \"Endymione\" in italiano sul modello petrarchesco, dedicato ad una donna di nome Luna, pubblicato a Napoli da Caneto nel 1506, oltre a due poemi in terza rima intitolati la \"Pascha\" e le \"Metamorfosi\", pubblicati nel 1509."}
{"id": "1526653", "revid": "287204", "url": "https://it.wikipedia.org/wiki?curid=1526653", "title": "Porygon-Z", "text": ""}
{"id": "1526656", "revid": "287204", "url": "https://it.wikipedia.org/wiki?curid=1526656", "title": "Porygon2", "text": ""}
{"id": "1526658", "revid": "712828", "url": "https://it.wikipedia.org/wiki?curid=1526658", "title": "Porygon", "text": ""}
{"id": "1526662", "revid": "2250", "url": "https://it.wikipedia.org/wiki?curid=1526662", "title": "Benedetto Garreth", "text": ""}
{"id": "1526663", "revid": "287204", "url": "https://it.wikipedia.org/wiki?curid=1526663", "title": "Numel", "text": ""}
{"id": "1526666", "revid": "287204", "url": "https://it.wikipedia.org/wiki?curid=1526666", "title": "Gallade", "text": ""}
{"id": "1526668", "revid": "599013", "url": "https://it.wikipedia.org/wiki?curid=1526668", "title": "Chiesa di San Lorenzo (Mazzolla)", "text": "La chiesa di San Lorenzo \u00e8 un edificio di culto situato a Mazzolla, nel comune di Volterra, in provincia di Pisa, diocesi di Volterra.\nStoria.\n\u00c8 ricordata dal 1276 e le faceva capo tutto il vasto territorio del Berignone, foresta vescovile divenuta demaniale per incameramento.\nNel 1579 le fu decretata l'erezione del fonte battesimale.\nDescrizione dell'edificio.\nL'edificio ad una sola navata, con copertura a capriate, presenta una facciata a vela, intonacata in seguito a restauri avvenuti nel 1806. Ad aula unica, senza abside, con la facciata volta a ponente, la chiesa conserva nei fianchi l'originale paramento medievale, mentre nel secolo scorso la facciata \u00e8 stata modificata sovrapponendovi caratteri eclettici.\nAll'interno una tela di Cosimo Daddi di fine Cinquecento, raffigurante l\"'Immacolata Concezione\", orna l'altare maggiore."}
{"id": "1526670", "revid": "307923", "url": "https://it.wikipedia.org/wiki?curid=1526670", "title": "Ostbahnhof", "text": "Per Ostbahnhof (in tedesco \"stazione orientale\") si possono intendere:"}
{"id": "1526671", "revid": "135224", "url": "https://it.wikipedia.org/wiki?curid=1526671", "title": "Volume di distribuzione", "text": "Il volume di distribuzione (Vd), o volume apparente di distribuzione \u00e8 un parametro farmacocinetico che indica la capacit\u00e0 di diffusione e penetrazione dei farmaci nei vari organi e tessuti dell'organismo. Si definisce come il volume teorico che sarebbe necessario a contenere la quantit\u00e0 totale di farmaco presente nell'organismo alla stessa concentrazione di quella presente nel plasma. Si calcola come rapporto tra la dose di farmaco presente nell'organismo (che nel caso di un assorbimento del 100% corrisponde alla dose somministrata) e la concentrazione plasmatica del farmaco stesso.\nIl volume di distribuzione a differenza di altri parametri presenti in farmacocinetica (come l'entit\u00e0 di assorbimento, la velocit\u00e0 di biotrasformazione o la velocit\u00e0 di eliminazione del farmaco dal plasma nell'unit\u00e0 di tempo) non \u00e8 di I ordine ovvero non dipende dalla concentrazione plasmatica del farmaco ma, piuttosto, da caratteristiche chimico-fisiche del farmaco stesso.\nNell'organismo vengono distinti tre compartimenti di fluidi:\nIl plasma e i fluidi interstiziali formano insieme i fluidi extracellulari, pari a circa 12-13 litri. La somma di questi tre volumi costituisce l'acqua totale corporea o TBW (Total Body Water), che consiste per definizione nel volume di distribuzione dell'acqua triziata, e che \u00e8 pari cio\u00e8 a circa 42-43 litri in un soggetto di peso normale (circa 70\u00a0kg).\nA seconda della sua idro- o liposolubilit\u00e0, una sostanza pu\u00f2 avere volumi di distribuzione molto diversi.\nIl volume di distribuzione dipende da "}
{"id": "1526673", "revid": "1452073", "url": "https://it.wikipedia.org/wiki?curid=1526673", "title": "Lucario", "text": " \u00e8 un Pok\u00e9mon base della quarta generazione di tipo Lotta/Acciaio. Il suo numero identificativo Pok\u00e9dex \u00e8 448. Nel contesto del franchise creato da Satoshi Tajiri, Lucario si evolve da Riolu al raggiungimento di uno specifico livello di felicit\u00e0 e pu\u00f2 evolvere a sua volta in MegaLucario tramite l'utilizzo dello strumento Lucarite.\nIdeato dal team di designer della Game Freak, Lucario fa la sua prima apparizione nel 2005 nel film \"\" e il suo debutto nei videogiochi nel 2006 in \"Pok\u00e9mon Diamante\" e \"Perla\". Compare inoltre nei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e in merchandising derivato dalla serie.\nCreazione e sviluppo.\nLucario \u00e8 uno dei 107 design di Pok\u00e9mon ideati dal team di sviluppo dei personaggi di Game Freak per i videogiochi di quarta generazione \"Pok\u00e9mon Diamante\" e \"Perla\" ed \u00e8 stato finalizzato, come tutti i suoi simili, da Ken Sugimori. Nel corso di un'intervista, Junichi Masuda ha affermato che il nome di Lucario era stato tra i pi\u00f9 difficili da scegliere, in quanto ci si sforz\u00f2 di renderlo accattivante sia al pubblico giapponese sia a quello internazionale. In effetti Lucario \u00e8 uno dei pochi Pok\u00e9mon a conservare il nome originale giapponese anche nei vari adattamenti internazionali, semplicemente trascritto negli alfabeti latino (Lucario), cirillico (\u041b\u0443\u043a\u0430\u0440\u0438\u043e), coreano (\ub8e8\uce74\ub9ac\uc624) e cinese (\u8def\u5361\u5229\u6b50).\nDescrizione.\nAlto 120 centimetri e del peso di 54 chili, Lucario ha l'aspetto di un canide bipede dotato di coda. Ha muso e orecchie allungate e quattro sacche dietro la testa che fungono da ricettori d'aura. La colorazione del pelo \u00e8 prevalentemente nera e blu, mentre il torso \u00e8 bianco. Possiede l'abilit\u00e0 di percepire e manipolare la forma di energia emessa da ogni essere vivente e nota come aura. Cos\u00ec facendo pu\u00f2 leggere i pensieri e le emozioni degli altri, prevederne i movimenti e avvertire la presenza di persone o Pok\u00e9mon al di fuori del suo campo visivo.\nApparizioni.\nVideogiochi.\nNei videogiochi della serie, Lucario fa la sua prima apparizione in \"Pok\u00e9mon Diamante\" e \"Perla\", ed \u00e8 ottenibile in questi titoli e in tutti i seguenti come evoluzione di Riolu. In \"Pok\u00e9mon X\" e \"Y\" \u00e8 possibile ottenere un esemplare di Lucario all'interno della Torre Maestra di Yantaropoli dalla capopalestra Ornella. In questi giochi ottiene inoltre una megaevoluzione, ovvero un'evoluzione temporanea in MegaLucario, che pu\u00f2 essere attivata durante la lotta, porta a un aumento di statistiche e termina alla conclusione dello scontro.\nLucario \u00e8 presente anche in videogiochi spin-off o che non appartengono alla serie di Pok\u00e9mon. In ', sebbene non compaia nel gioco, Lucario \u00e8 considerato il pi\u00f9 grande capitano di squadra di soccorso di sempre e le sue gesta sono diventate leggendarie. \u00c8 un boss in ', in qualit\u00e0 di guardiano della Gemma blu, e compare come personaggio non giocante in ' e nel sequel '. \u00c8 inserito inoltre nei picchiaduro \"Super Smash Bros. Brawl\", come personaggio sbloccabile, e \"Super Smash Bros. for Nintendo 3DS e Wii U\", \"Pokk\u00e9n Tournament\" e \"Pokk\u00e9n Tournament DX\", come personaggio giocante.\nAnime.\nLucario appare per la prima volta nel corso dell'episodio \"Strategia da Capopalestra perduta\" (\"Lost Leader Strategy!\"), di propriet\u00e0 della capopalestra Marzia.\nIn \"Al di l\u00e0 della linea di combattimento!\" (\"Crossing the Battle Line!\") l'allenatrice Lucinda schiera il suo Ambipom ed il suo Piplup, ma viene sconfitta dal Lucario di Marzia. Lo stesso Pok\u00e9mon metter\u00e0 knock-out lo Staravia e il Chimchar di Ash Ketchum nel corso di \"Sfida con tre possibilit\u00e0\" (\"A Triple Fighting Chance!\") per poi pareggiare contro il Buizel del ragazzo.\nUn altro Lucario \u00e8 uno dei protagonisti del lungometraggio \"\".\n\u00c8 inoltre presente nell'episodio \"Pace dello spirito, addio\" (\"Steeling Peace of Mind!\") dove verr\u00e0 utilizzato dall'allenatore Fabiolo per sconfiggere un Aggron.\nIn \"A un passo dalla vittoria!\" (\"A Unova League Evolution!\") il Lucario di Cameron sconfigge lo Snivy e il Pikachu di Ash e, sempre nello stesso episodio, viene battuto dal Flareon di Virgil.\nLa capopalestra Ornella e suo nonno Cetrillo combattono l'uno contro l'altra usando i loro Pok\u00e9mon megaevoluti in \"Tempesta d'aura!\" (\"The Aura Storm!\"); inoltre Ornella usa il suo Lucario, nell'episodio \"Scontro finale alla palestra di Yantaropoli!\" (\"Showdown at the Shalour Gym!\"), contro il Fletchinder e l'Hawlucha di Ash riuscendo a batterli, per\u00f2 alla fine viene sconfitto da Pikachu.\nManga.\nDiversi manga di \"Pok\u00e9mon\" presentano Lucario in ruoli di rilievo. In \"Pok\u00e9mon Adventures\" Marisio possiede un esemplare del Pok\u00e9mon. In , il protagonista Hareta ottiene un uovo da Marisio, che si schiude in Riolu, il quale si evolve a sua volta in Lucario nel corso della storia. , infine, \u00e8 incentrato su un ragazzo e il suo Lucario che recuperano oggetti rubati ai ladri.\nAccoglienza.\nLucario \u00e8 stato accolto positivamente da pubblico e critica. \u00c8 considerato uno dei Pok\u00e9mon pi\u00f9 popolari della quarta generazione, grazie al suo ruolo da protagonista nel film \"Pok\u00e9mon: Lucario e il mistero di Mew\" e alla sua apparizione in \"Super Smash Bros. Brawl\". \"Game Informer\" l'ha classificato al 28\u00ba posto tra i Pok\u00e9mon migliori della serie, mentre in una classifica simile di IGN \u00e8 risultato 32\u00ba, e descritto come \"fico\" e \"tosto\". Insieme ad altre creature della serie, Lucario \u00e8 stato raffigurato in svariati oggetti di merchandising, come action figure, peluches e giocattoli."}
{"id": "1526676", "revid": "1452073", "url": "https://it.wikipedia.org/wiki?curid=1526676", "title": "Mr. Mime", "text": " \u00e8 un Pok\u00e9mon base della prima generazione di tipo Psico/Folletto. Il suo numero identificativo Pok\u00e9dex \u00e8 122. Nel contesto del franchise creato da Satoshi Tajiri, Mr. Mime si evolve da Mime Jr..\nIdeato dal team di designer della Game Freak, Mr. Mime fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\n\u00c8 l'unico Pok\u00e9mon di Delia Ketchum, la madre di Ash. Anche Sabrina e Cristallo possiedono un esemplare di Mr. Mime.\nDescrizione.\nMr. Mime cerca di impressionare gli altri usando la mimica; se la sua platea non si mostra interessata arriva anche a schiaffeggiarla. Mentre esegue la sua pantomima, emette un campo di forza dalla punta delle dita, creando barriere e oggetti invisibili tangibili.\nA partire da \"Pok\u00e9mon Diamante\" e \"Perla\" \u00e8 stato introdotto Mime Jr., uno stadio pre-evolutivo del Pok\u00e9mon derivato da un uovo di Mr. Mime, che si evolve in Mr. Mime dopo aver appreso la mossa Mimica.\nApparizioni.\nVideogiochi.\nNei videogiochi \"Pok\u00e9mon Rosso\" e \"Blu\" e \"Pok\u00e9mon Rosso Fuoco\" e \"Verde Foglia\" il Pok\u00e9mon \u00e8 ottenibile da un allenatore residente lungo il Percorso 2, in cambio di un Abra. Nella versione \"Gialla\" verr\u00e0 scambiato solamente per un Clefairy.\nIn \"Pok\u00e9mon Oro\" e \"Argento\", \"Pok\u00e9mon Cristallo\" e \"Pok\u00e9mon Oro HeartGold\" e \"Argento SoulSilver\" \u00e8 disponibile nel Percorso 21. Nelle versioni Oro, Argento, HeartGold e SoulSilver \u00e8 inoltre disponibile presso il Casin\u00f2 di Azzurropoli al costo di 3333 gettoni. Nei remake \u00e8 anche presente nella Zona Safari di Johto.\nNella versione \"Diamante\" \u00e8 possibile catturare Mr. Mime lungo i Percorsi 218 e 222, mentre in \"Platino\" \u00e8 ottenibile solamente nel Percorso 218.\nIn \"Pok\u00e9mon Versione Bianca 2\" \u00e8 presente lungo il Percorso 20.\nNei videogiochi \"Pok\u00e9mon X\" e \"Y\" Mr. Mime \u00e8 ottenibile all'interno della Grotta dei Riflessi. In questi titoli ha acquisito il secondo tipo Folletto.\nIn \"Pok\u00e9mon Ranger\" \u00e8 disponibile all'interno della Fabbrica Tenebre (Dusk Factory) di Autunnia. Nel suo seguito \u00e8 presente all'interno della Piattaforma Segreta.\nAnime.\nMr. Mime appare per la prima volta nel corso dell'episodio \"Casa dolce casa\" (\"It's Mr. Mime Time\") in cui Delia Ketchum, la madre di Ash, ottiene un esemplare del Pok\u00e9mon di nome Mimey che l'aiuter\u00e0 nei lavori domestici.\nIn \"Gara di cucina\" (\"Hail to the Chef\") un Mr. Mime sfida uno Sneasel in una gara culinaria, tuttavia i piatti preparati dal Pok\u00e9mon hanno un buon aspetto, ma un sapore terribile, mentre il suo avversario soffre del problema opposto. Al termine dell'episodio le sorelle, proprietarie dei rispettivi Pok\u00e9mon, decidono di allearsi e gestire insieme il ristorante lasciato in eredit\u00e0 dal padre."}
{"id": "1526677", "revid": "287204", "url": "https://it.wikipedia.org/wiki?curid=1526677", "title": "Riolu", "text": ""}
{"id": "1526680", "revid": "287204", "url": "https://it.wikipedia.org/wiki?curid=1526680", "title": "Tyrogue", "text": ""}
{"id": "1526681", "revid": "712828", "url": "https://it.wikipedia.org/wiki?curid=1526681", "title": "Tangela", "text": ""}
{"id": "1526682", "revid": "287204", "url": "https://it.wikipedia.org/wiki?curid=1526682", "title": "Snorunt", "text": ""}
{"id": "1526684", "revid": "1305772", "url": "https://it.wikipedia.org/wiki?curid=1526684", "title": "Gioacchino Napoleone", "text": ""}
{"id": "1526686", "revid": "287204", "url": "https://it.wikipedia.org/wiki?curid=1526686", "title": "Drapion", "text": ""}
{"id": "1526687", "revid": "762947", "url": "https://it.wikipedia.org/wiki?curid=1526687", "title": "Natalie Dessay", "text": "Famosa per il suo impegno scenico e il suo talento di attrice, nella prima parte della sua carriera si \u00e8 cimentata in ruoli da soprano leggero, grazie alla facilit\u00e0 nel registro sopracuto (raggiungeva il La della sesta ottava), successivamente ha esteso il suo repertorio a ruoli pi\u00f9 drammatici.\nBiografia.\nNatalie Dessay ha cominciato come attrice. Ha studiato al conservatorio di Bordeaux e dopo \u00e8 diventata membro del coro del \"th\u00e9\u00e2tre du Capitole\" di Tolosa. Il suo primo ruolo come solista \u00e8 stato Barbarina nelle nozze di Figaro di Wolfgang Amadeus Mozart a Marsiglia nel maggio 1989.\nNel settembre 1990 canta in concerto arie di Mozart al Teatro alla Scala di Milano con Eva Mei diretta da Daniele Gatti.\nAl Grand Th\u00e9\u00e2tre di Ginevra nel dicembre 1991 \u00e8 Ad\u00e8le in Die Fledermaus.\nNel 1992 Natalie Dessay ha interpretato per la prima volta Olympia ne \"I racconti di Hoffmann\" di Offenbach con Jos\u00e9 van Dam nel suo debutto all'Op\u00e9ra Bastille per l'Op\u00e9ra national de Paris.\nNel 1993 ha raggiunto il Wiener Staatsoper per un anno debuttando con Blondchen in \"Il ratto dal serraglio\".\nSempre a Vienna nello stesso anno \u00e8 una cantante italiana in \"Capriccio\", Olympia in Les Contes d'Hoffmann che interpreter\u00e0 in 22 occasioni fino al 2000 e \u00dcberraschungsgast bei Orlofsky in Die Fledermaus.\nAncora a Vienna nel 1994 \u00e8 Zerbinetta in \"Ariadne auf Naxos\" e Sophie in \"Il cavaliere della rosa\", nel 1996 \u00e8 Die Fiakermilli in Arabella (opera) ed Aminta in \"La donna silenziosa\", nel 2000 la Regina della notte ne \"Il flauto magico\", nel 2002 Amina ne \"La sonnambula\", nel 2007 Marie ne \"La figlia del reggimento\" e nel 2011 Violetta Val\u00e9ry ne La traviata.\nIn luglio 1994 ha cantata la sua prima regina della Notte durante il festivale di Aix-en-Provence. Ha dichiarato molte volte che non le piaceva questo ruolo perch\u00e9 era troppo breve e privo d'interesse, anche se l'ha interpretato in 6 produzioni diverse tra le quali all'Op\u00e9ra national de Paris nel 1999. Poi ha continuato con nuovi ruoli di soprano leggero coloratura come Morgana in Alcina (opera) nello stesso anno sempre all'Op\u00e9ra National de Paris, H\u00e9b\u00e9 in Les Indes galantes, Eurydice, Oph\u00e9lie in Hamlet (opera) nel suo debutto al Royal Opera House di Londra nel 2003, Amina, Zerbinetta in Ariadne auf Naxos a Bilbao nel 1999 ed a Parigi nel 2003..., ma nell'inizio del 2000, ha subito i suoi primi problemi vocali. Dopo alcune operazioni ma anche una maturazione vocale, a pi\u00f9 di 40 anni, ha abbandonato le note sopracute per quelle pi\u00f9 liriche che lei considera come pi\u00f9 interessanti: Lucia di Lammermoor a Parigi nel 2006 ed al San Francisco Opera nel 2008, Marie ne \"La figlia del reggimento\" nel 2007 al Royal Opera House, Musetta ne \"La boh\u00e8me\" a Parigi nel 2009, Amina ne \"La sonnambula\" a Parigi nel 2010, Cleopatra in Giulio Cesare (Haendel) a Parigi nel 2011, Juliette, Manon a Parigi nel 2012, M\u00e9lisande nel 2005 alla Scottish Opera e Pamina.\nNatalie Dessay canta sempre pi\u00f9 spesso negli Stati Uniti d'America, e particolarmente a New York dove ha debuttato con Fiakermilli in Arabella con Kiri Te Kanawa diretta da Christian Thielemann al Metropolitan Opera House nel 1994 ed ha un appartamento. Sempre al Met nel 1997 \u00e8 Zerbinetta in Ariadne auf Naxos, nel 1998 Olympia in Les Contes d'Hoffmann, nel 2005 Juliette in Rom\u00e9o et Juliette, nel 2007 Lucia di Lammermoor, nel 2008 Marie ne La Fille du R\u00e9giment, nel 2009 Amina ne La sonnambula, nel 2011 canta in concerto alla Carnegie Hall con la MET Orchestra, nel 2012 \u00e8 Violetta ne La traviata e nel 2013 Cleopatra in Giulio Cesare. Fino ad oggi la Dessay ha cantato in 87 rappresentazioni al Met.\nAncora alla Scala nel 1995 \u00e8 Olympia nella prima rappresentazione di Les Contes d'Hoffmann con Samuel Ramey diretta da Riccardo Chailly, nel 1998 tiene un recital e nel 2001 Amina nella prima di La sonnambula con Juan Diego Fl\u00f3rez diretta da Maurizio Benini.\nAll'Opera di Chicago nel 1996, 1998 e 1999 \u00e8 Morgana in Alcina.\nAncora a Ginevra nel 1996 \u00e8 Oph\u00e9lie in Hamlet (opera), nel 1998 tiene un recital, nel 2000 \u00e8 Konstanze ne Il ratto dal serraglio e nel 2004 \u00e8 Manon Lescaut in Manon (Massenet).\nNel 1998 canta \"Le temps retrouv\u00e9\" (Vocalise) di Jorge Arriagada nella colonna sonora di Il tempo ritrovato (film).\nNel 2005 canta nella colonna sonora del film Joyeux No\u00ebl - Una verit\u00e0 dimenticata dalla storia.\nNel 2012 tiene un recital all'Op\u00e9ra national de Montpellier Languedoc-Roussillon, all'Op\u00e9ra de Vichy, all'Op\u00e9ra municipal di Marsiglia, all'Op\u00e9ra di Massy ed \u00e8 Marie ne La Fille du R\u00e9giment all'Op\u00e9ra Bastille.\nNel 2013 \u00e8 Antonia in Les contes d'Hoffmann al Gran Teatre del Liceu di Barcellona ed Antonia a San Francisco.\nNell'ottobre del 2013 Annuncia il ritiro dalle scene liriche, ma continua l'attivit\u00e0 artistica in forma di recital, collaborando in particolare con Michel Legrand ed il pianista Philippe Cassard.\nNel 2016 ha fatto il suo debutto nel mondo del musical interpretando Fosca in \"Passion\" al Th\u00e9\u00e2tre du Ch\u00e2telet.\nDal 2018 ha debuttato anche come attrice di prosa e doppiatrice di film animati.\nOggi vive a Parigi con suo marito Laurent Naouri, un baritono, e i loro due bambini."}
{"id": "1526689", "revid": "110157", "url": "https://it.wikipedia.org/wiki?curid=1526689", "title": "Chiesa dei Santi Giusto e Clemente (San Giusto Nuovo)", "text": "La chiesa dei Santi Giusto e Clemente, conosciuta anche come San Giusto Nuovo, si trova a Volterra, in provincia di Pisa, diocesi di Volterra.\nStoria e descrizione.\nIniziata il 28 ottobre 1628 su disegno dell'architetto Giovanni Coccapani e realizzata dal suo scolaro Ludovico Incontri, venne consacrata dal vescovo Galletti nel 1775.\nSostitu\u00ec una chiesa preesistente, denominata \"San Giusto \"in Botro\"\", eretta dai Longobardi sulle grotte sepolcrali dei santi Giusto e Clemente: questo edificio fu parzialmente ingoiato dalle balze nel XVII secolo.\nL'edificio \u00e8 inquadrato scenograficamente da quattro colonne lapidee del X secolo, forse provenienti dalla vecchia chiesa, sormontate da statue in terracotta.\nLa facciata \u00e8 delimitata da due paraste coronate da due obelischi di gusto borrominiano; sulle due paraste centrali, invece, si innesta il frontone.\nInterno.\nL'interno, ad aula unica, conserva un'antica mensa di altare, oggi murata nel coro, dove sono incisi i nomi di Cuniperto, re longobardo del VII secolo, del vescovo Gaudenziano e del gastaldo Alchis, fondatore del primo tempio dedicato a san Giusto.\nDentro un'urna posta sull'altare maggiore si conservano le reliquie dei primi evangelizzatori e martiri Carissimo, Dolcissimo e Crescenzio, con statue opera del carrarese Francesco Franchi (XVII secolo).\nVi si conservano tra l'altro, nella cappella della Compagnia, un affresco del Volterrano, \"Elia dormiente\" (1631), realizzato per la badia dei Santi Giusto e Clemente e qui trasportato alla fine del XIX secolo per il crollo dell'edificio, e una \"Visitazione\" di Cosimo Daddi."}
{"id": "1526691", "revid": "287204", "url": "https://it.wikipedia.org/wiki?curid=1526691", "title": "Skorupi", "text": ""}
{"id": "1526693", "revid": "180559", "url": "https://it.wikipedia.org/wiki?curid=1526693", "title": "Fudbalski Klub Javor Ivanjica", "text": "Il Fudbalski Klub Javor Ivanjica, noto come Javor Ivanjica o Javor Matis per ragioni di sponsorizzazione, \u00e8 una societ\u00e0 calcistica serba con sede nella citt\u00e0 di Ivanjica. I suoi colori sociali sono il rosso e il bianco. Milita nella Superliga, la massima divisione del campionato serbo.\nStoria.\nFondato nel 1912, \u00e8 uno dei club calcistici pi\u00f9 antichi della Serbia. Fu fondato dalla giovent\u00f9 locale guidata dallo studente Milan Radojevi\u0107, che in quell'anno port\u00f2 il primo pallone da calcio e di conseguenza le regole del gioco nella citt\u00e0 di Ivanjica. Il club prende il nome \"Javor\" da una montagna della zona. In quel periodo lo Javor era l'unico club esistente nella regione, quindi le prime partite furono giocate dagli stessi membri del club tra di loro, divisi in due squadre. Nel primo dopoguerra, la squadra fu molto attiva.\nLo Javor ha militato per la maggior parte della propria storia nelle serie minori del calcio jugoslavo, nel 1994 vince la promozione nella Druga Savezna Liga dove gioca fino alla stagione 2001-2002, quando vince campionato e promozione nella Prva Savezna Liga, la massima divisione serbo-montenegrina, ma viene subito retrocesso. Ritorner\u00e0 nella massima serie nel 2005-2006, quando la divisione viene riformata e diventa la Superliga, ed il club cambia nome in FK Habitfarm per ragioni di sponsor. Il club torner\u00e0 a chiamarsi Javor nella stagione 2010-2011.\n lo Javor ha principalmente militato nella Superliga, viene retrocesso nella stagione 2017-2018 in Prva Liga, ma la stagione successiva viene nuovamente promosso nel massimo campionato.\nStadio.\nLa squadra gioca le partite casalinghe al Gradski Stadion Ivanjica, impianto con una capienza massima di 3.000 posti.\nOrganico.\nRosa 2020-2021.\n\"Aggiornata al 28 dicembre 2020\""}
{"id": "1526694", "revid": "287204", "url": "https://it.wikipedia.org/wiki?curid=1526694", "title": "Kingdra", "text": ""}
{"id": "1526695", "revid": "287204", "url": "https://it.wikipedia.org/wiki?curid=1526695", "title": "Octillery", "text": ""}
{"id": "1526696", "revid": "287204", "url": "https://it.wikipedia.org/wiki?curid=1526696", "title": "Remoraid", "text": ""}
{"id": "1526697", "revid": "125474508", "url": "https://it.wikipedia.org/wiki?curid=1526697", "title": "Problema", "text": "Un problema, comunemente inteso, \u00e8 un ostacolo che rende difficile raggiungere un determinato obiettivo o soddisfare una certa esigenza, frapponendosi tra la volont\u00e0 dell'individuo, da una parte, e la possibilit\u00e0 o la determinazione di intervento sulla realt\u00e0 oggettiva, dall'altra, tale da concludere il percorso che conduce al conseguimento di una meta che rappresenta la soluzione.\nIn senso pi\u00f9 specifico con questo termine ci si riferisce ad una qualsiasi situazione o condizione che \u00e8 irrisolta e che presenta delle difficolt\u00e0 per la sua soluzione.\nEtimologia.\nDal greco \"\u03c0\u03c1\u03cc\u03b2\u03bb\u03b7\u03bc\u03b1\" (\"pr\u00f3bl\u0113ma\") \"sporgenza, promontorio, impedimento, ostacolo\", dal verbo \u03c0\u03c1\u03bf\u03b2\u03ac\u03bb\u03bb\u03c9 (\"prob\u00e1ll\u014d\") \"mettere davanti\", dal prefisso \u03c0\u03c1\u03bf- (\"pro-\") \"innanzi\" + \u03b2\u03ac\u03bb\u03bb\u03c9 (\"b\u00e1llo\") \"mettere, gettare\".\nIl problema nelle scienze.\nIl concetto stesso di \"problema\" pu\u00f2 avere svariate accezioni in quanto pu\u00f2 applicarsi sia a strumenti di valutazione nell'ambito di discipline specifiche, come nel caso di \"problemi\" di matematica o fisica, sia a metodologia di sviluppo per l'apprendimento integrato del sapere scientifico.\nNelle scienze fisiche per definire il problema si opera un esame empirico dei dati e si ricerca la riproducibilit\u00e0 dello stesso in modo da renderne possibile l'analisi.\nIl problema \u00e8 altres\u00ec oggetto delle discipline di problem solving, che amano definirlo come \"la differenza (o gap) misurabile tra una situazione ideale (dove vorrei essere) e la situazione attuale (dove sono)\" facendo riferimento non a un luogo fisico ma ad una qualsiasi misurazione oggettiva della realt\u00e0. La misurabilit\u00e0 del problema \u00e8 in questi contesti di fondamentale importanza per rendere possibile la valutazione di priorit\u00e0 e di costo/beneficio delle ipotetiche soluzioni che si andranno ad analizzare.\nIl problema in filosofia.\nIl problema in senso filosofico nasce ogni qualvolta non si trovi una risposta conclusiva a una domanda teoretica o pratica di carattere universale (da \"universorum\": nel senso che riguarda tutti gli uomini).\nIn questo senso il problema \u00e8 un ostacolo sulla via del sapere da superare, sia pure temporaneamente, per il successivo agire pratico.\nIl problema \u00e8 allora il carattere distintivo della filosofia stessa che si pone domande a cui non segue necessariamente \"una\" risposta, anzi possono esserci risposte diverse e dialetticamente contraddittorie e mai definitive. La storia della filosofia \u00e8 caratterizzata proprio dall'opposizione tra loro delle risposte alle domande ma questo ne costituisce il suo progresso e la sua essenzialit\u00e0.\nKant ad esempio metteva in rilievo il carattere problematico ed aporetico della metafisica ma tuttavia non rinunciava a considerarla filosoficamente cercandone una soluzione che le desse senso e significato nella morale.\nLa corrente filosofica del problematicismo, da non confondere con lo scetticismo o il nichilismo, afferma appunto che la ricchezza della filosofia consiste nel porsi criticamente problemi, domande, astenendosi dal tentare di dare risposte conclusive.\nSecondo altri pensatori, come ad esempio Ugo Spirito, invece il problematicismo contraddistingue il fallimento della indagine filosofica.\nEcco cos\u00ec un esempio della contrapposizione delle risposte che non si annullano tra di loro ma spingono la filosofia a progredire.\nAltri significati.\nOltre al significato proprio e originale (situazione negativa o irrisolta) vi \u00e8 un'altra accezione del termine problema. Infatti, nelle discipline del management si usa questa parola anche con significato, pi\u00f9 neutro, di \"questione\", \"pratica\", \"punto\" e simili. Corrisponde all'inglese \"issue\"."}
{"id": "1526701", "revid": "773636", "url": "https://it.wikipedia.org/wiki?curid=1526701", "title": "Chiesa di San Cipriano (Volterra)", "text": "La chiesa di San Cipriano \u00e8 un edificio religioso situato a San Cipriano, nel comune di Volterra in provincia di Pisa.\nDescrizione.\nAll'interno era conservata un'interessante tavola raffigurante la \"Madonna con Bambino e santi\" del pittore volterrano Giovanni Paolo Rossetti, oggi al Museo Diocesano."}
{"id": "1526709", "revid": "1442080", "url": "https://it.wikipedia.org/wiki?curid=1526709", "title": "Iefren", "text": "Iefren (in berbero: \"Yefren\", ) \u00e8 una citt\u00e0 della Libia che si trova nella regione storica della Tripolitania. Dal 2007 fa parte del distretto di al-Jabal al-Gharbi; precedentemente \u00e8 stata il capoluogo dell'omonimo distretto.\nYefren \u00e8 una citt\u00e0 berbera arroccata su una rupe a circa 700 metri di altitudine sul bordo settentrionale dell'altopiano del Gebel Nefusa.\nNei dintorni della citt\u00e0 si possono visitare un paio di antiche moschee, il villaggio di Al Ghala (4\u00a0km a nord), e le modeste ma interessanti rovine romane di Safit (18\u00a0km a nord)."}
{"id": "1526713", "revid": "1543377", "url": "https://it.wikipedia.org/wiki?curid=1526713", "title": "Striuntius lineatus", "text": "Striuntius lineatus () \u00e8 un pesce appartenente alla famiglia Cyprinidae proveniente dal sud-est asiatico. \u00c8 l'unica specie nel genere Striuntius.\nDistribuzione e habitat.\n\u00c8 diffuso nelle paludi di Indonesia e Malaysia.\nDescrizione.\nPresenta un corpo allungato attraversato da diverse striature orizzontali pi\u00f9 scure, che pu\u00f2 raggiungere una lunghezza massima di 5,3\u00a0cm. I barbigli, se presenti, sono molto corti. Le labbra sono carnose.&lt;br&gt;Somiglia molto a \"Desmopuntius johorensis\".\nRiproduzione.\n\u00c8 oviparo e la fecondazione \u00e8 esterna. Disperde le uova su piante acquatiche.\nTassonomia.\nPrima classificato nei generi \"Barbus\" e \"Puntius\", dal 2013 \u00e8 in un genere a parte, \"Striuntius\". Il nome di questo genere deriva dalle parole \"Puntius\" e \"striatus\"."}
{"id": "1526716", "revid": "13262515", "url": "https://it.wikipedia.org/wiki?curid=1526716", "title": "Nicaraguensi", "text": ""}
{"id": "1526721", "revid": "287204", "url": "https://it.wikipedia.org/wiki?curid=1526721", "title": "Drifloon", "text": ""}
{"id": "1526723", "revid": "1272592", "url": "https://it.wikipedia.org/wiki?curid=1526723", "title": "Palazzo Leonetti", "text": "Il palazzo Leonetti \u00e8 un palazzo liberty di Napoli; si trova lungo la via dei Mille, nel rione Amedeo, all'interno del quartiere Chiaia, ed \u00e8 la sede del Consolato Britannico e del Consolato Spagnolo.\nIl palazzo venne progettato dall'architetto Giulio Ulisse Arata tra il 1908 e il 1910; nel progetto originario esso avrebbe dovuto essere adibito ad albergo, ma la destinazione fu cambiata in case d'affitto. La tipologia costruttiva dell'edificio \u00e8 influenzata dalle presenze storiche della via: infatti \u00e8 caratterizzato da una pianta ad \"U\", creando quindi uno spazio destinato a giardino come avviene in Palazzo d'Avalos del Vasto.\nLe decorazioni esterne sono d'ispirazione classica come si nota dai timpani delle finestre, ma \u00e8 presente anche una pregevole decorazione floreale in stucco e le balaustre metalliche dei balconi si rifanno al gusto modernista."}
{"id": "1526724", "revid": "92719", "url": "https://it.wikipedia.org/wiki?curid=1526724", "title": "Antilope springbok", "text": ""}
{"id": "1526725", "revid": "46291", "url": "https://it.wikipedia.org/wiki?curid=1526725", "title": "Dalbergia", "text": "Dalbergia \u00e8 un genere di alberi di dimensione piccola o media della famiglia delle Fabacee (o Leguminose).\nDistribuzione.\nQuesto genere vanta un'ampia diffusione, dalle zone tropicali del Centro e Sud America, all'Africa, Madagascar e l'Asia del Sud (India, Pakistan, Indonesia, etc).\nTassonomia.\nIl genere comprende 287 specie, tra cui:\nUsi.\nIl legno degli alberi di questo genere \u00e8 tipicamente robusto, poco elastico e perci\u00f2 difficile da lavorare ma solido e compatto. Il peso specifico della maggior parte delle specie varia tra gli 850 ed i /m\u00b3. \u00c8 adatto alla costruzione di mobili e strumenti musicali; nell'arte viene impiegato in ebanisteria e per intarsi. Esso presenta altres\u00ec un odore persistente, che pu\u00f2 durare anche anni, e delle venature inconfondibili. Comune a molte specie di \"Dalbergia\" \u00e8 la facolt\u00e0 di generare reazioni allergiche a causa della presenza di chinoni nel legno."}
{"id": "1526726", "revid": "287204", "url": "https://it.wikipedia.org/wiki?curid=1526726", "title": "Bronzor", "text": ""}
{"id": "1526727", "revid": "73843", "url": "https://it.wikipedia.org/wiki?curid=1526727", "title": "Senatori dell'XI legislatura del Regno d'Italia", "text": "Elenco dei senatori della XI legislatura del Regno d'Italia nominati dal re Vittorio Emanuele II divisi per anno di nomina.\nIl numero indicato \u00e8 quello della serie cronologica ufficiale."}
{"id": "1526728", "revid": "21880", "url": "https://it.wikipedia.org/wiki?curid=1526728", "title": "Antilope (zoologia)", "text": ""}
{"id": "1526729", "revid": "293377", "url": "https://it.wikipedia.org/wiki?curid=1526729", "title": "FV Stadt D\u00fcdelingen", "text": ""}
{"id": "1526730", "revid": "92719", "url": "https://it.wikipedia.org/wiki?curid=1526730", "title": "Zeren", "text": ""}
{"id": "1526731", "revid": "92719", "url": "https://it.wikipedia.org/wiki?curid=1526731", "title": "Goa (antilope)", "text": ""}
{"id": "1526734", "revid": "92719", "url": "https://it.wikipedia.org/wiki?curid=1526734", "title": "Gazzella di Przewalski", "text": ""}
{"id": "1526736", "revid": "92719", "url": "https://it.wikipedia.org/wiki?curid=1526736", "title": "Beira (antilope)", "text": ""}
{"id": "1526738", "revid": "92719", "url": "https://it.wikipedia.org/wiki?curid=1526738", "title": "Antilope pigmea di Bates", "text": ""}
{"id": "1526739", "revid": "92719", "url": "https://it.wikipedia.org/wiki?curid=1526739", "title": "Saltarupe", "text": ""}
{"id": "1526741", "revid": "729019", "url": "https://it.wikipedia.org/wiki?curid=1526741", "title": "Kit Kat", "text": "KitKat \u00e8 uno snack dolce composto da una o pi\u00f9 barrette di wafer (tre biscotti e due strati di crema) ricoperte di cioccolato, creato nel Regno Unito dalla Rowntree nel 1935 e dal 1988 prodotto da Nestl\u00e9.\nStoria.\nIl Kit Kat nasce a York nel 1935, nella fabbrica della H.I. Rowntree (prezzo 2 penny): l'idea delle barrette nasce in seguito alla proposta di un operaio, il quale richiese attraverso la scatola dei suggerimenti \"uno snack che un operaio potesse portare nella sua cassetta del pranzo per il lavoro\". La barretta ebbe un successo strepitoso, tanto da diventare il prodotto di punta della Rowntree, ruolo che manterr\u00e0 fino al 1988, data dell'acquisto della compagnia dolciaria yorkese da parte della Nestl\u00e9, da quel momento in poi azienda produttrice del KitKat.\nFanno eccezione gli Stati Uniti, dove vengono prodotte sotto licenza dalla Hershey, in base a un accordo del 1969 con la Rowntree (che in quell'anno si era fusa con la Mackintosh, altra compagnia dolciaria inglese, dando vita alla multinazionale Rowntree Mackintosh) secondo il quale la Hershey ha l'esclusiva sulla produzione e distribuzione dei \"Kit Kat\" e dei \"Rolo\" negli Stati Uniti d'America, e fino al 2000 il Giappone, nazione in cui Rowntree Mackintosh concesse nel 1972 la licenza di produzione del prodotto alla compagnia dolciaria Fujiya Confectionery: quando per quest'ultima nel 1989 decaddero i diritti di utilizzo del brand nel Paese precedentemente conferitogli da Rowntree Mackintosh, divenuta di propriet\u00e0 di Nestl\u00e9 l'anno precedente in seguito all'acquisizione dell'intero gruppo dolciario del Regno Unito da parte del colosso svizzero dei beni di consumo, per mantenere sul mercato il prodotto Nestl\u00e9 e Fujiya formarono una joint venture chiamata Nestl\u00e9 Mackintosh K.K., il cui incarico era appunto quello di produrre e distribuire Kit Kat in Giappone, nella quale Nestl\u00e9 deteneva il 66% e Fujiya il restante 34%. Nel 2000 Nestl\u00e8 ha rilevato dalla societ\u00e0 giapponese anche la quota residua in mano a Fujiya, divenendo cos\u00ec titolare unica del brand anche nel mercato nipponico. Nel 2013 Google e Nestl\u00e9 hanno stretto un accordo per chiamare la versione 4.4 del sistema operativo Android \"KitKat\", in continuit\u00e0 con la scelta della grande G di usare nomi di dolci per le release. Nel 2018 la Corte di Giustizia Europea ha rigettato un'iniziativa legale di Nestl\u00e9 mirante ad ottenere il copyright internazionale sulla tutela del brand, ossia una sorta di brevetto della sua forma fatta di quattro barre trapezoidali di wafer e cioccolato allineate su una base rettangolare (note al pubblico come \"le quattro dita di Kit Kat\"), in modo che nessun'altra compagnia potesse lanciare sul mercato prodotti simili che imitassero il \"Kit Kat\". \"\"\nNome.\nLa barretta nasce nel 1935 col nome \"Rowntree's Chocolate Crisp\". Continuer\u00e0 ad essere chiamata cos\u00ec fino al 1937, quando venne rinominata \"Kit Kat Chocolate Crisp\", nome che manterr\u00e0 fino al secondo dopoguerra, quando muter\u00e0 nell'attuale \"Rowntree's Kit Kat\", o pi\u00f9 semplicemente \"Kit Kat\". Vi sono diverse controversie riguardanti sia la corretta scrittura del nome, sia circa la sua origine.\nLa prima questione vede contrapposte la grafia \"KitKat\" contro la pi\u00f9 comune \"Kit Kat\"; la stessa Nestl\u00e9 \u00e8 piuttosto contraddittoria: sebbene infatti, in un comunicato ufficiale rilasciato nel Regno Unito, abbia dichiarato che il termine sia unico (\"KitKat\"), essa si smentisce da sola sul sito ufficiale, dove il prodotto viene presentato col nome doppio (\"Kit Kat\").\nPer quanto riguarda l'origine, seppure incerta, sembra che l'etimologia pi\u00f9 accreditata sia quella che vede la maternit\u00e0 nel \"Kit-Cat Club\", un circolo culturale londinese fondato nel XVIII secolo frequentato da politici, letterari, e anche dipendenti della Rowntree, il quale teneva le sue riunioni nel negozio di pasticceria di Cristopher Catling, che venne soprannominato col vezzeggiativo \"Kit Cat\", nome col quale serviva agli ospiti anche delle \"meat pie\" da lui prodotte e che lui chiamava appunto \"Kit-Cats\". La Rowntree, prese l'inspirazione dal nome del per il lancio di un nuovo prodotto, e, nel 1911, decise di registrare entrambi i marchi \"Kit-Cat\" e \"Kit Kat\"; tuttavia fu soltanto negli anni venti che il brand comparve sul mercato: originariamente il prodotto era un box di cioccolatini la cui denominazione scelta da Rowntree fu Kit-Cat; nel 1935 intanto la societ\u00e0 aveva avviato la produzione di una barra di wafer e cioccolato chiamata \"Rowntree's Chocolate Crisp\"; nel 1937 Rowntree, considerando il fatto che nel proprio catalogo di prodotti erano gi\u00e0 presenti molti altri prodotti di questo tipo, decise di togliere dal mercato la scatola di cioccolatini Kit Cat e di rinominare la Chocolate Crisp \"Kit Kat Chocolate Crisp\" (destinata ad essere chiamata solamente Kit Kat dal dopoguerra in poi).\nDesign.\nIl logo, fin dal 1935 \u00e8 un'ellisse rosso e bianco che contiene la scritta rossa \"KitKat\", seppure con lievissime differenze apportate nel tempo per renderlo pi\u00f9 moderno ed eccezion fatta per gli Stati Uniti dove la Hershey distribuiva KitKat con un logo diverso fino al 2002, quando si \u00e8 uniformata al resto del mondo. La versione attuale \u00e8 stata creata nel 1973. Anche la confezione ha subito poche modifiche dalla sua origine: i colori, seppure pi\u00f9 vivaci, sono da sempre il rosso e il bianco (originariamente tendente al bianco crema); una piccola parentesi avvenne nel periodo fra il 1945 e il 1947, quando, a causa della mancanza di latte, le barrette venivano ricoperte con cioccolato fondente, e il pacchetto si presentava blu e bianco (probabilmente per una precisa di scelta di \"fair play\"della Rowntree verso i propri consumatori, in quanto il nuovo colore dell'incarto aveva lo scopo di far distinguere il nuovo prodotto privo di wafer da quello precedente).\nCuriosit\u00e0.\nIn Giappone Kit Kat \u00e8 considerato quasi alla stregua di un oggetto di culto: ne esistono in commercio addirittura 400 tipi diversi. Gi\u00e0 nel 2000 (ossia l'anno in cui Nestl\u00e9 ha preso pieno controllo del brand anche sul mercato nipponico, rilevando la quota detenuta da Fujiya nella joint venture che ne gestiva la distribuzione nel Paese) grazie al successo ottenuto dal lancio della versione alla fragola e di svariate edizioni regionali e limitate, Nestl\u00e9 cap\u00ec dell'enorme potenziale del prodotto e del suo impatto sui consumatori giapponesi; dal 2010 le vendite sono aumentate di circa il 50%. L'idolatria verso il prodotto in Giappone ha comunque radici precedenti: quando nel 1973 Fujiya rilev\u00f2 da Rowntree Mackintosh la licenza del prodotto nel Paese, punt\u00f2 a presentare i Kit Kat come snack esotici, ma quando nel 1988 Nestl\u00e9 rilev\u00f2 Rowntree, prese il controllo della produzione e delle vendite e decise di cambiare completamente strategia di marketing, finendo per spacciarli per prodotti locali. La prima azzeccata intuizione fu l\u2019assonanza del nome con l\u2019espressione \u201ckitto katsu\u201d, che in giapponese significa \u201cne uscirai vincitore\u201d, e che trasform\u00f2 il Kit Kat in dolcetti beneauguranti, regalati come portafortuna per occasioni importanti (come, per esempio gli esami di scuola).\nVariet\u00e0.\nI Kit Kat hanno molte variet\u00e0: possono variare per gusto, dimensione e numero di barrette (in inglese \"fingers\", dita). Esistono poi delle edizioni speciali temporanee o permanenti. In Italia la confezione standard presentava fino a met\u00e0 anni settanta solo 2 barrette, poi salite a 3, e a 4 dai primi anni ottanta.\nGusto.\nBarrette Standard\nBarrette Chunky"}
{"id": "1526742", "revid": "92719", "url": "https://it.wikipedia.org/wiki?curid=1526742", "title": "Grysbok del Capo", "text": ""}
{"id": "1526743", "revid": "92719", "url": "https://it.wikipedia.org/wiki?curid=1526743", "title": "Grysbok di Sharpe", "text": ""}
{"id": "1526746", "revid": "442848", "url": "https://it.wikipedia.org/wiki?curid=1526746", "title": "Rio Cacheu", "text": "Il Rio Cacheu \u00e8 uno dei fiumi pi\u00f9 importanti della Guinea-Bissau. Attraversa le regioni di Bafat\u00e1, Oio e di Cacheu dove si getta nell'Oceano Atlantico.\nDalla foce \u00e8 navigabile per circa 200\u00a0km fino alla citt\u00e0 di Farim. Sul suo estuario \u00e8 collocata la citt\u00e0 di Cacheu.\nNel 2000 gran parte del suo estuario fu racchiuso nel Parco naturale delle mangrovie del Rio Cacheu (in portoghese \"Parque Natural dos Tarrafes do Rio Cacheu\"). Infatti grande \u00e8 la copertura a mangrovia dell'estuario del fiume."}
{"id": "1526747", "revid": "125923739", "url": "https://it.wikipedia.org/wiki?curid=1526747", "title": "Ferrari (miniserie televisiva)", "text": "Ferrari \u00e8 una miniserie televisiva italiana in due puntate, trasmessa su Canale 5 nel 2003. Racconta la vita di Enzo Ferrari, storico pilota e imprenditore automobilistico italiano.\nTrama.\nMaranello, 1988. Il novantenne ingegner Ferrari, ormai fiaccato dalla vecchiaia e pieno di malinconia, passa le giornate nel suo stabilimento e andando sovente a visitare la tomba del figlio Dino. Un giorno arriva nel suo ufficio un misterioso ragazzo, sedicente giornalista free-lance, il quale vuole sapere da lui come sia riuscito a diventare quello che \u00e8.\nPur essendo molto riservato e diffidente, il burbero imprenditore accetta di rilasciare l'intervista e inizia a raccontare la sua storia.\nModena, 1908. Enzo Ferrari ha solo dieci anni e dimostra da subito una vera passione per i motori, insistendo affinch\u00e9 suo padre lo porti con lui ad assistere alle prime competizioni automobilistiche. Enzo non ama lo studio e passa il tempo libero a giocare in strada o ad armeggiare nell'officina paterna, per questo subisce spesso i rimproveri dei genitori e la superiorit\u00e0 del fratello maggiore Alfredo. Un giorno i due fratelli si sfidano in una gara tra automobili di legno e per riuscire ad andare pi\u00f9 veloce, Enzo fabbrica le ruote del suo mezzo usando cuscinetti a sfera rubati in officine e durante la gara sperona Alfredo facendolo cadere. La colpa ricade sul pi\u00f9 piccolo, che ancora una volta viene sgridato duramente. Tempo dopo il padre si ammala di polmonite e muore. Allo scoppio della prima guerra mondiale Alfredo parte volontario come autista di un'autoambulanza. Poco dopo anche il diciottenne Enzo viene reclutato come meccanico, ma avendo paura di essere spedito al fronte si procura una frattura, venendo cos\u00ec congedato. Mentre si trova in ospedale, sua madre lo va a trovare e gli comunica che anche Alfredo si trova l\u00ec, ma che \u00e8 in fin di vita. Tentando di dargli coraggio, Enzo spinge la barella del fratello per i corridoi, come per fargli simbolicamente vincere quella gara infantile che li ha divisi. Alla fine Alfredo lo ringrazia, e muore.\n1919. Dopo la guerra il giovane Enzo si dedica a lavoretti saltuari, ma non vuole rinunciare alla sua passione, le corse. Diventa collaudatore e partecipa a diverse competizioni locali, ma pur essendo un pilota provetto la fortuna non sembra arridergli. La madre, viste le sue numerose sconfitte, considera le gare automobilistiche come una perdita di tempo e incita il figlio a trovarsi un vero lavoro.\nVolendo sfruttare la sua abilit\u00e0 di tecnico specializzato, Enzo si reca a Torino e prova a farsi assumere alla FIAT, ma non viene preso in considerazione. Sconsolato, passa la notte su una panchina sotto una nevicata.\nDeciso a diventare un pilota, Enzo rimane a Torino, dove si incontra con l'amico Beppe Sicci.\nProduzione.\nRegia.\nIl regista Carlo Carlei ha voluto raccontare, tramite l'espediente di un incontro dello stesso Ferrari con un apparente giornalista, l'intera biografia del pilota-costruttore modenese. Il regista Carlei aveva usato una tecnica del genere anche per la miniserie \"Padre Pio\" con Sergio Castellitto, nella quale arriva un visitatore alle 00:00 del 22 settembre 1968 a San Giovanni Rotondo per sapere tutte le verit\u00e0 sulle stimmate del santo, visto che non ha mai creduto a una sola parola detta dal frate.\nCast.\nIl cast \u00e8 nella maggior parte composto da attori e attrici italiane, quali Sergio Castellitto, Pierfrancesco Favino, Cristina Moglia e altri. Gli attori hanno recitato in inglese nella versione ufficiale.\nRiprese.\nLa miniserie \u00e8 stata girata nel marzo 2002 ed \u00e8 terminata a giugno. Le riprese esterne sono state effettuate in tutti i luoghi che hanno visto il crescere e lo svilupparsi di Enzo Ferrari e della sua Scuderia, come l'Autodromo di Imola, che porta proprio il nome di Ferrari e di suo figlio Dino, il circuito del Savio, vicino a Ravenna, nonch\u00e9 la sede storica della Scuderia Ferrari a Maranello.\nMessa in onda.\nLa miniserie \u00e8 stata trasmessa in prima visione il 16 e il 17 febbraio 2003 su Canale 5, in prima serata."}
{"id": "1526759", "revid": "122895662", "url": "https://it.wikipedia.org/wiki?curid=1526759", "title": "Repubblica Lakota", "text": "La Repubblica di Lakota si \u00e8 autodichiarata indipendente dagli Stati Uniti d'America nel 2007.\nStoria.\nIl 17 dicembre 2007, una delegazione del Lakotah Freedom, composta dai 4 membri nativi americani Russell Means (Oyate Wacinyapin), Gary Rowland (Teghiya Kte), Duane Martin Senior (Canupa Gluha Mani) e Phyllis Young (Mni yuha Najin Win) si \u00e8 recata a Washington DC per presentare presso il Dipartimento di Stato degli Stati Uniti una dichiarazione di Recesso unilaterale dai trattati stipulati in precedenza tra il Governo degli Stati Uniti e dai Lakota, facendo riferimento in particolare ai trattati di Fort Laramie del 1851 e 1868 mai rispettati dagli Stati Uniti, appellandosi all'articolo VI della Costituzione statunitense, alla Convenzione di Vienna sul Diritto dei Trattati del 1969 (art. 49 e 60), alla sentenza della Corte Suprema degli Stati Uniti di Lone Wolf vs. Hitchcock del 1903 e alla Dichiarazione delle Nazioni Unite sui Diritti dei Popoli Indigeni del settembre 2007 (art. 37).\nGeografia.\nL'area della Repubblica di Lakota \u00e8 di circa 200.000 chilometri quadrati per una popolazione di circa 12.292.413 di cui circa 100.000 Lakota.\nGeografia politica.\nLa Repubblica di Lakota territorialmente appartiene agli Stati federali di Dakota del Nord, Dakota del Sud, Nebraska, Wyoming, Iowa ed alcune parti del Minnesota.\nLa lettera.\nNella lettera si invitava il governo degli Stati Uniti ad avviare negoziati con la dichiarata Nazione Lakota (Repubblica Lakota), minacciando che, qualora i negoziati non fossero stati avviati e svolti in buona fede da parte degli U.S.A., la Repubblica Lakota avrebbe iniziato a esercitare i propri diritti sulle terre localizzate nei cinque Stati dell'Unione interessati (Dakota del Sud e Dakota del Nord, Minnesota, Wyoming e Nebraska).\nRelazioni internazionali.\nIl gruppo ha anche perseguito il riconoscimento internazionale per la nascente Repubblica presso le ambasciate di Venezuela, Bolivia, Cile, e in Sudafrica e ha affermato che l'Irlanda e il Timor Est sono \"seriamente interessati\" allo svolgersi della situazione, oltre al riconoscimento da parte della Russia. Russell Means aveva fatto riferimento anche alla Finlandia. Tuttavia, nessuna di queste nazioni hanno per adesso ufficialmente preso posizione in merito.\nGli esponenti del Lakotah Freedom hanno ripudiato un eventuale uso della forza. Canupa Gluha Mani ha affermato: \"Questa non \u00e8 una lotta armata, questo non \u00e8 un conflitto armato\", mentre Russell Means definiva la violenza usata in passato da alcuni Nativi Americani, ad esempio durante l'occupazione del villaggio di Wounded Knee nel 1973: \"Idiozia, e grazie al cielo non abbiamo seguito tale esperienza\".\nLa dichiarazione di sovranit\u00e0 in questione vede la luce dopo un periodo preparatorio di 33 anni durante il quale questo il Recesso \u00e8 stato accuratamente considerato e valutato in seguito alla \"Dichiarazione Nativa Americana di Continua Indipendenza\", avvenuta nel 1974 a Standing Rock."}
{"id": "1526760", "revid": "287204", "url": "https://it.wikipedia.org/wiki?curid=1526760", "title": "Luxio", "text": ""}
{"id": "1526761", "revid": "713168", "url": "https://it.wikipedia.org/wiki?curid=1526761", "title": "Senatori della XII legislatura del Regno d'Italia", "text": "Elenco dei senatori della XII legislatura del Regno d'Italia nominati dal re Vittorio Emanuele II divisi per anno di nomina.\nIl numero indicato \u00e8 quello della serie cronologica ufficiale."}
{"id": "1526762", "revid": "287204", "url": "https://it.wikipedia.org/wiki?curid=1526762", "title": "Shinx", "text": ""}
{"id": "1526763", "revid": "94647", "url": "https://it.wikipedia.org/wiki?curid=1526763", "title": "Tecnica di rilassamento", "text": ""}
{"id": "1526765", "revid": "110157", "url": "https://it.wikipedia.org/wiki?curid=1526765", "title": "Gauliga 1941-1942", "text": "L'edizione 1941-42 della Gauliga vide la vittoria finale dello .\nIl campionato raggiunse la sua massima espansione comprendendo 25 squadre, e ci\u00f2 sia per le definitive annessioni naziste di territori come il Lussemburgo e la Polonia, sia perch\u00e9 per ordine delle autorit\u00e0 militari alcuni campionati regionali furono divisi in due, onde ridurre le distanze di trasferta e conseguentemente le spese di gestione dato l'imperversare della guerra."}
{"id": "1526769", "revid": "110157", "url": "https://it.wikipedia.org/wiki?curid=1526769", "title": "Vianini (azienda)", "text": "Vianini S.p.A. (gi\u00e0 \"Vianini Industria\") \u00e8 una societ\u00e0 del gruppo Caltagirone, attiva nella realizzazione di strutture (tubi, piloni, prodotti idraulici) in cemento oltre che di materiali per l'armamento ferroviario. \u00c8 nata nel 1980 come azienda del gruppo Caltagirone specializzata nel settore industriale. Dopo l'acquisizione di Domus Italia si concentra nel settore immobiliare cominciando una graduale dismissione del ramo industriale.\nLe azioni della Vianini sono quotate sull'MTA della. Borsa valori di Milano.\nPartecipazioni.\nVianini S.p.A. controlla:\nFonte:\nAzionariato.\nVianini S.p.A. \u00e8 controllata dal gruppo Caltagirone tramite:\nFonte:"}
{"id": "1526771", "revid": "339392", "url": "https://it.wikipedia.org/wiki?curid=1526771", "title": "In a gadda da vida", "text": ""}
{"id": "1526776", "revid": "216354", "url": "https://it.wikipedia.org/wiki?curid=1526776", "title": "Steyr-Puch 700AP", "text": ""}
{"id": "1526778", "revid": "287204", "url": "https://it.wikipedia.org/wiki?curid=1526778", "title": "Bronzong", "text": ""}
{"id": "1526780", "revid": "1543377", "url": "https://it.wikipedia.org/wiki?curid=1526780", "title": "Farim", "text": "Farim \u00e8 una citt\u00e0 della Guinea-Bissau, capoluogo del settore omonimo e della regione di Oio.\nGeografia.\nFarim sorge sulla sponda destra del Rio Cacheu, il quale \u00e8 navigabile fino a questa citt\u00e0. Dista pochi chilometri dal confine con il Senegal.\nStoria.\nFarim fu fondata nel 1641 dai Portoghesi come presidio fortificato in una regione abitata prevalentemente da Mandinka.\nNel censimento del 1979 aveva 4.468 abitanti. Secondo una stima del 2005 ha una pololazione di 6.792 abitanti."}
{"id": "1526781", "revid": "712828", "url": "https://it.wikipedia.org/wiki?curid=1526781", "title": "Nidorino", "text": ""}
{"id": "1526784", "revid": "712828", "url": "https://it.wikipedia.org/wiki?curid=1526784", "title": "Nidoran\u2642", "text": ""}
{"id": "1526786", "revid": "712828", "url": "https://it.wikipedia.org/wiki?curid=1526786", "title": "Nidorina", "text": ""}
{"id": "1526787", "revid": "712828", "url": "https://it.wikipedia.org/wiki?curid=1526787", "title": "Nidoran\u2640", "text": ""}
{"id": "1526788", "revid": "712828", "url": "https://it.wikipedia.org/wiki?curid=1526788", "title": "Nidoqueen", "text": ""}
{"id": "1526789", "revid": "114110068", "url": "https://it.wikipedia.org/wiki?curid=1526789", "title": "Karl Unterkircher", "text": "Biografia.\nCresce con la famiglia a Selva di Val Gardena, praticando fin da ragazzo varie attivit\u00e0 sportive come calcio e sci. Dopo la scuola media svolge inizialmente la professione di meccanico. Gi\u00e0 a 15 anni la voglia di avventura lo spinge a provare le prime arrampicate in montagna, che proseguono anche durante il servizio militare, svolto nel 4\u00ba Reggimento Alpini Paracadutisti Monte Cervino come istruttore militare di alpinismo.\nNel 1997, dopo diversi anni di attivit\u00e0 alpinistica, supera gli esami per diventare guida alpina. Diventa anche presidente dell'\"Aiut Alpin Dolomites\", il soccorso alpino della val Gardena. Dal 2004 si dedica alle scalate delle cime e delle pareti ancora inviolate. In particolare: la prima assoluta il Monte Genyen, in Cina; la prima ascesa del versante Nord del Gasherbrum II con Daniele Bernasconi e Michele Compagnoni . Insieme alla sua compagna, Silke, ha avuto tre figli: Alex, Miriam e Marco.\nDopo essersi visto negare il permesso dalle autorit\u00e0 cinesi per scalare la parete nord del Gasherbrum I, Karl Unterkircher ripieg\u00f2 sul versante Rakhiot nel Nanga Parbat. Il 15 luglio 2008, durante l'ascesa in una nuova via con i suoi due compagni di spedizione - le guide alpine Walter Nones e Simon Kehrer- quando avevano deciso di accamparsi, circa a quota 6.800 m., dice Kehrer che \"si vedeva una leggera fessura nella neve, per\u00f2 era proprio stretta, sembrava un piccolo crepaccio, una spaccatura leggera.\" La tecnica di progressione su ghiaccio prevede che quando si riconosce un ponte di neve su un crepaccio, \u00e8 necessario che il capo cordata, stando su un punto sicuro, solido, sondi con la piccozza, curvandosi col busto proteso in avanti, nel punto dove si pensa che ci sia il crepaccio, mentre il compagno fa sicurezza tenendo la corda ben tesa. \nInvece, continua Kehrer, \"Karl provava coi piedi, con gli scarponi a scavare, a picchiare gi\u00f9 la neve, per vedere quanto \u00e8 largo questo crepaccio. Proprio in quel momento lui \u00e8 sparito davanti a me.\" Secondo le testimonianze dei due compagni Karl mor\u00ec pressoch\u00e9 all'istante per rottura dell'osso del collo, a causa degli urti subiti durante la caduta di 15 metri.\nRecord.\nUnico alpinista al mondo ad aver scalato in due mesi (63 giorni) le due vette pi\u00f9 alte del mondo senza ausilio dell'ossigeno supplementare, l'Everest e il K2.\nUfficializzazione nel Guinness World Records 2008:\nSpedizione giugno-luglio 2008 al Nanga Parbat.\nDopo essere partito da Milano il 7 giugno 2008, il 14 luglio 2008 Unterkircher tenta, con Walter Nones e Simon Kehrer, la scalata della parete Rakhiot su una via nord ancora inviolata. Il giorno successivo, attorno ai 6.400 metri, attraversando la seraccata che taglia la parete Rakhiot, Unterkircher cade in un crepaccio: battendo la traccia con gli scarponi, la neve cede facendolo precipitare, muore sul colpo. Vani i tentativi dei compagni di recuperare il corpo. Non potendo tornare indietro Nones e Kehrer proseguono inizialmente verso l'alto per poi scendere con gli sci, da una via pi\u00f9 sicura.\nIl 18 luglio venne organizzata dall'Italia una missione di soccorso in Pakistan, a cui partecipa anche l'alpinista Silvio Mondinelli, con la collaborazione dell'unit\u00e0 di crisi del ministero degli Esteri, l'ambasciata italiana in Pakistan e l'esercito pakistano. Giunti in Pakistan, i membri della spedizione sorvolano il Nanga Parbat con un elicottero dell'esercito pakistano, notando la tenda di Nones e Kehrer, poco lontano dal luogo nel quale era caduto Unterkircher.\nIl 19 luglio la spedizione cala ai due alpinisti un telefono satellitare e dei viveri, predisponendo inoltre lungo il loro percorso una serie di campi, per indicare la traiettoria da seguire e aiutarli. Il 24 luglio, dopo dieci giorni di spedizione, e alcuni giorni di rinvio per le cattive condizioni meteo, i due alpinisti scendono a quota 5.700 , dove un elicottero li trae in salvo.\nKarl Unterkircher Award.\nDopo la morte, colleghi e parenti della sua zona hanno costituito un premio biennale alla sua memoria. Il premio \u00e8 conferito a tre alpinisti o gruppi di alpinisti dietro nomina delle Guide Alpine Val Gardena e Gruppo Rocciatori Catores. Il premio venne conferito per la prima volta a Selva di Val Gardena nel 2010."}
{"id": "1526790", "revid": "1305772", "url": "https://it.wikipedia.org/wiki?curid=1526790", "title": "Caltagirone (disambigua)", "text": ""}
{"id": "1526791", "revid": "1452073", "url": "https://it.wikipedia.org/wiki?curid=1526791", "title": "Eevee", "text": " \u00e8 un Pok\u00e9mon base della prima generazione di tipo Normale. Il suo numero identificativo Pok\u00e9dex \u00e8 133. Nel contesto del franchise creato da Satoshi Tajiri, Eevee si pu\u00f2 evolvere in otto specie differenti: Vaporeon, Jolteon, Flareon, Espeon, Umbreon, Leafeon, Glaceon o Sylveon.\nIdeato dal team di designer della Game Freak, Eevee fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nNei videogiochi viene generalmente consegnato al protagonista da un personaggio non giocante. Eevee \u00e8 il Pok\u00e9mon iniziale del protagonista in ', \"Pok\u00e9mon Conquest\" e \"Pok\u00e9mon Let's Go, Eevee!\" e del suo rivale in \"Pok\u00e9mon Giallo\". \u00c8 inoltre disponibile come starter nei videogiochi ' e \"\".\nNell'anime sia Gary Oak che le allenatrici Vera, Serena e Suiren hanno posseduto esemplari del Pok\u00e9mon. In \"Pok\u00e9mon Chronicles\" anche l'allenatore Richie sembra essere proprietario di un Eevee.\nNel manga \"Pok\u00e9mon Adventures\" Rosso possiede un esemplare di Eevee che, a causa di esperimenti effettuati dal Team Rocket, era in grado di evolversi in uno dei tre Pok\u00e9mon della prima generazione e ritornare allo stato base. Una volta evolutosi in Espeon il Pok\u00e9mon ha perso la capacit\u00e0 di mutare la sua specie.\nDescrizione.\nNella versione beta di \"Pok\u00e9mon Rosso\" e \"Blu\" il suo nome era \"Eon\". Le forme evolute di Eevee sono spesso denominate dai fan dei Pok\u00e9mon \"Eeveelutions\". Il termine \u00e8 stato in seguito usato ufficialmente nel \"Pok\u00e9mon Trading Card Game\".\n\u00c8 un Pok\u00e9mon molto raro. Il suo codice genetico \u00e8 molto instabile e si adatta rapidamente all'habitat naturale in cui vive, consentendogli di evolversi in molteplici forme in base agli stimoli che riceve, come le condizioni ambientali o le pietre elementali. \nEevee si evolve in Vaporeon usando la Pietraidrica, in Jolteon usando la Pietratuono o in Flareon usando la Pietrafocaia. Quando la sua felicit\u00e0 \u00e8 pari o superiore ai 220 punti si evolve in Espeon, durante il giorno, o in Umbreon, durante la notte. Si evolve in Leafeon o in Glaceon quando sale di livello nei pressi rispettivamente della Roccia Muschio o della Roccia Ghiaccio. Si evolve in Sylveon tramite Pok\u00e9 io&amp;te se possiede almeno una mossa di tipo Folletto.\nApparizioni.\nVideogiochi.\nNei videogiochi \"Pok\u00e9mon Rosso\" e \"Blu\", \"Pok\u00e9mon Giallo\" e \"Pok\u00e9mon Rosso Fuoco\" e \"Verde Foglia\" un esemplare di Eevee \u00e8 disponibile in cima a Villazzurra, situata nella citt\u00e0 di Azzurropoli. Nella versione Gialla \u00e8 inoltre il Pok\u00e9mon iniziale di Blu.\nIn \"Pok\u00e9mon Oro\" e \"Argento\", \"Pok\u00e9mon Cristallo\" e \"Pok\u00e9mon Oro HeartGold\" e \"Argento SoulSilver\" \u00e8 possibile ottenere un Eevee da Bill a Fiordoropoli. In questi titoli, ad eccezione di \"Cristallo\", \u00e8 inoltre possibile ottenerlo in cambio di 6666 gettoni presso il casin\u00f2 di Azzurropoli.\nNei titoli della quarta generazione, \"Pok\u00e9mon Diamante\" e \"Perla\" e in \"Pok\u00e9mon Platino\" \u00e8 possibile riceverne un esemplare a Cuoripoli da Bebe. Nei primi due \u00e8 disponibile solamente dopo aver ricevuto il Pok\u00e9dex Nazionale. \u00c8 possibile inoltre catturarlo all'interno del Giardino Trofeo.\nNei videogiochi \"Pok\u00e9mon Nero 2\" e \"Bianco 2\" \u00e8 disponibile ad Austropoli.\nIn \"Pok\u00e9mon X\" e \"Y\" \u00e8 presente lungo il Percorso 10, oltre ad essere ottenibile nel Safari Amici. In questi titoli \u00e8 inoltre possibile ricevere un esemplare di Eevee catturato nel Giardino Trofeo.\nEevee \u00e8 uno dei Pok\u00e9mon iniziali in ', e l'unico disponibile in ', \"Pok\u00e9mon Conquest\" e \"Pok\u00e9mon Let's Go, Eevee!\". In \"\" \u00e8 presente a Portena.\nAnime.\nEevee appare per la prima volta nel corso dell'episodio \"L'importante non \u00e8 vincere\" (\"The Battling Eevee Brothers\").\nL'allenatore Gary Oak possiede un esemplare del Pok\u00e9mon che sconfigger\u00e0 il Pikachu di Ash Ketchum in \"Una nuova partenza\" (\"The Rivalry Revival\"). Nell'episodio \"Blackout\" (\"Power Play\") il Pok\u00e9mon di Gary Oak viene mostrato gi\u00e0 evoluto in Umbreon.\nAnche Vera ottiene un uovo di Eevee in \"Gli Allevatori di Uova di Pok\u00e9mon\" (\"May's Egg-Cellent Adventure\") che si schiuder\u00e0 nel corso dell'episodio \"Il ciondolo magico\" (\"Time-Warp Heals All Wounds\"). Quando Ash incontra l'allenatrice nella regione di Sinnoh, nel corso di \"Uno strano ristorante\" (\"A Full Course Tag Battle!\"), si scopre che il Pok\u00e9mon si \u00e8 evoluto a Nevepoli in Glaceon.\nL'allenatrice Serena ha catturato un esemplare di Eevee nella regione di Kalos, in seguito evolutosi in Sylveon.\nUn ulteriore esemplare del Pok\u00e9mon \u00e8 stato catturato da Suiren nella regione di Alola.\nEevee e le sue evoluzioni compaiono nel cortometraggio \"Eevee e i suoi amici\" (\"Eevee &amp; Friends\").\nManga.\nNel manga \"Pok\u00e9mon Adventures\" Rosso possiede un esemplare di Eevee che, a causa di esperimenti effettuati dal Team Rocket, \u00e8 in grado di evolversi in Vaporeon, Jolteon, Flareon e di ritornare poi allo stato base."}
{"id": "1526792", "revid": "125975012", "url": "https://it.wikipedia.org/wiki?curid=1526792", "title": "Alberto Rivolta", "text": "Carriera.\nClub.\nCresciuto nella Pro Lissone, si trasferisce tredicenne nel vivaio dell', con cui percorre tutta la trafila delle giovanili. Esordisce in prima squadra il 15 dicembre 1985 sul campo del , disputando poi un'altra partita nel corso della stagione 1985-1986. Sempre in quell'annata debutta in Coppa UEFA, contro il Lask Linz, e gioca nella trasferta sul campo del Legia Varsavia, a causa di numerosi infortuni dei compagni di squadra.\nRimane in forza ai nerazzurri nella stagione successiva, nella quale colleziona una presenza in Coppa UEFA, e nel campionato 1987-1988 scende in campo il 25 ottobre contro la subentrando a Salvatore Nobile, risultando uno dei migliori in campo, prima di trasferirsi nella sessione autunnale del mercato al , in Serie B. La stagione in giallobl\u00f9 lo vede poco impiegato, a causa di un infortunio che limita a 5 le sue presenze in campionato.\nNell'estate 1988 l'Inter lo cede in compropriet\u00e0 al Cosenza, sempre tra i cadetti; in ottobre, viene riscattato dai nerazzurri senza aver mai giocato con i calabresi. Nella stagione 1988-1989, conclusa con la vittoria dello scudetto, scende in campo per l'ultima volta con la maglia dell'Inter, alla penultima giornata sul campo del . Nell'ottobre 1990 viene ceduto a titolo definitivo al , in Serie C2, e conclude la carriera tre anni pi\u00f9 tardi, appena venticinquenne, con la maglia del Seregno, dove approda nel gennaio 1992 andando a segno nella sua prima apparizione, contro il Chieri.\nNazionale.\nHa fatto parte della Nazionale di calcio dell'Italia Under-20 ai mondiali di categoria del 1987 giocati in Cile.\nLa malattia e la morte.\nNel 1994 contrasse l'ependimoma midollare, rara forma di tumore che lo costrinse alla sedia a rotelle. La malattia ne ha poi causato la morte il 3 novembre 2019, alla vigilia del cinquantaduesimo compleanno."}
{"id": "1526793", "revid": "741067", "url": "https://it.wikipedia.org/wiki?curid=1526793", "title": "Ned Land", "text": "Ned Land \u00e8 il fiociniere che accompagna Pierre Aronnax e \"Consiglio\" nel romanzo di Jules Verne \"Ventimila leghe sotto i mari\".\nIl personaggio.\nCanadese, alto, impulsivo di natura, \"poco comunicativo, qualche volta violento e facile alla collera quando veniva contrariato...un incrocio fra un telescopio e un cannone costantemente carico\". Nel viaggio della nave \"Abraham Lincoln\" alla ricerca del \"mostro\" (che poi si riveler\u00e0 essere il sottomarino Nautilus), Land \u00e8 il solo a non credere all'esistenza di un mostruoso cetaceo. A bordo del Nautilus Land tenta invano di organizzare piani di fuga, contro la volont\u00e0 dello stesso professor Aronnax, ormai \"affezionato\" al Nautilus, per le bellezze e le scoperte che gli possono permettere di approfondire i suoi studi sul mondo marino.\nCinema.\nNella versione cinematografica \"Ventimila leghe sotto i mari\" di Richard Fleischer, prodotta dalla Walt Disney, il personaggio \u00e8 interpretato da Kirk Douglas, che, contraddicendo la caratterizzazione di Verne, fa di Land un simpatico, ciarliero ed estroverso fioniciere/cantante."}
{"id": "1526794", "revid": "21338510", "url": "https://it.wikipedia.org/wiki?curid=1526794", "title": "Alvin Rock'n'Roll", "text": ""}
{"id": "1526795", "revid": "287204", "url": "https://it.wikipedia.org/wiki?curid=1526795", "title": "Lumineon", "text": ""}
{"id": "1526796", "revid": "287204", "url": "https://it.wikipedia.org/wiki?curid=1526796", "title": "Finneon", "text": ""}
{"id": "1526804", "revid": "287204", "url": "https://it.wikipedia.org/wiki?curid=1526804", "title": "Gastrodon", "text": ""}
{"id": "1526807", "revid": "287204", "url": "https://it.wikipedia.org/wiki?curid=1526807", "title": "Shellos", "text": ""}
{"id": "1526809", "revid": "712828", "url": "https://it.wikipedia.org/wiki?curid=1526809", "title": "Cloyster", "text": ""}
{"id": "1526810", "revid": "767487", "url": "https://it.wikipedia.org/wiki?curid=1526810", "title": "Babet", "text": "Biografia.\nNel 1997 si fa conoscere al grande pubblico quando \u00e8 ingaggiata dal gruppo musicale francese Dionysos. Per lei, ancor ventenne, \u00e8 un successo, .\nDopo dieci anni di carriera, pur non lasciando la sua band, intraprende un'esperienza solista."}
{"id": "1526814", "revid": "287204", "url": "https://it.wikipedia.org/wiki?curid=1526814", "title": "Elisabeth Maistre", "text": ""}
{"id": "1526815", "revid": "219110", "url": "https://it.wikipedia.org/wiki?curid=1526815", "title": "Costruzioni Meccaniche Aeronautiche", "text": "La Costruzioni Meccaniche Aeronautiche Societ\u00e0 Anonima, pi\u00f9 nota con l'acronimo di CMASA (o C.M.A.S.A.) era una azienda aeronautica con sede a Genova, ma identificabile con le strutture di produzione site nella frazione di Marina di Pisa nel comune di Pisa.\nStoria.\nNel 1906 viene fondata la \"Societ\u00e0 in nome collettivo Cantiere Navale G. Gallinari\" con sede a Livorno. La Gallinari si occupava inizialmente della produzione di imbarcazioni in legno e successivamente, grazie ad un accordo con la Regia Marina, della riparazione di navi civili e militari. Con la fine della prima guerra mondiale lo sviluppo dell'aeronautica legato alle vicende belliche si trasform\u00f2 in una opportunit\u00e0 economica in espansione. La sempre maggiore richiesta di velivoli adatti convinse la Gallinari ad estendere la propria attivit\u00e0 alla costruzione di idrovolanti, quindi decise di ampliare i propri stabilimenti con una nuova struttura che sorse nel 1917 a Marina di Pisa, una zona sicuramente favorevole per la sua posizione geografica, sulla foce dell'Arno, racchiusa su due lati dal fiume e dal Mar Ligure.\nNel 1921 la sezione aeronautica della Gallinari si trasform\u00f2 in Societ\u00e0 Anonima Italiana di Costruzioni Meccaniche, con sede a Pisa per assumere nel 1925 la definitiva denominazione di Costruzioni Meccaniche Aeronautiche Societ\u00e0 Anonima con sede a Genova.\nFu in questo periodo che la Dornier-Metallbauten GmbH incaric\u00f2 la \"CMASA\" di produrre il suo Dornier Do J \"Wal\" per aggirare le limitazioni imposte alla Germania dal Trattato di Versailles in seguito alla fine della prima guerra mondiale. Questo era il primo idrovolante interamente metallico prodotto in Italia nonch\u00e9 uno dei primi nel mondo.\nNel 1934 la Societ\u00e0 Italiana Aviazione, consociata FIAT che seguiva il settore aeronautico, acquis\u00ec definitivamente l'azienda. Per soddisfare le commissioni da parte della Regia Aeronautica, dopo un ulteriore ampliamento delle strutture industriali, raggiunse la massima capacit\u00e0 produttiva durante la seconda guerra mondiale, affiancando alla costruzione di idrovolanti anche quella di aerei terrestri tra cui il Fiat G.8, il G.50bis ed il G.55. Fu di questo periodo la realizzazione del velivolo che alle volte \u00e8 indicato con la doppia denominazione di Fiat CMASA R.S.14 o semplicemente Fiat R.S.14, un idrovolante progettato su richiesta della Regia Aeronautica per un ricognitore marittimo veloce.\nFu questa l'epoca d'oro per la CMASA. Lo stabilimento dal 1892 era collegato alla rete ferroviaria nazionale grazie ad un raccordo merci che in localit\u00e0 Bocca d'Arno raggiungeva i binari della tranvia a vapore Pisa-Marina di Pisa. Nel 1932, sostituita la tranvia con la moderna ferrovia elettrica per Tirrenia e Livorno, lo stabilimento pot\u00e9 essere raggiunto con una fermata dedicata lungo tale linea.\nLa tranvia Pisa-Marina di Pisa cess\u00f2 il servizio nel 1932, in conseguenza dell'inaugurazione della ferrovia elettrica Pisa-Tirrenia-Livorno, a sua volta chiusa nel 1960; anche quest'ultima presentava una stazione in corrispondenza di Bocca d'Arno.\nAl termine della guerra lo stabilimento, rimasto parzialmente danneggiato dai bombardamenti, fu subito riconvertito in industria di produzione civile fino a che, nel 1953, la Fiat decise di utilizzare le strutture per la produzione di accessori per auto trasformando la denominazione dell'azienda in \"Fiat-Sezione Officine di Marina di Pisa\".\nGli ultimi anni dell'azienda vedono una acquisizione nel 1974 da parte della Whitehead-Motofides S.p.A. di Livorno (sempre del gruppo Fiat) ugualmente impegnata nella componentistica auto e successivamente, nel 1979, con l'acquisto della W-Motofides da parte della \"Gilardini S.p.A.\" (anch'essa facente capo all'azienda torinese).\nLo stabilimento fu definitivamente abbandonato nel 1986 quando la Fiat decise di far confluire tutta la produzione marina nel suo stabilimento di Livorno.\nIl 9 ottobre 2007, si chiuse definitivamente la storia dell'azienda con l'inizio dei lavori di demolizione delle strutture abbandonate per la realizzazione del porto turistico di Pisa Bocca d'Arno, inaugurato nell'ottobre 2013."}
{"id": "1526817", "revid": "712828", "url": "https://it.wikipedia.org/wiki?curid=1526817", "title": "Shellder", "text": ""}
{"id": "1526818", "revid": "339392", "url": "https://it.wikipedia.org/wiki?curid=1526818", "title": "CMASA", "text": ""}
{"id": "1526830", "revid": "1005847", "url": "https://it.wikipedia.org/wiki?curid=1526830", "title": "Senatori della XIII legislatura del Regno d'Italia", "text": "Elenco dei senatori della XIII legislatura del Regno d'Italia nominati dai re Vittorio Emanuele II e Umberto I divisi per anno di nomina.\nIl numero indicato \u00e8 quello della serie cronologica ufficiale."}
{"id": "1526833", "revid": "110157", "url": "https://it.wikipedia.org/wiki?curid=1526833", "title": "Celiprololo", "text": "Il celiprololo cloridrato \u00e8 un principio attivo di indicazione specifica contro l'ipertensione.\nIl celiprololo causa a dispetto di altri farmaci simili meno senso di freddo nella persona e meno bradicardia\nIndicazioni.\n\u00c8 utilizzato come medicinale in cardiologia contro l'ipertensione lieve e moderata, l'angina tranne quella di Prinzmetal, le aritmie comprese le tachicardie.\nControindicazioni.\nBradicardia, shock cardiogeno.\nFarmacodinamica.\nI betabloccanti inibiscono i recettori beta del sistema adrenergico presenti nel cuore, riducendo in pratica il lavoro del cuore.\nEffetti positivi di tale farmaco li si ritrovano nella riduzione della gittata cardiaca e la pressione arteriosa. Mentre per quanto riguarda le forme di angina pectoris migliorando la tolleranza agli sforzi ne limita la sintomatologia.\nAgendo nel sistema simpatico fino a bloccarlo e sulla capacit\u00e0 di conduzione del cuore risulta utile anche contro le aritmie cardiache e nello scompenso cardiaco.\nEffetti indesiderati.\nRallentando il ritmo del cuore possono quindi indurre depressione del miocardio, il muscolo del cuore.\nI betabloccanti sono alla base della terapia cronica dello scompenso cardiaco insieme agli ace-inibitori a basse dosi. Dire che siano da evitare assolutamente nella terapia dello scompenso \u00e8 un'incorrettezza assoluta.\n\u00c8 sconsigliato l'uso e utilizzato solo se non vi sono altre scelte in persone con episodi passati di asma e broncospasmo.\nAltri effetti indesiderati sono cefalea, vertigini, nausea, sonnolenza, broncospasmo, affaticamento."}
{"id": "1526834", "revid": "161374", "url": "https://it.wikipedia.org/wiki?curid=1526834", "title": "Gian Battista Cavagni", "text": ""}
{"id": "1526835", "revid": "124180708", "url": "https://it.wikipedia.org/wiki?curid=1526835", "title": "Cyclette", "text": "La cyclette, intesa come bicicletta statica \u00e8 un attrezzo sportivo che da fermo (ed anche in un luogo chiuso), consente di simulare l'utilizzo di una bicicletta per l'allenamento cardiovascolare del fisico come nel reale utilizzo della stessa.\nLa cyclette non \u00e8 dotata di ruote e ne esistono diverse versioni corredate di accessori ed altri strumenti come ad esempio il contachilometri od il tachimetro ma anche il cardiofrequenzimetro e gli indicatori dello sforzo, della velocit\u00e0 media e massima, i variatori di resistenza allo sforzo, eccetera.\nDiversi e variegati sono anche i nomi della stessa come ad esempio bicicletta stazionaria, bicicletta da camera, bicicletta da allenamento e cos\u00ec via.\nStoria.\nDi origini ed inventori controversi ed incerti ne esiste un disegno ed una fonte che la localizza come invenzione di due medici sportivi tedeschi Zuntz e Voigt che nel 1900 ne svilupparono un prototipo.\nIl marchio Cyclette.\nItaliano invece \u00e8 il nome Cyclette che consiste in un brevetto della ditta Teodoro Carnielli, una fabbrica di biciclette di Vittorio Veneto a marchio Bottecchia \nIl cicloergometro.\nIl cicloergometro \u00e8 un dispositivo medico costituito da una bicicletta fissa la cui pedalata \u00e8 frenata in modo misurabile da un pattino strisciante ovvero da un sistema elettromeccanico magnetico, che impone una resistenza alla pedalata. \nNel corso di test cardiologici l'entit\u00e0 dello sforzo che il paziente deve eseguire sul cicloergometro per vincere questa resistenza \u00e8 direttamente proporzionale alla capacit\u00e0 di lavoro del cuore e del sistema cardiovascolare.\nLa resistenza \u00e8 misurabile su un apposito display e viene incrementata nel corso del test secondo protocolli prestabiliti ed il paziente \u00e8 invitato ad eseguire lo stesso numero di pedalate al minuto per ogni livello di sforzo richiestogli."}
{"id": "1526839", "revid": "1568601", "url": "https://it.wikipedia.org/wiki?curid=1526839", "title": "Frigidolfo", "text": "Il Frigidolfo (anche Oglio Frigidolfo) \u00e8 un torrente della Val Camonica, in provincia di Brescia, lungo circa 7\u00a0km.\nNasce nella Valle delle Messi, nei pressi del passo di Gavia alle pendici del Corno dei Tre Signori (3360\u00a0m s.l.m.).\nLungo il percorso riceve le acque del torrente Arcanello.\nConfluisce nel Narcanello a Ponte di Legno, (1300\u00a0m s.l.m.), dando vita al fiume Oglio."}
{"id": "1526841", "revid": "287204", "url": "https://it.wikipedia.org/wiki?curid=1526841", "title": "Esmololo", "text": "Lesmololo \u00e8 una sostanza con attivit\u00e0 bloccante i recettori \u03b21 adrenergici, presenti a livello cardiaco.\n\u00c8 classificato tra i farmaci antiaritmici di Classe II\nCome tutti i \u03b2-bloccanti agisce riducendo la forza e la frequenza di contrazione del cuore, riducendo cos\u00ec il fabbisogno di O2 del tessuto cardiaco\nIndicazioni.\n\u00c8 utilizzato come medicinale in cardiologia contro l'ipertensione, le aritmie comprese le tachicardie, flutter atriale, fibrillazione atriale.\nAvendo una durata limitata d'azione \u00e8 usato per via endovenosa entrando subito in circolo, ed \u00e8 usato anche in caso di infarto per la sua breve durata d'azione.\nControindicazioni.\nBradicardia, shock cardiogeno, insufficienza cardiaca congestizia.\nSconsigliato in bambini con et\u00e0 inferiore ai 12 anni.\nFarmacodinamica.\nI betabloccanti inibiscono i recettori beta del sistema adrenergico presenti nel cuore, riducendo in pratica il lavoro del cuore.\nEffetti positivi di tale farmaco li si ritrovano nella riduzione della gittata cardiaca e la pressione arteriosa. Mentre per quanto riguarda le forme di angina pectoris migliorando la tolleranza agli sforzi ne limita la sintomatologia.\nAgendo nel sistema simpatico fino a bloccarlo e sulla capacit\u00e0 di conduzione del cuore risulta utile anche contro le aritmie cardiache e nello scompenso cardiaco.\nEffetti indesiderati.\nRallentando il ritmo del cuore possono quindi indurre depressione del miocardio, il muscolo del cuore.\nI betabloccanti devono essere usati con attenzione in persone con scompenso cardiaco dove il loro utilizzo pu\u00f2 ridurre significativamente la mortalit\u00e0. Attualmente indicati metoprololo, carvedilolo, bisoprololo e nebivololo; quest'ultimo solo negli anziani.\nPossono essere somministrati a persone affette da diabete.\n\u00c8 sconsigliato l'uso e utilizzato solo se non vi sono altre scelte in persone con episodi passati di asma e broncospasmo.\nAltri effetti indesiderati sono cefalea, dispnea, psicosi, vertigini, nausea, sonnolenza, disfunzioni sessuali, bradicardia, alopecia, xeroftalmia, affaticamento, porpora, scompenso cardiaco, ipotensione, rash, broncospasmo, irritazione."}
{"id": "1526842", "revid": "1873017", "url": "https://it.wikipedia.org/wiki?curid=1526842", "title": "Shigeru Egami", "text": "Biografia.\nShigeru Egami nacque nella Prefettura di Fukuoka (isola di Ky\u016bsh\u016b) nel 1912, in una famiglia di commercianti e costruttori edili.\nIn giovent\u00f9 pratic\u00f2 J\u016bd\u014d e Kend\u014d. Nel 1924, studente delle scuole secondarie, vide per la prima volta alcune tecniche di Karate. Scrisse a tal proposito: \nNel 1931 entr\u00f2 alla facolt\u00e0 di Commercio dell'Universit\u00e0 di Waseda e per un breve periodo pratic\u00f2 Aikid\u014d. \nNello stesso anno incontr\u00f2 il maestro Funakoshi, diventandone allievo e aiutandolo a fondare il club locale di Karate all'Universit\u00e0 Waseda. \nSempre lo stesso anno un suo compagno di Universit\u00e0 inizi\u00f2 la pratica nel medesimo club. Il suo nome era Genshin (Motonobu) Hironishi e la loro amicizia divenne talmente salda da durare tutta la vita. Hironishi scrisse: \nNei primi anni trenta venne coinvolto nella divulgazione del Karate-d\u014d in Giappone e partecip\u00f2, prima con Takeshi Shimoda poi, dopo la morte di quest'ultimo, con Yoshitaka Funakoshi, a numerose dimostrazioni. \nScrisse a tal proposito: \nA dispetto di un'apparente eccellente forma fisica, Egami, come anche Yoshitaka Funakoshi, soffriva gi\u00e0 di seri problemi di salute. \nFu scartato alla visita di incorporazione per il servizio militare in quanto aveva seri problemi polmonari e pi\u00f9 tardi, all'et\u00e0 di 24 anni, contrasse la tubercolosi. \nA seguito della morte del fratello maggiore, Egami si sent\u00ec in dovere di tornare nell'isola di Ky\u016bsh\u016b per seguire l'azienda familiare. \nPresto per\u00f2 lasci\u00f2 questa occupazione in quanto non si sentiva adatto alla vita del commerciante e fece ritorno a T\u014dky\u014d impegnandosi, con Yoshitaka Funakoshi e Genshin Hironishi, allo sviluppo del Karate-d\u014d. \nErano state create nuove posizioni, come il fudo dachi, e nuove tecniche di calcio quali yoko geri (kekomi e keage), alcune forme di mawashi geri, fumikomi e ushiro geri. \nLe posizioni, in generale, erano divenute pi\u00f9 basse e pi\u00f9 ampie. \nNel 1935 Egami ader\u00ec al comitato creato da Kichinosuke Saigo per la raccolta dei fondi per la costruzione di un Dojo dedicato esclusivamente alla pratica del Karate. \nCome gi\u00e0 ricordato questo comitato costitu\u00ec l'embrione del gruppo Sh\u014dt\u014dkai. \nRiguardo alla costruzione del d\u014dj\u014d scrisse: \nSempre considerato uno degli allievi pi\u00f9 attivi del M\u00b0 Funakoshi, Egami inizi\u00f2 ad insegnare Karate alle Universit\u00e0 di Gakush\u016bin, Toho e Ch\u016b\u014d e fu l'istruttore pi\u00f9 giovane ad essere eletto Membro del Comitato di Valutazione da Gichin Funakoshi. \nNel corso della seconda guerra mondiale insegn\u00f2 inoltre alla Nakano School che era un centro di addestramento per spie e commando giapponesi che il Maestro Mitsusuke Harada definisce una via di mezzo tra il MI5/MI6 (servizi segreti) e le SAS (Special Air Service) britannici. \nNel 1945, alla fine della seconda guerra mondiale, Egami assistette in meno di un anno alla distruzione della casa e del Dojo del maestro Funakoshi e alla morte del maestro e grande amico Yoshitaka Funakoshi. \nDopo la morte di Yoshitaka Funakoshi, Egami inizi\u00f2 a sentirsi assillato dalla necessit\u00e0 di perseguire la Via da sempre indicata dal suo Maestro e individuata nel lavoro che aveva iniziato con Yoshitaka Funakoshi e Genshin Hironishi: la trasformazione dell'arte di Okinawa in un'arte del Bud\u014d giapponese, partendo dal Karate per giungere al Karate-d\u014d. \nFu proprio nell'ambito di questa sua ricerca che, per sciogliere il dubbio sull'efficacia dello tsuki, si fece ripetutamente colpire l'addome (con questo probabilmente aggravando il suo gi\u00e0 compromesso stato di salute) dai colpi di pugno di diverse persone e concludendo che il tipo di attacco dei Karateka appariva essere quello meno efficace. \nScrisse in proposito: \nIntanto, il primo maggio 1949, veniva fondata la gi\u00e0 citata \"Nihon Karate-d\u014d Ky\u014dkai\" (\"Japan Karate Association\"). Nonostante la fondazione e la supervisione da parte di uomini della corrente pi\u00f9 tradizionale, Obata, Saigo, Hironishi, la JKA inizi\u00f2 a poco a poco ad essere guidata da princ\u00ecpi commerciali e da metodi e pratiche simili a quelli degli sport occidentali che culmin\u00f2 con l'emanazione del regolamento per le competizioni agonistiche (1955). \nPer questo motivo i tradizionalisti, tra cui i tre maestri sopracitati, lasciarono l'organizzazione. Il Maestro Funakoshi che inizialmente aveva gradito la popolarit\u00e0 che questo nuovo organismo stava riscuotendo, inizi\u00f2 ad esserne preoccupato in quanto vedeva i valori essenziali del Karate-d\u014d in forte rischio. \nIl 13 ottobre 1956, nella prefazione alla seconda edizione del libro \"Karate-d\u014d Ky\u014dhan\" scrive: \nEgami avverte questa preoccupazione e decide di seguire gli incoraggiamenti del proprio maestro e degli allievi pi\u00f9 anziani a continuare nella Via del Bud\u014d. \nGi\u00e0 nel 1953 la ricerca di Egami aveva avuto una svolta positiva. Nel ricevere uno tsuki dal giovane Tadao Okuyama not\u00f2 che quell'attacco era straordinariamente pi\u00f9 efficace di tutti quelli che aveva ricevuto fino ad allora. \nAllora, a poco pi\u00f9 di quarant'anni di et\u00e0, Egami prese la decisione di cambiare radicalmente i concetti e le forme convenzionali di esecuzione. Inizi\u00f2 ad adottare tecniche eseguite in decontrazione, evitando l'uso di forza non necessaria. \nRicominci\u00f2 cos\u00ec a pensare al modo di colpire apparentemente leggero e rilassato ma estremamente efficace che distingueva le tecniche di Takeshi Shimoda, Yoshitaka Funakoshi e dello stesso Maestro Gichin Funakoshi. \nAllo stesso tempo venne in contatto con Hoken (o Sh\u014dy\u014d o Noriaki) Inoue, fondatore dello Shinwa Taid\u014d (poi Shinei Taid\u014d) e nipote del fondatore dell'Aikid\u014d, Morihei Ueshiba. \nDai contatti con Inoue inizi\u00f2 ad interessarsi all'energia vitale e alla sua circolazione nel corpo umano. \nNel 1955, in piena fase di ricerca, dovette essere sottoposto a due operazioni allo stomaco. Tali operazioni, a distanza ravvicinata, lo portarono all'impossibilit\u00e0 di nutrirsi normalmente tanto che giunse a pesare solo 37 chili. \nL'indebolimento era tale da non rendergli possibile alcun tipo di allenamento fisico. Il ricovero e lo stato di precariet\u00e0 finanziaria legate all'impossibilit\u00e0 di svolgere una qualsiasi attivit\u00e0 furono sorpassate con grande difficolt\u00e0 e solo grazie all'aiuto di amici come Hironishi, Okuyama e Yanagizawa. \nScrisse di quel periodo: \nNel 1956 fu tra i fondatori della Nihon Karate-d\u014d Sh\u014dt\u014dkai insieme al proprio maestro, a Hironishi, Obata e Noguchi. \nLa morte di Gichin Funakoshi colp\u00ec profondamente Egami che era presente, con i familiari del proprio maestro, al capezzale di quest'ultimo quando questi esal\u00f2 l'ultimo respiro. \nQuesto triste evento e gli accadimenti che caratterizzarono i giorni immediatamente seguenti furono la scintilla che spinse Egami a proseguire con ancor maggiore determinazione nella propria ricerca. \nDopo la morte del M\u00b0 Funakoshi, Shigeru Egami divenne istruttore capo dello Sh\u014dt\u014dkan, il Dojo del M\u00b0 Funakoshi, nel frattempo ricostruito. \nNel 1963, probabilmente stimolato dagli effetti del suo debole stato di salute, Egami scopr\u00ec tecniche che andavano oltre la mera esecuzione fisica, in particolare il t\u014date o colpo a distanza senza contatto fisico. \nNel 1967, mentre conduceva una sessione di allenamento estivo all'Universit\u00e0 di Ch\u016b\u014d, fu colpito da attacco cardiaco e salvato in extremis grazie ad una tecnica di rianimazione applicatagli dal suo allievo Hiroyuki Aoki (futuro fondatore dello Shintaid\u014d). Fu cos\u00ec che si trov\u00f2 nuovamente per un lungo periodo confinato in un letto di ospedale. Questa esperienza per\u00f2 gli offr\u00ec una nuova visione delle cose. L'agonia della morte fisica provata per qualche minuto lo risvegli\u00f2 ad un nuovo significato per la propria vita e per la pratica del Karate-d\u014d. \nEgli, a tal proposito scrisse: \nIl destino gli concesse altri quindici anni di vita che egli dedic\u00f2 integralmente alla trasmissione della Via tracciata dal suo maestro e da lui seguita e sviluppata. \nInizialmente con gli scritti, poi con la sua presenza e la sua supervisione ai corsi, anni dopo attraverso la pratica adattata alla sua condizione fisica e all'et\u00e0 egli riusc\u00ec a trasmettere il suo metodo. \nIl 10 ottobre del 1980, durante una sessione d'allenamento per istruttori, le condizioni di salute del M\u00b0 Egami si aggravarono e venne ricoverato in ospedale. \nDue giorni dopo fu colpito da emorragia cerebrale e da allora non riprese pi\u00f9 conoscenza. Mor\u00ec l'8 gennaio del 1981 in seguito a complicanze causate da una polmonite."}
{"id": "1526843", "revid": "117314633", "url": "https://it.wikipedia.org/wiki?curid=1526843", "title": "Narcanello", "text": "Il Narcanello, detto anche Oglio Narcanello (in camuno \"Narcan\u00e8l\"), \u00e8 un torrente della Val Camonica, in provincia di Brescia, lungo circa 7\u00a0km.\nNasce nella Valle Narcanello, nei pressi di Punta Castellaccio (3104\u00a0m s.l.m.) e confluisce nel Frigidolfo a Ponte di Legno, (1300\u00a0m s.l.m.) dando vita al fiume Oglio."}
{"id": "1526844", "revid": "287204", "url": "https://it.wikipedia.org/wiki?curid=1526844", "title": "Monte Rinaldo", "text": "Monte Rinaldo (\"Monranallo\" o \"Montranallu\" in dialetto fermano) \u00e8 un comune italiano di 332 abitanti della provincia di Fermo nelle Marche.\nIl centro storico \u00e8 medievale, circoscritto all'interno delle mura che corrono intorno alla piazza dove sono situati Palazzo Giustiniani e la Torre Civica. Poco lontano dal centro storico si trova l'area archeologica \"La Cuma\".\nGeografia fisica.\nQuesto comune si erge su tre colli tra la valle del fiume Aso e la valle del fiume Ete vivo, a met\u00e0 strada tra il mare Adriatico e i Monti Sibillini.\nStoria.\nNel primo millennio a.C., i Piceni, emigrati dalla Sabina, colonizzando il territorio collinare.\nIn seguito a varie alleanze con i Romani e alla Terza guerra Sannitica, nel III secolo a. C. il territorio passa a poco a poco sotto il controllo di Roma, come testimoniano i resti archeologici del santuario ellenistico- romano, situato oggi nella zona La Cuma e datato al II secolo a. C.\nIn et\u00e0 longobarda, la sua posizione rese possibile lo sviluppo di attivit\u00e0 agricolo-commerciali. Dai resti dell'insediamento romano, posto nei pressi del fiume Indaco, nacquero i centri fortificati del territorio che risalgono al VI secolo.\nLa storia del nucleo abitativo moderno di Monte Rinaldo inizia successivamente, nei primi anni del 1000, quando si intreccia con quello di Monsampietro Morico. Malugero Melo, figlio di Drogone d'Altavilla, conte normanno delle Puglie, in fuga con la madre Porzia raggiunse le terre fermane, dove spos\u00f2 una certa M\u00f2rica, e la coppia ebbe tre figli, uno dei quali di nome Rinaldo.\nMalugero costru\u00ec un castello situato nell'attuale territorio comunale e lo affid\u00f2 proprio a Rinaldo. Intorno ad esso vennero eretti pievi, castelli, monasteri e borghi, cosicch\u00e9 il centro storico, a partire dal piccolo insediamento franco-longobardo, si espande intorno al XII secolo.\nIl territorio di Monte Rinaldo, essendo una zona di frontiera, nel medioevo, fu conteso dal ducato di Fermo, dalla citt\u00e0 di Ascoli e dai monaci farfensi della vicina Santa Vittoria.\nIl primo documento che menziona \"Monte Rinaldi\" \u00e8 la donazione Rainberga del 1032, con cui la badessa di un monastero di Petritoli dona il castello all'Abbazia di Montecassino.\nNella seconda met\u00e0 del XIII secolo, Monte Rinaldo dipendeva da Fermo. In seguito ha vissuto le vicende degli altri centri abitati della zona: come la nascita dei comuni, la dipendenza secolare dalla citt\u00e0 di Fermo, il dominio dello Stato Pontificio, l'invasione napoleonica, fino alla proclamazione dell'Unit\u00e0 d'Italia nel 1861.\nMonumenti e luoghi d'interesse.\nArcheologia.\nArea archeologica La Cuma.\nSi trova sul versante settentrionale della Val d'Aso e prende il nome dalla localit\u00e0 in cui \u00e8 situata.\nI monumenti principali presenti all'interno dell'area sono un santuario risalente all'et\u00e0 tardo repubblicana (II-I secolo a. C.) e l'annesso portico a due navate. Le strutture sono paragonabili a quelle presenti ad Ancona e Palestrina.\nMuseo civico archeologico.\n\u00c8 situato nell'ex chiesa del SS. Crocefisso e raccoglie i reperti provenienti dall'area archeologica poco distante. Fanno parte della collezione i rivestimenti architettonici, ceramiche di epoche differenti, oggetti in bronzo ed ex-voto dedicati alle divinit\u00e0.\nPalazzo Giustiniani.\nL'edificio si inserisce sulla cinta muraria meridionale, i cui resti sono chiaramente individuabili sulla facciata sud. Palazzo Giustiniani mantiene nel suo insieme le caratteristiche tipiche delle residenze signorili dei piccoli centri del fermano e rappresenta una porzione significativa del perimetro della piazza di Monte Rinaldo per le sue particolarit\u00e0 architettoniche come ad esempio le aperture ovali e quelle del piano nobile riccamente decorate.\nIl manufatto si sviluppa su quattro livelli e nasce dall'accorpamento di cellule edilizie preesistenti uniformate in facciata nei primi decenni del Settecento grazie all'intervento della famiglia Giustiniani.\nDegno di nota il piano nobile, residenza vera e propria della famiglia Giustiniani, caratterizzato da importanti decorazioni parietali e solai in legno dipinti.\nChiese.\nChiesa del Santissimo Sacramento e Rosario.\nIn passato era dedicata alla Madonna della Misericordia. Nel 1741, in occasione della visita dell'arcivescovo di Fermo Alessandro Borgia, le Confraternite del Sacramento e del Rosario fecero ricostruire l'edificio, portato a termine nel 1758.\nLa facciata ha forme barocche. Sui fianchi laterali sono presenti dei contrafforti, elementi verticali destinati a rafforzare l'opera muraria, tra i quali si aprono le finestre.\nAll'interno \u00e8 presente un'unica navata con due cappelle per lato. Le pareti sono ritmate da elementi architettonici decorativi. La controfacciata presenta strutture lignee con pitture di Antonio Liozzi. Dietro l'altare maggiore \u00e8 collocata la tela raffigurante la Madonna del Rosario e i Santi Domenico e Caterina da Siena.\nL'organo dipinto \u00e8 della met\u00e0 del XVIII secolo ed \u00e8 attribuito a Giuseppe Attilli.\nChiesa di San Leonardo e Flaviano.\n\u00c8 il luogo di culto pi\u00f9 importante di Monte Rinaldo. Da alcuni documenti risulta che \u00e8 stata costruita nel 1100. In realt\u00e0 prima ci sono testimonianze di due chiese distinte nel paese, una dedicata a San Leonardo e una a San Flaviano, l'unione dei due titoli \u00e8 avvenuta nel XVI secolo, quando l'edificio posto vicino alle mura \u00e8 stato ristrutturato. All'inizio del 1800 all'interno della chiesa esistevano cinque altari, in seguito a lavori di ristrutturazione vennero ridotti a tre. Era presente anche un campanile con tre campane.\nNel 1930 una lettera evidenziava che il tetto risultava fortemente lesionato e fu approvato un progetto che rimosse le cause del deterioramento: il campanile e due altari. La struttura ha cos\u00ec assunto l'aspetto che ha oggi.\nChiesa di Santa Maria della Neve.\nSituata in localit\u00e0 La Cuma, \u00e8 stata edificata nel 1695 con il sostegno economico di Giuseppe Morelli, come ricorda la targa presente sul muro della facciata. Probabilmente fu costruita per richiedere l'intercessione della Madonna affinch\u00e9 proteggesse i campi dalla grandine, infatti ancora oggi viene invocata per la protezione dei raccolti.\nPresenta una sola navata in fondo alla quale c'\u00e8 un altare sul quale \u00e8 presente un dipinto raffigurante la Madonna, San Giuseppe e Sant\u2019Antonio.\nLa struttura \u00e8 addossata alla casa colonica di Luigi Antognozzi, proprietario anche del luogo di culto. Antognozzi negli anni ha provveduto al restauro e alla manutenzione della chiesa.\nOgni anno il 10 giugno si celebra la festa della Madonna della Neve.\nChiesa di Sant'Anna.\nLa formella presente sulla facciata dell'edificio ricorda che fu costruita nel 1779 da un privato cittadino, Pasquale Traini. Egli assegn\u00f2 una donazione di 25 scudi con l'obbligo di celebrare tre messe durante il corso dell'anno: alla ricorrenza delle feste di Sant\u2019Anna, di San Pasquale e il 3 novembre.\nSi trova nelle prossimit\u00e0 del torrente Indaco ed \u00e8 stata realizzata con laterizi e pietra del fiume.\nSecondo il racconto di alcuni contadini della zona, non lontano dalla chiesa di Sant'Anna, sarebbe anticamente esistita la chiesa di Sant\u2019Andrea, confermata da diversi documenti. Probabilmente, in seguito a calamit\u00e0 naturali l'edificio ha riportato lesioni strutturali tali da indurne l'abbattimento.\nChiesa del Santissimo Crocefisso.\n\u00c8 stata edificata nella prima met\u00e0 del XII secolo e ricostruita nel 1662, \u00e8 probabile sia stata la prima chiesa parrocchiale di Monte Rinaldo. Originariamente \u00e8 stata dedicata a San Flaviano e successivamente a Santa Maria del Soccorso.\nLa struttura \u00e8 in stile romanico e presenta sulla facciata dei grossi blocchi di tufo simili a quelli presenti nell'area archeologica. All'interno erano presenti quattro altari che nel XIX secolo, in seguito a modifiche strutturali, sono stati ridotti a due, uno di stucco in stile barocco e uno intagliato interamente in legno.\nL'edificio \u00e8 oggi sede del Museo civico archeologico.\nSociet\u00e0.\nIstituzioni, enti e associazioni.\nL'Associazione Pro Loco Cuma di Monte Rinaldo da molti anni svolge attivit\u00e0 di promozione del territorio organizzando manifestazioni ed eventi che aiutano la conservazione e la valorizzazione delle risorse culturali, ambientali ed enogastronomiche. Non si trascurano usanze e tradizioni popolari, mirando sempre ad un'attivit\u00e0 di pluralismo e solidariet\u00e0 che possa favorire il raggiungimento delle finalit\u00e0 sociali, civili, etiche e culturali, fondamentali per promuovere lo sviluppo turistico del paese. La Pro Loco Cuma di Monte Rinaldo \u00e8 associata Unpli.\nAmministrazione.\nAltre informazioni amministrative.\nFa parte della Zona Territoriale n. 11 di Fermo dell'Azienda Sanitaria Unica Regionale delle Marche (in sigla Z.T. n. 11 - A.S.U.R. Marche).\nSport.\nL'A.S. Monte Rinaldo '05 \u00e8 la societ\u00e0 di calcio a 5 locale e disputa il campionato CSI; la squadra gioca le partite casalinghe presso il campetto del paese.\nGastronomia.\nMonte Rinaldo \u00e8 nota per un prodotto gastronomico di nicchia: la bistecca di castrato.\nDal 1931 \u00e8 prodotto il formaggio pecorino caratterizzato dal sapore aromatico datogli dal serpillo, un'erba che cresce spontanea nella Val d'Aso, fondamentale nutrimento per gli ovini che producono questo particolare pecorino.\nAltri importanti piatti della gastronomia monterinaldese sono la porchetta, fatta con maiali grassi e i fegatelli di maiale al forno. Quest'ultimo \u00e8 un piatto preparato gi\u00e0 nei primi anni del Novecento con le interiora e il sangue del maiale, cotti al forno e conditi con il sugo della porchetta.\nLa zona \u00e8 inoltre ricca di frutta e verdura prodotta nella Valle. Anche qui, come in tutto il fermano, viene prodotto un particolare vino, chiamato vino cotto, un mosto di uve fatto cuocere in pentoloni di rame."}
{"id": "1526845", "revid": "156341", "url": "https://it.wikipedia.org/wiki?curid=1526845", "title": "Charles Henri Sanson", "text": ""}
{"id": "1526848", "revid": "1543377", "url": "https://it.wikipedia.org/wiki?curid=1526848", "title": "Propranololo", "text": "Il propranololo \u00e8 un principio attivo betabloccante non selettivo, di indicazione specifica contro l'ipertensione e le forme di angina. Fu il primo prodotto efficace betabloccante. La forma generica con cui \u00e8 commercializzato \u00e8 propranololo cloridrato. \nStoria e sviluppo.\nLo scienziato scozzese James W. Black svilupp\u00f2 con successo il propranololo nei tardi anni cinquanta. Nel 1988 ottenne il Premio Nobel per la Medicina per questa scoperta.\nIl propranololo fu ottenuto dai precursori degli antagonisti dei recettori \u03b2-adrenergici dicloroisoprenalina e pronetalolo. La modifica strutturale fondamentale, alla base praticamente di tutti i betabloccanti successivi, fu l'inserzione di un legame etereo tra il naftene e il resto della molecola rispetto alla struttura ariletanolamminica del pronetalolo. Ci\u00f2 aument\u00f2 la potenza del composto e sembr\u00f2 aver eliminato la carcinogenesi riscontrata nei modelli animali per quanto riguardava il pronetalolo.\nAttualmente per il trattamento dell'ipertensione sono utilizzati nuovi betabloccanti, pi\u00f9 selettivi, quali ad esempio il nebivololo.\nFarmacocinetica.\nIl propranololo \u00e8 assorbito rapidamente e quasi completamente (~90%). Il picco dei livelli plasmatici \u00e8 raggiunto circa dopo 1-3 ore dall'assunzione per via orale. Nonostante l'assorbimento completo, la biodisponibilit\u00e0 del propranololo \u00e8 molto variabile (~25%) in quanto il fegato metabolizza gran parte del principio attivo (effetto first-pass). La somministrazione durante o subito dopo i pasti sembra aumentare il livello di biodisponibilit\u00e0. In caso di insufficienza epatica, di flusso ematico diminuito o in seguito all'assunzione di farmaci inibitori degli enzimi epatici, la presenza di propranololo nella circolazione sistemica pu\u00f2 risultare accresciuta.\nAnche il suo principale metabolita, ossia il 4-idrossipropranololo, con un'emivita maggiore (5,2-7,5 ore rispetto alle 3-4 ore del propranololo), \u00e8 farmacologicamente attivo.\nIl propranololo \u00e8 una sostanza altamente lipofila, che pertanto riesce a raggiungere alte concentrazioni nel cervello. L'effetto di una singola dose orale \u00e8 quindi pi\u00f9 lungo dell'emivita del principio attivo, e pu\u00f2 raggiungere anche le 12 ore, se la dose \u00e8 sufficientemente elevata (ad esempio 80\u00a0mg). La concentrazione plasmatica effettiva si aggira tra i 10 e i 100\u00a0ng/ml.\nIl principio attivo ha effetti tossici in una concentrazione plasmatica superiore ai 2000\u00a0ng/ml.\nFarmacodinamica.\nIl propranololo \u00e8 un betabloccante non selettivo. Ossia, blocca l'azione dell'adrenalina sui recettori adrenergici sia \u03b21 sia \u03b22 del cuore. Cos\u00ec facendo riduce la gittata cardiaca e la pressione arteriosa, in pratica il lavoro del muscolo cardiaco. A differenza di altri betabloccanti, il propranololo non \u00e8 in grado di attivare parzialmente i recettori \u03b2 qualora i livelli di catecolamine siano insufficienti (ossia non ha attivit\u00e0 simpaticomimetica). Il propranololo non interagisce con i recettori \u03b1 adrenergici.\nPer quanto riguarda le forme di angina, migliorando la tolleranza agli sforzi, ne limita la sintomatologia.&lt;br&gt;\nAgendo nel sistema nervoso simpatico fino a bloccarlo e sulla capacit\u00e0 di conduzione del cuore risulta utile anche contro le aritmie cardiache e nello scompenso cardiaco.\nL'enantiomero S-(-) ha caratteristiche parzialmente agoniste per i recettori adrenergici. Probabilmente a causa della sua azione sul recettore adrenergico \u03b11, il racemo e i singoli enantiomeri del propranololo hanno mostrato un'azione simile alla cocaina nei topi, in particolare il pi\u00f9 potente si \u00e8 rivelato l'S-(-)propranololo. Si \u00e8 anche osservato che il propranololo ha un effetto inibitorio sul trasportatore della noradrenalina, stimola il rilascio di quest'ultima e ha attivit\u00e0 parzialmente antagonista per i recettori della serotonina. I primi due sono effetti indiretti, mentre l'ultimo \u00e8 un effetto diretto.\nEntrambi gli enantiomeri del principio attivo hanno effetto anestetico locale (topico).\nIndicazioni.\nIl propranololo \u00e8 utilizzato in diversi casi quali:\nUsi sperimentali e off-label.\nIl propranololo presenta numerosi usi off-label e ultimamente sta venendo sperimentato per il trattamento di vari altri disturbi.\nSpesso viene usato spesso da musicisti e oratori per evitare il panico da palco (ansia da pubblico). A volte i chirurghi lo assumono per evitare il tremore naturale delle mani durante le operazioni.\nAltri usi off-label sono il trattamento della cefalea di tipo tensivo, dell'acatisia causata da antipsicotici e dei tremori dovuti alla malattia di Parkinson (composizione a rilascio prolungato)..\nStudi risalenti al giugno 2008 sembrano indicare il propranololo come terapia migliore ai corticosteroidi in caso di gravi emangiomi, in quanto presenta minori effetti collaterali.\nIl farmaco \u00e8 stato ed \u00e8 sperimentato anche in campo psichiatrico per trattare:\nPer quanto riguarda quest'ultimo, il propranololo inibisce gli effetti della noradrenalina, un neurotrasmettitore che rafforza il consolidamento della memoria. Alcuni studi hanno dimostrato che i pazienti a cui \u00e8 somministrato propranololo subito dopo un'esperienza traumatizzante mostrano sintomi meno seri di disturbo post traumatico da stress rispetto a coloro i quali non han ricevuto il farmaco. Tuttavia, i risultati di questi studi non si possono considerare conclusivi. Inoltre, \u00e8 in corso un notevole dibattito sul fatto se sia etico o meno l'utilizzo di farmaci per influenzare la memoria umana.\nIl propranololo \u00e8 stato studiato anche, insieme a numerosi altri farmaci membrana-attivi, per possibili effetti sul \"Plasmodium falciparum\" e quindi per il trattamento della malaria. Tuttavia, effetti positivi \"in vitro\" non sono stati accompagnati da un'utile azione antiparassitaria \"in vivo\" contro \"Plasmodium vinckei\" e \"Plasmodium yoelii nigeriensis\". Tuttavia uno studio singolo del 2006 ha mostrato che il propranololo pu\u00f2 ridurre il dosaggio necessario dei farmaci esistenti, affinch\u00e9 siano efficaci contro \"P. falciparum\", di 5-10 volte, suggerendo un uso combinato nelle terapie.\nUno studio di coorte pubblicato nel 2017 con un numero limitato di pazienti, mostra come il farmaco sia significativamente in grado di rallentare la progressione del melanoma cutaneo dell'80%, aumentando il tasso di sopravvivenza dei pazienti.\nControindicazioni e precauzioni d'uso.\nIl propranololo dovrebbe essere somministrato con cautela in pazienti che soffrono di:\nIl farmaco dev'essere inoltre somministrato con cautela congiuntamente ad altri farmaci con effetti bradicardici e deve essere evitata l'interruzione brusca della sua somministrazione in quanto il paziente potrebbe andare incontro a ischemia miocardica. Il farmaco riduce inoltre la risposta sistemica alla somministrazione di adrenalina.\nIl propranololo \u00e8 controindicato per i pazienti che soffrono di:\nEffetti indesiderati.\nAgendo indistintamente su tutti i recettori \u03b2-adrenergici, il propranololo presenta effetti indesiderati principalmente a livello cardiocircolatorio e respiratorio.&lt;br&gt;\nDiminuendo sostanzialmente il lavoro del miocardio pu\u00f2 indurre bradicardia, ipotensione e portare all'insufficienza cardiaca. Tra gli altri effetti collaterali cardiocircolatori si hanno alterazioni del sistema di conduzione cardiaco, vasocostrizione periferica e trombocitopenia.&lt;br&gt;\nA livello respiratorio il propranololo pu\u00f2 provocare broncospasmo e dispnea.\nNumerosi sono anche gli effetti collaterali minori, quali cefalea, disturbi del sonno, affaticamento, parestesia, vertigini, stordimento, psicosi, nausea, porpora, disfunzioni sessuali e disturbi della vista.\nLa somministrazione di propranololo pu\u00f2 portare al peggioramento di psoriasi e alopecia preesistenti, e raramente alla comparsa di rash e di secchezza oculare.\nDosaggi.\nLa posologia specifica viene rimandata al medico cardiologo, di seguito vengono indicate le dosi medie e massime.\nPer via orale:\nAltri dosaggi:\nLa somministrazione per via endovenosa dovrebbe limitarsi ai casi di aritmie pericolose per la vita e nei pazienti sotto anestesia. I parametri vitali del paziente devono essere strettamente monitorati.\nNei pazienti che soffrono di insufficienza epatica o renale, cos\u00ec come nelle donne incinte e durante l'allattamento, i dosaggi orali dovrebbero essere ridotti.\nTrattamento di emergenza.\nIn caso di emergenze dovute agli effetti collaterali del propranololo, solitamente viene somministrata atropina per via endovenosa. Altri trattamenti prevedono la somministrazione di glucagone o di isoprenalina.\nInterazioni.\nI betabloccanti, incluso il propranololo, hanno un effetto potenziante su altri farmaci che diminuiscono la pressione sanguigna, o che diminuiscono la conduttivit\u00e0 o la contrattivit\u00e0 cardiache. In particolare, interazioni rilevanti dal punto di vista clinico si sono verificate con:"}
{"id": "1526850", "revid": "1543377", "url": "https://it.wikipedia.org/wiki?curid=1526850", "title": "Gab\u00fa", "text": "Gab\u00fa \u00e8 una citt\u00e0 della Guinea-Bissau, capoluogo del settore e della regione omonima. \u00c8 citt\u00e0 di comunicazione con il Senegal e con la Guinea.\nStoria.\nIn epoca precoloniale fu capitale del \"Regno di Gab\u00fa\", parte dell'Impero del Mali. Fino al 1974 era conosciuta con il nome di \"Nova Lamego\".\nNel censimento del 1979 la citt\u00e0 aveva 7.803 abitanti. Secondo una stima del 2005 la popolazione \u00e8 di 14.430 abitanti.\nCultura.\nLa citt\u00e0 \u00e8 conosciuta per la predominanza dell'etnia fulana e per la predominanza della religione musulmana."}
{"id": "1526851", "revid": "1568601", "url": "https://it.wikipedia.org/wiki?curid=1526851", "title": "Ogliolo", "text": "L'Ogliolo (\"Oi\u00f6l\" in camuno) \u00e8 un torrente della Val Camonica, in provincia di Brescia, lungo circa 16\u00a0km.\nNasce nella Valle di Corteno, nei pressi del passo dell'Aprica (1172\u00a0m s.l.m.) e confluisce nell'Oglio all'altezza di Edolo, (690\u00a0m s.l.m.)."}
{"id": "1526857", "revid": "640091", "url": "https://it.wikipedia.org/wiki?curid=1526857", "title": "Senatori della XIV legislatura del Regno d'Italia", "text": "Elenco dei senatori della XIV legislatura del Regno d'Italia nominati dal re Umberto I divisi per anno di nomina.\nIl numero indicato \u00e8 quello della serie cronologica ufficiale."}
{"id": "1526861", "revid": "1915706", "url": "https://it.wikipedia.org/wiki?curid=1526861", "title": "Acebutololo", "text": "L' acebutololo \u00e8 un principio attivo di indicazione specifica contro l'ipertensione.\nL'acebutololo, a differenza di altri farmaci simili, causa al paziente minore sensazione di freddo e meno bradicardia.\nIndicazioni.\n\u00c8 utilizzato come medicinale in cardiologia contro l'ipertensione, l'angina pectoris, le aritmie comprese le tachicardie, flutter atriale.\nLa somministrazione di tale farmaco protegge le persone che hanno avuto un episodio di infarto miocardio acuto.\nControindicazioni.\nBradicardia, shock cardiogeno.\nSconsigliato in casi di gravidanza e insufficienza renale. In corso di gravidanza \u00e8 incorporato in classe B che significa che il rischio \u00e8 remoto ma possibile. Tutti gli altri betabloccanti sono inclusi nella categoria C (maggior rischio).Braunwald's HEART DISEASE 7\u00aa EDIZIONE\nFarmacodinamica.\nI betabloccanti inibiscono i recettori beta del sistema adrenergico presenti nel cuore, riducendo in pratica il lavoro del cuore.\nEffetti positivi di tale farmaco li si ritrovano nella riduzione della gittata cardiaca e della pressione arteriosa. Mentre per quanto riguarda le forme di angina pectoris migliorando la tolleranza agli sforzi ne limita la sintomatologia.\nAgendo sul sistema simpatico fino a bloccarlo e sulla capacit\u00e0 di conduzione del cuore risulta utile anche contro le aritmie cardiache e nello scompenso cardiaco.\nNel caso specifico dell'acebutololo avendo un effetto minore sui recettori beta 2 rispetto ai normali betabloccanti non rientra nei farmaci specifici in cardiologia.\nAlcuni betabloccanti possono essere dotati di attivit\u00e0 simpaticomimetica intrinseca; in questo caso sono agonisti deboli dei recettori beta-adrenergici e quindi inibiscono l'azione di agonisti pi\u00f9 forti (come l'adrenalina). L'attivit\u00e0 simpaticomimetica intrinseca permette di evitare bradicardie molto spinte, che possono verificarsi con i betabloccanti privi di tale attivit\u00e0. Esempi di farmaci con queste caratteristiche sono il pindololo (che agisce sui recettori \u03b21e \u03b22) e l'acebutololo (che agisce sul recettore \u03b21).\nEffetti indesiderati.\nRallentando il ritmo del cuore possono quindi indurre depressione del miocardio, il muscolo del cuore.\n\u00c8 sconsigliato l'uso e utilizzato solo se non vi sono altre scelte in persone con episodi passati di asma e broncospasmo.\nAltri effetti indesiderati sono cefalea, dispnea, psicosi, vertigini, nausea, sonnolenza, disfunzioni sessuali, bradicardia, alopecia, xeroftalmia, affaticamento, porpora, scompenso cardiaco, ipotensione, rash, broncospasmo, irritazione."}
{"id": "1526862", "revid": "339392", "url": "https://it.wikipedia.org/wiki?curid=1526862", "title": "C.M.A.S.A.", "text": ""}
{"id": "1526863", "revid": "287204", "url": "https://it.wikipedia.org/wiki?curid=1526863", "title": "Salom\u00e8 I", "text": "Prese parte a molti intrighi che afflissero la sua famiglia, riuscendo a non perdere la fiducia del fratello Erode. Schernita dall'aristocrazia di Gerusalemme perch\u00e9 figlia di un plebeo, Salom\u00e8 male accolse l'alleanza del fratello con la famiglia degli Asmonei. Secondo Flavio Giuseppe, fece giungere all'orecchio del fratello vari pettegolezzi sul loro conto, che lo portarono a far giustiziare Mariamne e i due figli da lei avuti. Uno di loro, Aristobulo, era addirittura diventato suo genero.\nTent\u00f2 di convincere Erode a favorire Antipatro III (suo primogenito), dovendo anche minacciare di uccidersi per ritardarne la sua esecuzione. Infine, disobbed\u00ec astutamente al suo comando di uccidere gli anziani ebrei che aveva detenuto non appena il fratello mor\u00ec. In eredit\u00e0 ottenne quattro citt\u00e0 (Iamnia, Azoto, Faselide e Ascalona) e le relative rendite.\nSposata a Costobaro, governatore dell'Idumea, fu madre della principessa Berenice."}
{"id": "1526865", "revid": "124123", "url": "https://it.wikipedia.org/wiki?curid=1526865", "title": "Nati nel 187", "text": ""}
{"id": "1526866", "revid": "767487", "url": "https://it.wikipedia.org/wiki?curid=1526866", "title": "Sushi EP", "text": "Sushi EP \u00e8 il primo EP del rapper italiano Bassi Maestro.\nUscito il 13 novembre 2007, rappresenta il primo disco di rap italiano che non viene distribuito con convenzionali canali di distribuzione ma \u00e8 stato distribuito tramite il download digitale in internet. L'EP contiene sei tracce inedite pi\u00f9 le rispettive basi e una a cappella; in questo lavoro Bassi lavora quasi interamente senza aiuti fatta eccezione per la canzone \"Cockdiesel\" che contiene scratch di DJ Double S."}
{"id": "1526867", "revid": "1568601", "url": "https://it.wikipedia.org/wiki?curid=1526867", "title": "Arcanello", "text": "L'Arcanello \u00e8 un torrente della Val Camonica, in provincia di Brescia, lungo circa 6\u00a0km.\nNasce nella Valle di Viso, dai Laghetti di Ercavallo (2621\u00a0m s.l.m.) e confluisce nel Frigidolfo presso l'insediamento di Pezzo di Ponte di Legno, (1300\u00a0m s.l.m.)."}
{"id": "1526868", "revid": "599013", "url": "https://it.wikipedia.org/wiki?curid=1526868", "title": "Vidigrafo", "text": "Il vidigrafo o film recorder \"kinescope\" \u00e8 in grado di registrare un segnale televisivo su pellicola cinematografica. Concettualmente, si tratta di una cinepresa accoppiata a un monitor televisivo.\nStoria.\nPer molto tempo, il vidigrafo \u00e8 stato l'unico sistema per registrare un segnale televisivo. Gran parte dei programmi televisivi fino agli anni sessanta \u00e8 stata registrata e archiviata in questo modo.\nSolo a partire dal 1956, anno della messa in commercio del primo videoregistratore in standard Quadruplex, il suo uso \u00e8 andato via via calando.\nReso obsoleto dall'avvento della videoregistrazione, il vidigrafo ha conservato tuttavia un limitato uso nella produzione televisiva, tipicamente per l'integrazione di registrazioni televisive all'interno di film.\nIn tempi recenti, l'uso del vidigrafo ha conosciuto una maggior diffusione, per via dell'uso sempre pi\u00f9 esteso di computer grafica nel campo delle produzioni cinematografiche, e quindi della maggior necessit\u00e0 di trasferire su pellicola immagini generate elettronicamente.\nAspetti tecnici.\nCostruzione.\nUn vidigrafo consiste in un cinescopio di alta risoluzione e luminosit\u00e0 ripreso da una cinepresa. In origine, il cinescopio era a fosfori verdi e veniva filmato su pellicola in bianco e nero. Con l'avvento della televisione a colori, i vidigrafi di qualit\u00e0 maggiore usano tre cinescopi corrispondenti ognuno a un colore primario, uno verde, uno rosso e uno blu, combinati tramite un prisma dicroico in un'unica immagine.\nPer aumentare la risoluzione e la qualit\u00e0 d'immagine, sono stati progettati sistemi che non richiedono tubi catodici e usano raggi laser (Laser Beam Recording, LBR) o fasci di elettroni (Electron Beam Recording, EBR) per impressionare la pellicola direttamente.\nIn ogni caso, la qualit\u00e0 d'immagine risente della minore risoluzione dell'immagine televisiva rispetto a una ripresa cinematografica diretta.\nNei vidigrafi di maggiore qualit\u00e0 viene impiegato il sistema LVT (Light Valve Technology) della Kodak, dove un fascio di luce viene messo a fuoco direttamente sulla pellicola, registrando un segnale video digitale un pixel alla volta.\nAdeguamento della cadenza.\nDal punto tecnico, il primo problema della registrazione di un segnale televisivo su pellicola \u00e8 dato dalla differente cadenza di ripresa. Mentre il cinema ha una cadenza standard di 24 fotogrammi al secondo, i segnali televisivi adottano standard di 25 (Europa) e 30 (Stati Uniti e Giappone) fotogrammi al secondo. Sono quindi necessarie tecniche di compensazione analoghe a quelle impiegate dal telecinema. In particolare, un segnale a colori NTSC ha una cadenza di 29.97 FpS e non pu\u00f2 essere vidigrafato in modo corretto, richiedendo dei compromessi, mentre un segnale PAL o S\u00c9CAM pu\u00f2 venire sia rallentato durante la successiva proiezione e adeguato alla cadenza di 24 FpS scartando un fotogramma ogni secondo.\nIn tutti i casi, due semiquadri interlacciati vengono sempre convertiti in un unico fotogramma cinematografico.\nSe l'uso del vidigrafo \u00e8 esclusivamente rivolto alla televisione, il problema \u00e8 risolto in partenza adeguando la cadenza di ripresa al segnale televisivo da registrare.\nSe il segnale video da registrare \u00e8 in alta definizione, pu\u00f2 essere stato ripreso con sistemi interlacciati o progressivi a diverse cadenze. Una ripresa progressiva a 24 FpS pu\u00f2 essere trasferita su pellicola senza conversioni, anche se rimangono i problemi relativi alla risoluzione inferiore a una vera ripresa cinematografica, nonch\u00e9 al diverso spazio colore utilizzato."}
{"id": "1526869", "revid": "92723", "url": "https://it.wikipedia.org/wiki?curid=1526869", "title": "Diocesi di Torcello", "text": "La diocesi di Torcello (in latino: \"Dioecesis Torcellana\") \u00e8 una sede soppressa e sede titolare della Chiesa cattolica.\nStoria.\nLa diocesi \u00e8 nata nel 639 come erede della diocesi di Altino (continu\u00f2 a denominarsi tale sino all'inizio dell'XI secolo) che si era trasferita in laguna dopo la decadenza dell'antica sede e la conquista dei Longobardi, popolo di confessione ariana. Dopo questo evento, la diocesi mantenne la giurisdizione sulle sole isole della Laguna di Venezia settentrionale, tra cui Murano e Burano, mentre l'entroterra, compresa Altino, passava a Treviso. La sede episcopale era posta nella basilica di Santa Maria Assunta.\nRispetto alle altre diocesi lagunari, Torcello deteneva numerose propriet\u00e0 di terraferma, ovvero entro i confini del Sacro Romano Impero. Nei primi tempi, quindi, essa rappresent\u00f2 una sorta di ponte tra il Ducato e il \"Regnum\": si pensi ai diplomi emessi in suo favore da Carlo Magno, Lotario I, uno degli Ottoni, Corrado II il Salico, probabilmente Enrico IV e infine Federico I, o alla presenza dei conti di Treviso in qualit\u00e0 di avvocati del vescovo o, ancora, all'impiego della decima prediale, sconosciuta alla tassazione realtina. Ci\u00f2 fa inoltre supporre che Torcello, almeno per un periodo, si fosse schierata con il patriarcato di Aquileia nella lotta che oppose quest'ultimo al patriarcato di Grado.\nL'abbondante documentazione ha permesso di ricostruire la struttura ecclesiastica della diocesi nel medioevo e la sua evoluzione nel tempo. Come per le diocesi di terraferma, essa si basava sul sistema delle \"plebs cum capellis\", ovvero sull'esistenza di alcune chiese privilegiate dalle quali dipendevano varie cappelle minori. Da un privilegio papale del 1064 \u00e8 noto che Torcello comprendeva sette pievi, distribuite nel lido Bovense (ovvero Lio Maggiore), ad Ammiana, Costanziaco, Burano (due), Mazzorbo e Murano. L'elenco viene confermato in altri due privilegi di papa Pasquale II (1106) e papa Urbano III (1187), tuttavia in un documento del 1151 compaiono otto pievi, delle quali una sola a Burano, due a Murano e due a Costanziaco. Risulta evidente, quindi, come questa organizzazione fosse molto suscettibile ai fenomeni demografici che portavano alla decadenza di alcune chiese e all'affermazione di altre, e anche alla tendenza all'emancipazione di certe cappelle.\nSul finire del XII secolo, la diocesi di Torcello cominci\u00f2 ad avanzare pretese sull'area di terraferma dove un tempo sorgeva Altino e allora controllata dalla diocesi di Treviso. Nel 1177 il vescovo Leonardo Donato ottenne un diploma dall'imperatore Federico Barbarossa con il quale estendeva la diocesi sulla cappella di San Michele del Quarto (l'odierna Quarto d'Altino), ponendo il confine tra le due diocesi lungo la fossa d'Argine, il canale che sin dai tempi di Carlo Magno segnava il confine tra Venetici e Longobardi. La gi\u00e0 citata bolla di papa Urbano III del 1187 confermava quanto stabilito e aggiungeva a Torcello altri beni, in particolare le cappelle di San Pietro di Terzo, Sant'Elena di Tessera e San Felice di Dozza.\nLa decadenza della citt\u00e0 di Torcello, di certo un tempo fiorente e adatta ad ospitare la sede episcopale, costrinse i vescovi a stabilirsi - prima gradualmente, poi definitivamente - a Murano. Nel Seicento, durante il vescovado di Marco Giustiniani, venne costruito il palazzo vescovile di Murano (oggi l'edificio ospita il Museo del vetro). In effetti, i vescovi di Torcello, consci del loro inarrestabile declino, cercarono pi\u00f9 volte di riaffermare il loro titolo attraverso sinodi e visite pastorali.\nAlla vigilia della sua soppressione, la diocesi di Torcello risultava povera e decadente. Rimasta senza un vescovo a partire dal 1804, nel 1807 contava solo dieci canonici. La sua mensa era poco redditizia e nel 1806 fin\u00ec addirittura in rosso. Non aiutavano le caratteristiche del territorio, che contava appena quindicimila abitanti distribuiti in undici parrocchie, a fronte di un territorio molto vasto e in gran parte paludoso; numerosi erano invece i monasteri, ma con l'arrivo di Napoleone Bonaparte furono tutti chiusi. Paradossalmente, nel 1812 risultavano ancora due seminaristi.\nIl 1\u00ba maggio 1818 con la bolla \"De salute dominici gregis\", papa Pio VII soppresse la diocesi e ne incorpor\u00f2 il territorio nel patriarcato di Venezia. La cattedrale di Santa Maria Assunta divenne cos\u00ec semplice parrocchiale che, per il progressivo diminuire della popolazione, fin\u00ec per essere ulteriormente retrocessa a basilica-santuario dipendente dalla parrocchia di Burano (1986).\nDal 1968 Torcello \u00e8 annoverata tra le sedi vescovili titolari della Chiesa cattolica; dal 25 gennaio 2010 l'arcivescovo, titolo personale, titolare \u00e8 Piero Pioppo, nunzio apostolico in Indonesia e presso l'Associazione delle Nazioni del Sud-est asiatico."}
{"id": "1526874", "revid": "125475204", "url": "https://it.wikipedia.org/wiki?curid=1526874", "title": "Bartolomeo Gatto", "text": "Critici d\u2019arte come Pierre Restany ed Everardo Dalla Noce lo hanno accostato ad artisti come Jackson Pollock, Kandinsky, Soutine. Le sue prime opere pittoriche sono ispirate alla sua terra, il Cilento dove sono presenti colori forti, la terra spoglia e sterile con forme semplici e dirette come la gente di quei luoghi. Dagli anni '70 prende l\u2019avvio il ciclo pittorico dei \u201cBambini\u201d dove il colore brillante e materico dei bambini e dei pianeti si staglia su cieli metafisici ed onirici. \nAttualmente \u00e8 conosciuto per il ciclo pittorico delle \"Pietre Amanti\" che parte dalla fine degli anni '70: realizzate in bronzo, legno e pietra, le opere presentate sono intense e sensibili.\nI sentimenti presenti nelle opere, cos\u00ec come le sue pietre, sono capaci di realizzare veri e autentici poemi visivi e il passaggio dalla tela alla materia \u00e8 naturale.\nNumerose sculture in pietra di grandi dimensioni sono state installate in spazi pubblici.\nIn pi\u00f9 di cinquant'anni di carriera (1958-2011), Gatto ha progettato e realizzato oltre 200 mostre personali, qui ricordiamo il Museo Archeologico Nazionale di Paestum, Palazzo dei Diamanti (Ferrara), Villa Visconti Borromeo Arese Litta di Lainate, Istituti Italiani di Cultura all'estero di New York, San Francisco e Stoccarda, Palazzo Barberini a Roma, Castello di Arechi. Nel 2008 alcune sue opere sono state utilizzate dal regista Carlo Vanzina per la realizzazione del film Un'estate al mare con Biagio Izzo e Alena \u0160eredov\u00e1. Nel 2009 realizza in bronzo la scultura \"Communication\" per il Premio di giornalismo Amalfi Media Award diventato nel 2011 Premio Biagio Agnes. Realizza con la Miss Italia Daniela Ferolla il catalogo di multipli \"Zodiac\" che rappresentano i segni zodiacali. Insieme ad Emergency realizza il volume e la mostra-progetto \"Il Cappello a tre punte\", una serie di opere sulla guerra in Iraq."}
{"id": "1526878", "revid": "640091", "url": "https://it.wikipedia.org/wiki?curid=1526878", "title": "Senatori della XV legislatura del Regno d'Italia", "text": "Elenco dei senatori della XV legislatura del Regno d'Italia nominati dal re Umberto I divisi per anno di nomina.\nIl numero indicato \u00e8 quello della serie cronologica ufficiale."}
{"id": "1526879", "revid": "339392", "url": "https://it.wikipedia.org/wiki?curid=1526879", "title": "Flavio Vegezio", "text": ""}
{"id": "1526891", "revid": "124531040", "url": "https://it.wikipedia.org/wiki?curid=1526891", "title": "I ragazzi che si amano", "text": "\"I ragazzi che si amano\"(\"Les enfants qui s'aiment\") \u00e8 un componimento poetico di Jacques Pr\u00e9vert contenuto nella raccolta \"Spectacle\" pubblicata nel 1951.\nL'opera esalta l'aspetto totalizzante dell'amore tra ragazzi che si baciano in piedi contro le porte della notte. I passanti li segnano a dito perch\u00e9 provano invidia e li deridono, ma i ragazzi che si amano non se ne accorgono perch\u00e9 sono abbagliati dalla luce accecante del loro primo amore. \nIl testo \u00e8 costruito quasi come un calligramma, cio\u00e8 una poesia realizzata anche mediante una particolare disposizione tipografica dei versi e priva di punteggiatura."}
{"id": "1526894", "revid": "339392", "url": "https://it.wikipedia.org/wiki?curid=1526894", "title": "Torre Shukhov", "text": ""}
{"id": "1526899", "revid": "842", "url": "https://it.wikipedia.org/wiki?curid=1526899", "title": "Bitmap Brothers", "text": ""}
{"id": "1526901", "revid": "547034", "url": "https://it.wikipedia.org/wiki?curid=1526901", "title": "Credo (Principe)", "text": "Credo \u00e8 l'album d'esordio del rapper torinese Principe pubblicato il 2005 dall'etichetta La Suite Records"}
{"id": "1526902", "revid": "486946", "url": "https://it.wikipedia.org/wiki?curid=1526902", "title": "Leopoldo II d'Austra", "text": ""}
{"id": "1526905", "revid": "125601756", "url": "https://it.wikipedia.org/wiki?curid=1526905", "title": "Gaggiolo (Cantello)", "text": "Gaggiolo (\"Gagi\u00f2ll\" o \"Gaggioeu\" in varesotto) \u00e8 un paese che sorge intorno all'omonimo valico internazionale ed \u00e8 frazione del comune italiano di Cantello. Costituisce un unico insediamento urbano pi\u00f9 antico con l'omonima frazione del comune svizzero di Stabio, in Canton Ticino (distretto di Mendrisio), dalla quale \u00e8 separato dal valico di Gaggiolo, dogana internazionale tra Italia e Svizzera, mentre verso sud, sempre nella piana dove si estende l'abitato, vi sono principalmente case sparse, campi e boschi.\nIl toponimo deriva dal longobardo \"gahagi\", che significa \u00abrecinto\u00bb o \u00abcampo recintato\u00bb.\nStoria.\nUn primo insediamento umano si ebbe con lo stabilirsi di alcune truppe dell'Impero romano, con un accampamento.\nSuccessivamente l'abitato nacque come aggregazione di cascine e fondi agricoli prima della perdita da parte del Ducato di Milano del territorio del Canton Ticino a favore della Svizzera, ovvero prima della creazione del confine di stato del 1512 e ancora attuale. La chiesa di S. Bernardino infatti, pur non avendo mai dignit\u00e0 di parrocchia, risulta essere stata costruita in epoche precedenti, ancorch\u00e9 le successive riedificazioni e la mancanza di studi approfonditi non consentano di specificarne meglio la data di prima edificazione.\nLa chiesetta vanta numerosi affreschi del pittore ligurnese Carlo Coquio.\nInfrastrutture e trasporti.\nNei pressi della dogana di Gaggiolo \u00e8 presente stazione di Cantello-Gaggiolo posta sulla ferrovia Mendrisio-Varese."}
{"id": "1526906", "revid": "144796", "url": "https://it.wikipedia.org/wiki?curid=1526906", "title": "Giovanni Ambrogio Mazenta", "text": "Biografia.\nGiovanni Ambrogio Mazenta nacque a Milano nel 1565, figlio del senatore Ludovico, podest\u00e0 di Cremona e presidente del magistrato straordinario, e di sua moglie, Caterina Bianca Bottigella.\nEntr\u00f2 nella compagnia dei Barnabiti nel 1591 a ventisei anni e divenne successivamente anche architetto militare, religioso e civile, fornendo disegni per opere in diverse parti d'Italia, lavorando in particolare per l'curia arcivescovile milanese dove il fratello Alessandro, pure architetto dilettante, era arciprete del duomo di Milano ed intimo consigliere del cardinale Federigo Borromeo. \nSi occup\u00f2 quindi del completamento della Chiesa di San Salvatore a Bologna. Suoi sono i progetti della Chiesa di San Paolo a Bologna e della Cattedrale di San Pietro sempre a Bologna. Negli anni di attivit\u00e0 venne chiamato a Napoli per progettare la Chiesa di Santa Caterina della Spina Corona e la Chiesa di San Carlo alle Mortelle. Sulla chiesa di San Carlo alle Mortelle il Mazenta esegu\u00ec tra il 1612 e il 1616 i rilievi e i disegni per l'erezione dell'edificio e poco prima di morire apport\u00f2 piccole modifiche al progetto."}
{"id": "1526911", "revid": "110157", "url": "https://it.wikipedia.org/wiki?curid=1526911", "title": "Playmate of the Year (album)", "text": "Playmate of the Year \u00e8 il terzo album della band statunitense pop punk-rap degli Zebrahead. \u00c8 stato pubblicato nel 2000 sotto la Columbia Records."}
{"id": "1526914", "revid": "124358411", "url": "https://it.wikipedia.org/wiki?curid=1526914", "title": "Centro mondiale bahai", "text": "Il Centro mondiale bahai \u00e8 la sede spirituale e amministrativa della religione bahai fondata da Bah\u00e1'u'll\u00e1h.\nIl Centro \u00e8 costituito da un complesso di siti composti dal Mausoleo di Bah\u00e1'u'll\u00e1h presso Acri in Israele, dal Mausoleo del B\u00e1b e dalle sue terrazze sul Monte Carmelo a Haifa e dagli altri edifici dell'Arco Bahai sul Monte Carmelo.\nMolta parte gestionale e di coordinamento della Fede bahai si svolge nel Centro sul Monte Carmelo, comprese le decisioni che riguardano la religione in tutti i suoi aspetti, spirituali e materiali, lo studio e le traduzioni degli Scritti Sacri.\nLa Casa Universale di Giustizia, suprema istituzione legislativa e di governo bahai, \u00e8 parte di quel Centro, che \u00e8 anche oggetto di pellegrinaggio da parte dei Bahai di tutto il mondo.\nDiversi siti del Centro Mondiale Bahai, come le terrazze bahai e il mausoleo del B\u00e1b sono stati iscritti dall'Unesco nel luglio 2008 nella lista del Patrimonio dell'Umanit\u00e0.\nStoria.\nLa locazione del Centro mondiale \u00e8 il risultato, in un certo senso occasionale, degli spostamenti forzati di Bah\u00e1'u'll\u00e1h a causa dei bandi d'esilio e d'imprigionamento a cui fu sottoposto.\nBah\u00e1'u'll\u00e1h fu esiliato dalla Persia, nel 1854, da Nasser-al-Din Shah e costretto a recarsi a Bagdad, allora sotto l'Impero ottomano, per poi finire ad Acri.\nBah\u00e1'u'll\u00e1h pass\u00f2 il resto della vita in quest'ultima reclusione palestinese, decretata dall'Impero Ottomano, comunicando con i suoi seguaci sparsi in Medioriente, in Asia e in India attraverso speciali corrieri. Acri divenne cos\u00ec il centro spirituale bahai, sempre in fermento, e quando le condizioni di prigionia di Bah\u00e1'u'll\u00e1h migliorarono divenne centro di pellegrinaggio per i bahai che volevano visitare Bah\u00e1'u'll\u00e1h stesso.\nLa specifica collocazione del Mausoleo del B\u00e1b sul Monte Carmelo fu indicata da Bah\u00e1'u'll\u00e1h al proprio figlio 'Abdu'l-Bah\u00e1 durante una visita ad Haifa, mentre l'indicazione del Monte Carmelo come ubicazione del centro amministrativo bahai la precis\u00f2 nelle sue Tavole, che sono considerate il documento fondante dell'Amministrazione bahai.\nDopo la morte di Bah\u00e1'u'll\u00e1h, nel 1892, il figlio 'Abdu'l-Bah\u00e1 assunse la leadership della comunit\u00e0 bahai e preserv\u00f2 l'area come centro dell'attivit\u00e0 bahai continuando a corrispondere da quel sito con tutti i Bahai del mondo compresi quelli dell'occidente.\nMentre era ancora formalmente prigioniero e confinato ad Acri, 'Abdu'l-Bah\u00e1 organizz\u00f2 il trasferimento dei resti mortali del B\u00e1b dall'Iran alla Palestina. Cur\u00f2 l'acquisto del terreno sul Monte Carmelo, come da istruzioni dategli da Bah\u00e1'u'll\u00e1h, da utilizzare per il Mausoleo del B\u00e1b, organizzandone la costruzione, che fu edificata primariamente da lui nella struttura centrale nel 1909.\nDopo la rivoluzione dei Giovani Turchi `Abdu'l-Bah\u00e1 fu liberato e si trasfer\u00ec ad Haifa vicino al Mausoleo del B\u00e1b stabilendo cos\u00ec in Haifa il centro amministrativo della Fede bahai.\nDopo la morte di 'Abdu'l-Bah\u00e1, Shoghi Effendi divenne il leader della religione e promosse lo sviluppo di diversi progetti edilizi nella zona. Restaur\u00f2, nel 1929, la casa di Bah\u00e1'u'll\u00e1h a Bahji, nell'immediata periferia di Acri, assicurandosi successivamente la propriet\u00e0 del terreno circostante dove cre\u00f2 diversi giardini.\nOttenne il possesso di altri siti correlati alla vita di Bah\u00e1'u'll\u00e1h, compresa la Casa di 'Abbud.\nAd Haifa termin\u00f2 abbellendolo il Mausoleo del B\u00e1b, compr\u00f2 dei terreni circostanti e vi costru\u00ec i giardini.\nShoghi Effendi decise che gli edifici che avrebbero ospitato le istituzioni indicate nelle \"Tavole di Bah\u00e1'u'll\u00e1h\", compresa la Casa Universale di Giustizia, avrebbero dovuto disegnare un arco, l'Arco Bahai, del quale inizi\u00f2 la costruzione, ornandolo con giardini.\nIl fulcro dell'arco sarebbero stati i giardini monumentali che avrebbero ospitato le sepolture di alcuni membri della famiglia di Bah\u00e1'u'll\u00e1h.\nGli edifici dell'Arco, la Casa Universale di Giustizia, il Centro per lo studio dei Testi Sacri bahai, il Centro Internazionale di Insegnamento furono completati rispettivamente negli anni 1982, 1999 e 2000; anche le terrazze attorno al Mausoleo del B\u00e1b sono state completate..\nLa costruzione della Libreria Internazionale Bahai \u00e8 previsto venga effettuata nella parte finale a est dell'Arco.\nAmministrazione.\nIl Centro Internazionale di Insegnamento coordina e stimola il Corpo Continentale dei Consiglieri e assiste la Casa Universale di Giustizia negli affari relativi all'insegnamento e alla protezione della Fede bahai.\nDopo la prima elezione della Casa Universale di Giustizia, nel 1963, aument\u00f2 notevolmente il numero degli addetti alle attivit\u00e0 amministrative svolte nel Centro, anche in funzione della crescita internazionale della Comunit\u00e0 bahai e degli aumentati campi d'azione del Centro Mondiale.\nAlcuni dei dipartimenti l\u00ec presenti svolgono attivit\u00e0 di segretariato specializzato, di ricerca socio-economica, di analisi statistica, di mantenimento degli edifici e cura dei loro giardini, oltre che varie iniziative culturali e religiose."}
{"id": "1526919", "revid": "767487", "url": "https://it.wikipedia.org/wiki?curid=1526919", "title": "Preparati la bara!", "text": "Preparati la bara! \u00e8 un film western all'italiana del 1968 diretto da Ferdinando Baldi. Il film \u00e8 noto anche con il titolo Viva Django. Il film di Ferdinando Baldi rappresenta il prequel del film \"Django\" di Sergio Corbucci.\nTrama.\nNel 1889 il senatore David Berry viene indicato come candidato alla carica di governatore dello stato e Django, suo amico, lo affianca come guardaspalle. David gli chiede supporto fino alle elezioni, ma Django ha diversi interessi e gli comunica che ha l'impegno di scortare un carico d'oro ai depositi federali di Atlanta.\nDurante il viaggio il convoglio viene assaltato da una banda di criminali che uccide tutta la scorta e la moglie di Django, mentre quest'ultimo viene solo ferito e si salva per miracolo. David assiste alla scena, guardando i suoi uomini recuperare l'oro e andarsene. Dopo essersi ripreso, Django decide di scavare una tomba con il suo nome e diventa il boia della contea, meditando vendetta verso quello che era il suo amico.\nAttraverso il telegrafista Orazio, scopre che i convogli carichi d'oro vengono regolarmente attaccati ma ogni volta vengono condannati a morte criminali e persone estranee ai fatti. Django nel ruolo di boia, raggiunge una contea dopo l'altra per le impiccagioni e riesce a salvare alcuni condannati, facendoli indossare un corpetto protettivo prima di raggiungere il patibolo. Nella sera recupera i corpi e dopo aver coperto una tomba vuota nel cimitero, li indirizza verso il guado di Mendes, ricattandoli, in quanto se fossero stati visti verrebbero impiccati nuovamente con un altro boia.\nMentre si appresta a impiccare un messicano di nome Garcia, la moglie del condannato Mercedes tenta di bloccare l'esecuzione, ma viene colpita da Lucas, un pistolero al soldo di Berry che aveva di fatto organizzato tutte le false testimonianze a carico degli accusati. Nella giornata successiva Django e Garcia raggiungono il guado e armano il gruppo di sopravvissuti. Django spiega loro che vuole attaccare Lucas in quanto ha con lui un conto in sospeso e chiede al gruppo di attaccare i falsi testimoni che li hanno condannati, senza tuttavia ucciderli. Non tutti sono d'accordo e in una sparatoria Garcia salva Django, guadagnandosi la sua fiducia. I falsi testimoni vengono picchiati e le loro fattorie incendiate, ed essi si dirigono da Lucas per chiedere protezione: questi accetta e si prepara ad attaccare il prossimo convoglio d'oro.\nDjango elabora la stessa idea grazie alle informazioni di Orazio, proponendo ai sopravvissuti di catturare i veri assalitori e di farli confessare al governatore dello Stato, in modo da essere riabilitati. Orazio li informa anche che la moglie di Garcia verr\u00e0 impiccata nello stesso giorno, in quanto Lucas l'aveva accusata di essere complice negli attacchi. Django decide allora di salvarla e di ricongiungersi in seguito al gruppo: in sua assenza per\u00f2 Garcia prende il comando e aizza la banda ad attaccare il convoglio, semplicemente per rubare l'oro, disinteressandosi della riabilitazione. Nella discussione, questi uccide Wallace e ferisce un altro uomo, che riesce per\u00f2 a raggiungere il paese chiedendo del boia. Garcia nel frattempo guida l'attacco recuperando l'oro e, raggiunto il confine con il Messico, uccide tutti i compagni.\nNel paese gli uomini di Lucas riconoscono il ferito, capiscono l'inganno degli impiccati e la sera catturano Django al cimitero. Lucas ordina il suo pestaggio, mentre il ferito rivela il tradimento di Garcia. Mentre Lucas si reca al saloon per aggiornare il senatore Berry sul furto, Orazio e Mercedes liberano Django con uno stratagemma. Django decide di mettere a fuoco il locale e con l'aiuto di Orazio abbatte a uno a uno gli uomini di Berry mentre il senatore riesce a fuggire. Lucas rimane intrappolato all'interno e muore carbonizzato dopo essere stato accusato da Django come artefice della morte della moglie.\nNella mattina seguente Django organizza con Mercedes un incontro con Berry, utilizzando Garcia come esca in quanto aveva tradito la sua fiducia. Il messicano guida Berry in un cimitero, dove il boia sta scavando una fossa. Il senatore cerca di trattare co Django e al suo rifiuto, lo attacca venendo per\u00f2 disarmato. Sentiti gli spari gli uomini di Berry compaiono sulla collina del cimitero, preparandosi alla fucilazione di Django. Garcia crea un diversivo, ma viene abbattuto e Django, impassibile, continua a scavare trovando e aprendo il fronte di una bara. Da questa recupera una mitragliatrice e uccide la banda, compreso Berry mentre cerca di scappare. Raggiunge poi Mercedes consegnandole un sacchetto d'oro e la abbandona, allontanandosi a cavallo.\nProduzione.\nFranco Nero rifiut\u00f2 il ruolo di protagonista nonostante fosse legato da contratto con la casa di produzione BRC."}
{"id": "1526922", "revid": "24989", "url": "https://it.wikipedia.org/wiki?curid=1526922", "title": "\u0160pik", "text": "Il monte \u0160pik (2.472\u00a0m s.l.m.) si trova in Slovenia, nella regione dell'Alta Carniola. Il nome deriva dalla sua forma particolarmente aguzza e tagliente. Si trova all'interno del Parco Nazionale del Tricorno."}
{"id": "1526928", "revid": "124123", "url": "https://it.wikipedia.org/wiki?curid=1526928", "title": "Morti nel 19", "text": ""}
{"id": "1526930", "revid": "465169", "url": "https://it.wikipedia.org/wiki?curid=1526930", "title": "C.A.L.M.A.", "text": "C.A.L.M.A. \u00e8 il primo album in studio del rapper italiano Rayden, pubblicato nel 2007 dalla The Saifam Group.\nDescrizione.\nI testi spaziano da racconti incentrati sui costumi dei nostri tempi, per tornare in alcuni pezzi alle tematiche gi\u00e0 espresse in \"Sotto la cintura\" con i OneMic. Nelle restanti liriche ci troviamo invece davanti a introspezioni del rapper torinese. Le produzioni sono curate quasi interamente dal rapper stesso. In questo album, Rayden abbandona lo stile impiegato in \"Sotto la cintura\", cambiando completamente il modo di rappare."}
{"id": "1526931", "revid": "1776051", "url": "https://it.wikipedia.org/wiki?curid=1526931", "title": "Stupid Fat Americans", "text": "Stupid Fat Americans \u00e8 un EP della band skate punk-rapcore statunitense Zebrahead.\nL'EP, pubblicato solo per il Giappone, include tre tracce live, due demo e due complete."}
{"id": "1526933", "revid": "767487", "url": "https://it.wikipedia.org/wiki?curid=1526933", "title": "Un genio, due compari, un pollo", "text": "Un genio, due compari, un pollo \u00e8 un film del 1975 diretto da Damiano Damiani. Sergio Leone, che prese parte alla regia filmando soltanto la prima scena, prefer\u00ec non essere menzionato nei titoli.\nTrama.\nIl truffatore esperto Joe Thanks si allea con il mezzosangue Bill e l'ingenua Lucy per rubare 300.000 dollari al cinico maggiore Cabot. Il loro piano elaborato \u00e8 pieno di travestimenti, doppi incroci e inseguimenti, ma Joe sembra sempre sapere cosa sta facendo.\nProduzione.\n\u00c8 una commedia di ambientazione western, tipica del filone spaghetti-western in voga tra gli anni sessanta e settanta del XX secolo. Le musiche sono state scritte e dirette da Ennio Morricone.\nCome gi\u00e0 fatto nel film \"Il mio nome \u00e8 Nessuno\" del 1973, sempre interpretato da Terence Hill, il regista Sergio Leone diresse alcune scene della pellicola, non facendosi per\u00f2 accreditare, e ne fu anche il produttore esecutivo. Leone nell'altro film inoltre era stato anche il soggettista. Consulente per gli effetti magici con le carte da gioco Tony Binarelli, Mister Contromani, che ancora una volta ha prestato le sue mani a Terence Hill, come in \"...continuavano a chiamarlo Trinit\u00e0\" e \"Io sto con gli ippopotami\".\nParti del negativo fotografico originale vennero rubate (mai pi\u00f9 ritrovate), quindi in fase di montaggio vennero utilizzate molte scene da riprese alternative.\nErrori e anacronismi.\nQuando il maggiore Cabot conduce Bill e Lucy in cella, li si vede attraversare una stanza con delle bandiere: tra loro si notano quella dell'Unione Europea e quella della Germania dell'Est.\nColonna sonora.\nLa canzone \"Glory, glory, glory\", composta da Ennio Morricone, \u00e8 eseguita da Catherine Howe.\nDistribuzione.\nIl film venne distribuito nella sale cinematografiche italiane dalla Titanus il 19 dicembre 1975. Venne inoltre distribuito nell'allora Germania occidentale con il titolo \"Nobody ist der Gr\u00f6\u00dfte\" (\"Nessuno \u00e8 il pi\u00f9 grande\"), e in Danimarca come \"Jeg hedder stadigv\u00e6k Nobody\" (\"Il mio nome \u00e8 ancora Nessuno\"), per creare l'illusione che fosse un sequel de \"Il mio nome \u00e8 Nessuno\"."}
{"id": "1526938", "revid": "124123", "url": "https://it.wikipedia.org/wiki?curid=1526938", "title": "Morti nel 190 a.C.", "text": ""}
{"id": "1526939", "revid": "110157", "url": "https://it.wikipedia.org/wiki?curid=1526939", "title": "Malatesta (album)", "text": "Malatesta \u00e8 un album di Filippo Malatesta pubblicato nel 1994."}
{"id": "1526940", "revid": "275648", "url": "https://it.wikipedia.org/wiki?curid=1526940", "title": "Claudio Sclosa", "text": "Carriera.\nGiocatore.\nClub.\nInizia la carriera al , nel 1979 restando fino al 1982, giocando in modo alterno. La prima stagione la pass\u00f2 in panchina, nella seconda fu titolare, nella terza disput\u00f2 15 gare.\nNell'estate 1982 pass\u00f2 al Bologna in Serie B, restando una stagione con 27 presenze. L'anno successivo pass\u00f2 al in Serie B, da titolare, segnando 3 gol. L'anno successivo torn\u00f2 a Torino. Trascorse la stagione dopo al .\nNel 1986 and\u00f2 al , in cui rimase due anni, segnando 7 gol nella sua prima stagione con la squadra toscana, contribuendo al suo ritorno in Serie A. Lasciato il Pisa, nel 1988, si trasfer\u00ec alla , restando sei anni.\nA 33 anni pass\u00f2 in prestito alla Cremonese per un anno e concluse la sua carriera calcistica nel 1996 con la maglia della .\nNazionale.\nNel 1980-81 \u00e8 stato in Nazionale Under-21, disputando 7 gare senza mai segnare.\nProcuratore, dirigente.\nFu procuratore sportivo nella societ\u00e0 IFA di Giuseppe Bonetto.\nIl 19 ottobre 2011 lasci\u00f2 l'attivit\u00e0 di procuratore diventando prima capo-osservatori in Italia della Juventus, poi capo scout in Piemonte, firmando un contratto che lo lega ai \"bianconeri\" per tre anni.\nNel 2017 diventa nuovo responsabile degli osservatori dell', andando a ricoprire il ruolo lasciato libero da Massimiliano Mirabelli."}
{"id": "1526953", "revid": "486946", "url": "https://it.wikipedia.org/wiki?curid=1526953", "title": "Toro Rosso", "text": ""}
{"id": "1526955", "revid": "219495", "url": "https://it.wikipedia.org/wiki?curid=1526955", "title": "Arcangelo Guglielmelli", "text": "Biografia.\nNacque da Marcello e Caterina Vera, crebbe nell'abitazione di un certo Onofrio de Marino, pittore. La sua formazione avvenne sotto la guida del noto Dionisio Lazzari, che lo introdusse agli ordini religiosi pi\u00f9 rappresentativi. Divenne, nel tempo, rivale di Francesco Solimena perch\u00e9 ricercava, a differenza di Solimena, nella consolidata tradizione napoletana. Questi fastidi procurarono non pochi danni sulla memoria dell'architetto che venne completamente trascurato da Bernardo De Dominici, che istigato dal Solimena stesso, non tratt\u00f2 nelle sue biografie sugli artisti napoletani il Guglielmelli. Guglielmelli fu anche pittore specializzato nelle quadrature collaborando con Luca Giordano tra i quali la \"Cacciata dei Mercanti del Tempio\" nella chiesa dei Gerolamini, e prima della definitiva rottura, con Solimena dove realizz\u00f2 le architetture nel \"Miracolo delle Rose\" nella Chiesa di Donnaregina Nuova e prospettive nella sagrestia della basilica di San Paolo Maggiore.\nInizi\u00f2 la sua attivit\u00e0 come progettista di macchine effimere per la festa di San Gennaro nel 1671 e per le Quarantore nel 1677. Nel 1677 spos\u00f2 la figlia di Onofrio de Marino, dal matrimonio nacquero due figli: Marcello Guglielmelli, architetto, e Gaetano, novizio nella chiesa di Santa Maria della Vita. Nello stesso anno lavor\u00f2 alla ristrutturazione del presbiterio della chiesa del Ges\u00f9 delle Monache, aggiungendo un cupolino, di riferimento culturale berniniano, che illumina l'altare. Nel 1678 fu attivo presso il complesso di Santa Maria della Consolazione e in una cappella della chiesa di Santa Maria della Stella, oggi non pervenuta a causa dei danni bellici.\nTra il 1682 e il 1684 fu il progettista degli stucchi nel complesso di Sant'Antonio delle Monache a Port'Alba, contemporaneamente progett\u00f2 l'intervento della facciata della chiesa di Santa Maria in Portico, tuttavia i due terremoti sviluppano l'occasione per il rinnovo dell'apparato decorativo, ma nel contempo riusc\u00ec ad accogliere gli sviluppi architettonici da Roma introdotti dagli architetti della citt\u00e0 papale. Dopo il sisma del 1688 si occup\u00f2 del restauro della chiesa della Compagnia della Disciplina della Santa Croce. Dal 1690 al 1693 rifece completamente la chiesa di Santa Maria del Rosario alle Pigne, la struttura, caratterizzata da una planimetria a croce greca con bracci trasversali corti, possiede una facciata molto singolare: al centro si apre una nicchia che alloggia la statua della Vergine sotto un panneggio di matrice berniniana. Dal 1691 lavor\u00f2 al completamento della chiesa di Santa Maria Egiziaca a Pizzofalcone. Al seguito dei danni provocati dal sisma, realizz\u00f2 gli interventi di restauro e consolidamento nella Cattedrale di Amalfi e della Cattedrale di Salerno. Nella prima chiesa fu autore di rilevanti modifiche alla struttura originaria come la sostituzione dei pilastri alle colonne, murazione finestre, stucchi e cassettonato nella navata centrale. La facciata fu cancellata alla fine del XIX secolo e rifatta da Errico Alvino. Alla chiesa salernitana, i cui lavori durarono dal 1691 al 1697, fu eseguita un percorso di inglobamento delle precedenti strutture.\nDal 1691 al 1703 rifece completamente la chiesa di San Domenico di Barra. Il Guglielmelli trasform\u00f2 la pianta ellittica di Giuseppe Nuvolo ed espanse il complesso, ma dal 1703 fu estromesso e il cantiere fu affidato a Francesco Solimena.\nNel 1692, su commissione di Antonio Sanfelice e di Carlo Celano, fu il progettista del restauro della Basilica di Santa Restituta; si occup\u00f2 della soluzione berniniana del proscenio sorretto dagli angeli di Bartolomeo Ghetti che incornicia un dipinto di Lorenzo Vaccaro. Tra il 1692 e il 1693 progett\u00f2 la nuova cupola della chiesa del Ges\u00f9 Nuovo, abbattuta nel secolo successivo per dissesti; si occup\u00f2 del restauro delle cappelle e realizz\u00f2 i portali laterali con il fastigio del portale centrale realizzato da Pietro Ghetti e Bartolomeo. Nel 1693 sostitu\u00ec Giovan Battista Contini come architetto ordinario dell'Abbazia di Montecassino e rimaneggi\u00f2 la chiesa di San Germano a Cassino. Nel 1694 gli venne commissionato il progetto di espansione della chiesa di Santa Maria Donnalbina, aggiungendo un presbiterio con cupola. Contemporaneamente realizz\u00f2 il completamento della chiesa di San Carlo all'Arena e di San Giorgio Maggiore e dal 1696 fu presso il cantiere di restauro della facciata della Basilica di San Paolo Maggiore, fu estromesso nel 1701. Nel 1699 si conclusero i lavori di rifacimento nella chiesa di Sant'Antonio Abate; nella chiesa si occup\u00f2 della totale riorganizzazione decorativa della navata, tra le finestre dipinti di Domenico Viola e progett\u00f2 il cassettonato e l'altare maggiore.\nNel 1703 assunse l'incarico, in collaborazione con Nicola de Marino, di completare la facciata della Chiesa dei Girolamini; nella stessa struttura vi aveva gi\u00e0 realizzato tra il 1697 e il 1699 nelle cappelle dell\"'Immacolata Concezione\" e del \"Santissimo Sacramento\" lavorando anche come quadraturista di Giacomo del P\u00f2 e disegn\u00f2 l'altare maggiore. Nello stesso complesso riprogett\u00f2 la \"Biblioteca dei Girolamini\" che venne terminata nel 1727 da suo figlio. Tra il 1705 e il 1710 lavor\u00f2 per i domenicani nella Basilica di Santa Maria della Sanit\u00e0, fu autore della congrega di San Vincenzo Ferreri e fu, insieme a Cristoforo Schor, il progettista della macchina teatrale in marmi e stucco nel presbiterio della Basilica. Contemporaneamente, insieme al figlio Marcello, fu l'altefice del restauro della Chiesa di Sant'Angelo a Nilo. Tra il 1715 e il 1723 progett\u00f2 la chiesa di Santa Maria delle Grazie, la chiesa fu completata da Giovan Battista Nauclerio. Nel frattempo fu attivo presso la chiesa di San Giuseppe dei Ruffi e, con l'assistenza di Marcello, realizz\u00f2 la seconda calotta della cupola, la facciata (completata nel 1721) e diversi lavori nel monastero.\nIl Guglielmelli mor\u00ec nel 1723 e venne seppellito nella Chiesa dei Girolamini come attesta il certificato di morte conservato presso la parrocchia di Santa Maria dell'Avvocata in San Domenico Soriano. A Montecassino vi \u00e8 una collezione di incisioni datate 1733, a dieci anni dalla morte, le incisioni sono state realizzate su riferimenti di disegni e tavole di progetto realizzate tra il 1697 e il 1699 dall'architetto stesso."}
{"id": "1526958", "revid": "75435", "url": "https://it.wikipedia.org/wiki?curid=1526958", "title": "Predicatore", "text": ""}
{"id": "1526959", "revid": "767487", "url": "https://it.wikipedia.org/wiki?curid=1526959", "title": "Beyond Fear", "text": "I Beyond Fear sono una heavy metal band statunitense.\nLa figura centrale dei Beyond Fear \u00e8 il cantante e compositore Tim Owens, che form\u00f2 il gruppo nel 2004 mentre lavorava all'album \"The Glorious Burden\" con gli Iced Earth.\nNel 2008, il leader dichiara che il gruppo \u00e8 al lavoro su un nuovo disco."}
{"id": "1526966", "revid": "124123", "url": "https://it.wikipedia.org/wiki?curid=1526966", "title": "Morti nel 192", "text": ""}
{"id": "1526970", "revid": "984922", "url": "https://it.wikipedia.org/wiki?curid=1526970", "title": "MyBulletinBoard", "text": "MyBulletinBoard (abbreviato in MyBB o MyBBoard) \u00e8 un software libero per la gestione di forum.\nRequisiti.\nMyBB \u00e8 scritto in PHP e si appoggia su SQL per la memorizzazione dei dati.\nI formati supportati per la gestione del database sono: MySQL, MySQLi, PostgreSQL e SQLite.\nPer poter funzionare correttamente necessita una versione di PHP a partire dalla 4.3.11, mentre per MySQL a partire dalla 4.0.\nStoria.\nIl progetto di MyBulletinBoard nasce nel 2002, quando Chris Boulton (leader del gruppo MyBB) si separa dal suo precedente progetto di XMB e fonda DevBB, il predecessore di MyBB.\nLa prima versione stabile di MyBB risale al 2005 (versione 1.0). Le successive major releases sono state la 1.2 (2006), la 1.4 (2008) e la 1.6 (2010).\nMyBB ha vinto il premio di Forum-Software.org come miglior free forum software nel 2008 e nel 2010.\nCaratteristiche.\nMyBB contiene tutte le caratteristiche standard disponibili nei forum moderni.\nTra queste: la facilit\u00e0 di installazione, la personalizzazione, un ampio pannello di controllo sia per gli utenti sia per gli amministratori e un'ampia disponibilit\u00e0 di traduzioni, sia per il software sia per le estensioni.\nI punti di maggior forza rispetto ad altri software sono i bassi consumi di risorse, la semplice gestione delle estensioni che ne permette l'installazione senza modificare i file del software e la possibilit\u00e0 di creare operazioni automatiche temporizzate.\nModifiche.\nSul sito del progetto \u00e8 presente un ampio archivio contenente le estensioni, i temi e i pacchetti di lingua.\nQueste modifiche sono gestite dall'apposito plugin system presente nel pannello d'amministrazione che rende facile l'installazione anche per gli utenti pi\u00f9 inesperti."}
{"id": "1526977", "revid": "599013", "url": "https://it.wikipedia.org/wiki?curid=1526977", "title": "V\u00e1clav Sv\u011brko\u0161", "text": "Carriera.\nClub.\nInizia la sua carriera nelle giovanili del \"VP Fr\u00fddek-M\u00edstek\" e a 14 anni si trasferisce nelle giovanili del Ban\u00edk Ostrava, debuttando gi\u00e0 nella Nazionale ceca under-15. Pur potendo ancora giocare nella squadra Under-19 del Ban\u00edk, debutta con la prima squadra in Gambrinus Liga, la massima divisione del calcio ceco. Le prestazioni ottenute con il club (14 reti in 26 partite) e con la Nazionale Under-21 attirano l'attenzione del Borussia M\u00f6nchengladbach, che nel 2003 lo acquista.\nSotto la guida di Ewald Lienen, Sv\u011brko\u0161 disputa nella stagione 2003-2004 31 partite, andando a segno 9 volte. La sua migliore prestazione risulta essere una tripletta segnata contro lo Stoccarda durante un sedicesimo di finale di Coppa di Germania. Nella stagione successiva il Borussia evita la retrocessione per un punto: il giovane segna altri sette gol e si guadagna la fascia di capitano della Nazionale giovanile. La sua terza stagione a M\u00f6nchengladbach, complici problemi familiari e un cattivo stato di forma, si rivela negativa e a dicembre 2005 viene ceduto in prestito all'Hertha Berlino.\nCon lo Hertha per\u00f2 non recupera il precedente stato di forma, e a fine campionato ritorna al Borussia. Nel 2007 viene quindi ceduto al Austria Vienna dove vince una Coppa d'Austria; pochi mesi dopo ritorna al Ban\u00edk Ostrava, squadra nella quale era cresciuto.\nNel gennaio 2009 si trasferisce nella Ligue 1 francese, al Sochaux.\nNel gennaio 2011 passa al Panionios in prestito, con diritto di riscatto a favore dei greci.\nNazionale.\nConvocato dal CT della Karel Br\u00fcckner per il in Austria e Svizzera, segna al debutto assoluto con la maglia della sua Nazionale il gol della vittoria nella gara inaugurale della competizione, contro la padrona di casa. Al termine dell'incontro per le qualificazioni ai mondiali sudafricani, perso contro la Slovacchia, viene visto smaltire la sconfitta in compagnia di alcune ragazze assieme ad alcuni compagni di squadra."}
{"id": "1526979", "revid": "229617", "url": "https://it.wikipedia.org/wiki?curid=1526979", "title": "Rosa Iervolino", "text": ""}
{"id": "1526982", "revid": "287204", "url": "https://it.wikipedia.org/wiki?curid=1526982", "title": "Vaclav Sverkos", "text": ""}
{"id": "1526985", "revid": "1073227", "url": "https://it.wikipedia.org/wiki?curid=1526985", "title": "First Dance", "text": "First Dance primo album non ufficiale di Michael Bubl\u00e9, uscito nel 1996, serviva soprattutto a promuovere l'incredibile versatilit\u00e0 di Michael, che incide alcuni dei pezzi pi\u00f9 classici del grande Frank Sinatra, e si cimenta con pezzi meno noti come la deliziosa ballabilissima \"One Step at a Time\"."}
{"id": "1526991", "revid": "124123", "url": "https://it.wikipedia.org/wiki?curid=1526991", "title": "Morti nel 194", "text": ""}
{"id": "1526994", "revid": "56620", "url": "https://it.wikipedia.org/wiki?curid=1526994", "title": "Fonti storiche", "text": ""}
{"id": "1526995", "revid": "124691696", "url": "https://it.wikipedia.org/wiki?curid=1526995", "title": "Z\u00edbia Gasparetto", "text": "Biografia.\nDi una famiglia di origine italiana si spos\u00f2 a vent'anni con Aldo Luiz Gasparetto, dal quale ebbe tre figli.\nDal 1950 avrebbe scoperto di avere presunte qualit\u00e0 medianiche e insieme al marito inizi\u00f2 a studiare lo spiritismo, a partire dalla lettura de \"Il libro degli spiriti\" di Allan Kardec. Avrebbe quindi scritto tramite la psicografia il suo primo libro, dettatole a suo dire da uno spirito di nome Lucios. Il libro \"O Amor Venceu\" venne pubblicato nel 1958. Da allora ha pubblicato diversi libri, sia racconti che raccolte di insegnamenti morali, dichiarando che le erano stati dettati da diversi spririti. I suoi libri si sono piazzati ai ; nessuno di essi \u00e8 stato finora tradotto e pubblicato in Italia.\n\u00c8 deceduta a San Paolo il 10 ottobre 2018, a 92 anni, a causa di un tumore del pancreas. Cinque mesi prima era morto, per un tumore polmonare, suo figlio Luiz Antonio, il quale affermava di avere anch'egli poteri medianici."}
{"id": "1526997", "revid": "122005488", "url": "https://it.wikipedia.org/wiki?curid=1526997", "title": "Augusto Novelli", "text": "Biografia.\nFu commediografo, pubblicista, collabor\u00f2 a giornali di satira di costume del tempo. Scrisse pi\u00f9 di cinquanta commedie, molte in vernacolo.\nLa sua vasta produzione teatrale fu in massima parte legata alla scena fiorentina, sulla quale si impose come uno dei pi\u00f9 interessanti esponenti del teatro in vernacolo. A lui si deve quel piccolo capolavoro che \u00e8 \"L'acqua cheta\" (1908), che Giuseppe Pietri traspose poi in una altrettanto fortunata operetta, la cui notoriet\u00e0 varc\u00f2 i confini regionali e nazionali. \u00c8 tuttavia con \"Gallina vecchia\" (1911) che Novelli si impose all'attenzione della drammaturgia italiana. L'opera \u00e8 oggi un classico della prosa nazionale e tra i testi italiani del Novecento pi\u00f9 rappresentati nella penisola.\nDirettore del giornale satirico \"Il vero monello\", milit\u00f2 nelle file del partito socialista fiorentino, ma venne poi espulso per le sue tendenze riformistiche; fond\u00f2 un teatro stabile scioltosi poco dopo la sua morte.\nMassone, non si sa dove e quando venne iniziato, ma il 2 aprile 1910 fu regolarizzato Maestro massone nella loggia \"Concordia\" di Firenze.\nDal suo atto unico \"Il Coraggio\" fu tratto il noto film omonimo con Tot\u00f2 e Gino Cervi, diretto da Domenico Paolella nel 1955.\nOpere.\nElenco tratto dall'edizione Bemporad del teatro. Tra parentesi luogo e data della prima rappresentazione."}
{"id": "1527000", "revid": "76963", "url": "https://it.wikipedia.org/wiki?curid=1527000", "title": "Alvise Battain", "text": "Biografia.\nNipote del celebre attore Emilio Zago, \u00e8 ricordato principalmente per la sua intensa attivit\u00e0 teatrale: sono state frequenti le rappresentazioni delle opere di Carlo Goldoni dove appare. In circa sessant'anni di carriera ha lavorato in pi\u00f9 di ottanta spettacoli, ad esempio \"Le allegre comari di Windsor\" e \"Il giardino dei ciliegi\". In ambito cinematografico ha preso parte al cortometraggio \"La gita\" di Fiorella Buffa, mentre in campo televisivo ha ricoperto alcuni ruoli in sceneggiati degli anni settanta. \nHa svolto in passato diversi ruoli come doppiatore, prestando la voce (tra gli altri) a Ian McDiarmid ne \"Il ritorno dello Jedi\", a John Wood in \"Ladyhawke\". E' stato attivo principalmente tra la fine degli anni Settanta e i primi anni Novanta."}
{"id": "1527002", "revid": "122062541", "url": "https://it.wikipedia.org/wiki?curid=1527002", "title": "Processione (teologia)", "text": "La processione \u00e8 un concetto prettamente teologico, presente nella dottrina cristiana, oltre che in filosofia. \nProcessioni trinitarie.\nDio, concepito dunque non staticamente, genera le ipostasi senza che tuttavia queste divengano entit\u00e0 separate poich\u00e9 rimangono in Lui. Si parla in proposito di \"consustanzialit\u00e0\": i tre livelli spirituali in cui Dio si articola sono fatti della stessa sostanza divina. Nel Cristianesimo queste tre realt\u00e0 o ipostasi sono: Padre, Figlio, e Spirito Santo.\nNella Trinit\u00e0 cattolica si distinguono in particolare due processioni: il Padre genera il Figlio, mentre dal Padre e dal Figlio procede lo Spirito Santo. La prima \u00e8 chiamata \"generazione\", la seconda \u00e8 detta \"spirazione\".\nIl Padre invece non ha alcuna processione, resta totalmente trascendente senza manifestarsi nella storia.\nLa processione dal punto di vista dottrinario.\nLa processione stabilisce dei particolari legami di relazione reciproca. La generazione del Figlio, Verbo di Dio, \u00e8 essenzialmente un processo conoscitivo: nel proprio Figlio il Padre conosce se stesso. Lo Spirito Santo \u00e8 invece relazione d'amore: \u00e8 il dono che il Padre e il Figlio si scambiano vicendevolmente.\nStoria del concetto.\nL'influsso della concezione trinitaria cristiana si ebbe gi\u00e0 in un pensatore pagano: Plotino di Licopoli, il quale dall'Uno faceva derivare il \"nous\" o intelletto, che a sua volta generava l'anima.\nEgli spiegava questo rapporto di \u00abprocessione\u00bb, o \"pr\u00f3odos\", in maniera complementare a quello di \u00abconversione\u00bb o \"epistroph\u00e9\", che consiste viceversa nella contemplazione della realt\u00e0 di provenienza, e quindi nella risalita. La stessa anima umana, situata nel punto pi\u00f9 basso dell'emanazione dominato dalla materia, pu\u00f2 decidere di sua libera iniziativa di invertire la necessit\u00e0 della dispersione, risalendo verso la contemplazione dell'intelligibile.\nOltre alla potenza espansiva discendente, e a quella contemplativa risalente, Proclo evidenziava come ogni ipostasi possieda anche quella di \u00abmanenza\u00bb, per cui essa resta al contempo in se stessa. La processione neoplatonica non \u00e8 da intendersi pertanto come creazione, perch\u00e9 non vi \u00e8 sostanziale alterit\u00e0 fra i gradi inferiori e quelli superiori.\nIn Plotino e nel suo seguace Proclo, tuttavia, questa processione avveniva appunto in senso digradante.\nOrigene Adamantio e poi Gregorio Nazianzeno affermarono invece per la prima volta un rapporto paritario e non di subordinazione fra le tre ipostasi.\nAgostino d'Ippona e Tommaso d'Aquino approfondirono ulteriormente la natura della processione divina, affermando che le tre Persone non possono essere tre sostanze diverse, altrimenti si avrebbero tre divinit\u00e0. Essi insistettero sul concetto di relazione, quale ragione dell'articolarsi di un'unica natura divina in tre Persone distinte."}
{"id": "1527004", "revid": "176809", "url": "https://it.wikipedia.org/wiki?curid=1527004", "title": "Trilogia dell'Eredit\u00e0", "text": ""}
{"id": "1527007", "revid": "176809", "url": "https://it.wikipedia.org/wiki?curid=1527007", "title": "Ciclo dell'eredit\u00e0", "text": ""}
{"id": "1527008", "revid": "1343317", "url": "https://it.wikipedia.org/wiki?curid=1527008", "title": "Patata novella di Messina", "text": "La patata novella di Messina, \u00e8 un tipo di patata delle variet\u00e0 \"Spunta\" e \"Sieglinde\" coltivata nelle provincia di Messina, in particolar modo nella valle del Niceto. \u00c8 un prodotto tipico siciliano e su indicazione della Regione siciliana \u00e8 stato ufficialmente inserito nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf). \n\u00c8 una variet\u00e0 precoce che vista la coltivazione in terreni miti pu\u00f2 essere raccolta tra maggio e giugno.\nUsi.\nLa patata di Messina, principalmente usata in cucina al fresco, a fette o lessa, viene anche impiegata come contorno dell'insalata di polpo o nella ghiotta di piscistoccu (piatto che consiste di tranci di stoccafisso cotti lungamente in un intingolo di salsa ottenuta da sedano, olive verdi salate, capperi, salsa di pomodoro, patate ed innaffiando il tutto con abbondante olio extra vergine di oliva)."}
{"id": "1527014", "revid": "287204", "url": "https://it.wikipedia.org/wiki?curid=1527014", "title": "Paolo Giordano (giornalista)", "text": "Biografia.\nLavora al quotidiano Il Giornale come esperto di musica pop e di musica leggera.\nIl 22 novembre del 1999 \u00e8 stato il primo giornalista occidentale ad entrare a Kabul dopo l'embargo dell'ONU.\nDal 2000 \u00e8 inviato al Festival di Sanremo.\nNel 2004 ha anche scritto con Maria Fida Moro, politica e figlia di Aldo Moro, e con altri autori il libro \"La nebulosa del caso Moro\" sul sequestro dello statista democristiano ucciso dalle Brigate Rosse nel 1978.\nPer due edizioni (2005 e 2006) ha fatto parte della giuria di Music Farm, il reality show di Rai 2 condotto da Simona Ventura.\nNel 2008 ha fatto parte della Commissione Artistica del concorso Sanremolab che ha consentito ad Arisa e Simona Molinari di partecipare al Festival di Sanremo.\nFino al 2014 \u00e8 stato direttore di Area Sanremo.\nDal 2010 \u00e8 \"commissario esterno\" nel programma Amici di Maria De Filippi su Canale 5.\nNel 2013 \u00e8 stato presidente della giuria che ha decretato il 50% del voto italiano all'Eurovision Song Contest.\nA maggio 2014 \u00e8 stato speaker alla quattordicesima edizione dell'International Journalism Festival di Perugia, organizzato da Arianna Ciccone.\nNel 2015 \u00e8 stato autore e conduttore del programma di Radiodue \"Pop Up\".\nA novembre 2016 ha pubblicato con Marcello Giannotti il libro \"Vasco, Fabrizio e i Beatles spiegati a mio figlio\" edito da Arcana.\n\u00c8 ospite opinionista di molti talk show televisivi, tra i quali Porta a Porta su Raiuno, Mattino 5 su Canale 5 e Vita in diretta su Raiuno."}
{"id": "1527021", "revid": "155634", "url": "https://it.wikipedia.org/wiki?curid=1527021", "title": "Tempio di Giove Tonante", "text": "Il tempio di Giove Tonante fu un tempio romano eretto durante il principato di Augusto nella citt\u00e0 di Roma. Non sono state trovate testimonianze archeologiche dell'edificio, probabilmente distrutto durante un incendio nel I secolo. L'esistenza del tempio \u00e8 attestata da alcuni passi di Gaio Svetonio Tranquillo, che lo cita nella sua opera \"Vite dei dodici Cesari\".\nStoria.\nIl tempio venne eretto da Ottaviano per tener fede ad un voto fatto durante le guerre cantabriche, in Spagna, in un episodio del 26 a.C.: Svetonio riferisce che mentre l'imperatore veniva trasportato su una lettiga durante una marcia notturna, il fulmine uccise il servitore che lo precedeva con la fiaccola e per ringraziare la divinit\u00e0 di avergli concesso la salvezza, fece voto della costruzione di un tempio.\nLa costruzione dovette iniziare dopo il ritorno di Ottaviano a Roma nel 24 a.C. e il nuovo edificio fu inaugurato il 1\u00ba settembre del 22 a.C.. Plinio il Vecchio riferisce, nella sua \"Naturalis historia\", che il tempio venne costruito interamente in marmo e che ospitava la statua del dio opera dello scultore Leocare. Un aneddoto narra in proposito del tempio di un sogno di Augusto, nel quale Giove Ottimo Massimo, venerato nel massimo tempio cittadino capitolino, si sarebbe lamentato di venire trascurato, e Augusto gli avrebbe risposto di aver creato con la costruzione del nuovo tempio un portiere per l'area sacra a lui dedicata.\nSebbene le fonti indichino chiaramente la sua posizione alle pendici del Campidoglio verso il Foro Romano, manca qualsiasi resto di questo antico edificio: un'immagine si trova su una moneta di Augusto, che lo mostra con facciata esastila, ossia con sei colonne frontali, con una statua del dio intento a reggere uno scettro. Tra il XVI e il XIX secolo le rovine del tempio di Vespasiano, anch'esso collocato alle pendici del Campidoglio, venivano erroneamente identificate per quelle del tempio di Giove Tonante, come si evince da alcune stampe, tra cui una di Giovanni Battista Piranesi."}
{"id": "1527022", "revid": "2136757", "url": "https://it.wikipedia.org/wiki?curid=1527022", "title": "Episodi de La vita secondo Jim (prima stagione)", "text": "La prima stagione della serie televisiva La vita secondo Jim \u00e8 stata trasmessa in prima visione negli Stati Uniti d'America da ABC dal 3 ottobre 2001 al 15 maggio 2002.\nIn italia \u00e8 stata trasmessa per la prima volta in prima visione assoluta dal 2003 su Disney Channel,in chiaro \u00e8 stata trasmessa da Italia 1 dal 29 agosto al 12 settembre 2005 in prima tv\nLe bugie hanno le gambe corte.\nTrama.\nRuby inizia a frequentare l'asilo, ma non vuole che sua madre la lasci da sola e cos\u00ec Cheryl \u00e8 costretta a trascorrere tutte le giornate seduta su uno sgabello fuori dalla classe.\nJim decide di prendere in mano la situazione. Purtroppo neanche lui riesce a staccarsi dalla bambina e viene fatto allontanare, con la forza dalla sicurezza.\nAndy ha discusso con la sua fidanzata Carrie, allora Cheryl propone a Jim di organizzare una cena affinch\u00e9 facciano pace: Jim spiega come lui e Cheryl abbiano sempre avuto tante discussioni, poi sono proprio Jim e Cheryl perch\u00e9 salta fuori che, avendo avuto una colluttazione con la security, Jim ha iscritto Ruby a un altro asilo senza consultare sua moglie.\nLa sera Jim, mentre sta mettendo a letto Ruby, riesce a farle capire che deve cominciare ad abituarsi a fare a meno dei genitori. In seguito riesce a risolvere anche la situazione con Cheryl.\nLa casetta sull'albero.\nTrama.\nCheryl chiede a Jim e Andy di costruire una casa sull'albero per le bambine.\nDana nota che sua sorella e Jim non riescono mai a stare da soli e propone a Cheryl, un pacchetto vacanze in offerta alle Bahamas, dando la propria disponibilit\u00e0 per badare ai bambini durante la loro assenza.\nCheryl chiede a Jim di astenersi dal sesso fino alla partenza, cosicch\u00e9 possano godersi la vacanza come se fosse una specie di luna di miele.\nA Jim questo costa molta fatica, ma riesce a sublimare il sesso con gesti romantici come lasciare bigliettini d'amore a Cheryl.\nPurtroppo Dana si accorge di aver fatto un errore con le date e non pu\u00f2 pi\u00f9 tenere i bambini, cos\u00ec Cheryl \u00e8 costretta a disdire tutto, ma tiene nascosta la cosa a Jim, perch\u00e9 vuole che continui a riempirla di attenzioni.\nPer rimediare Cheryl allestisce la casetta sull'albero come se fosse la loro vacanza e trascorre con Jim una notte romantica.\nIl gatto.\nTrama.\nJim, Andy e Dana stanno andando a vedere una partita allo stadio, ma prima di arrivare vengono chiamati da Cheryl, disperata: Mr.Feeney, il suo amato gatto, \u00e8 morto. I tre tornano a casa per dare alla bestiola l'ultimo saluto, ma mentre Andy e Dana possono tornare alla partita, Cheryl domanda a Jim di restare a seppellire il gatto. Tuttavia il marito non resiste alla tentazione e per poter assistere alle ultime fasi dell'incontro nasconde il gatto morto nel congelatore e corre allo stadio. Cheryl, scoperto cosa ha fatto Jim, s'infuria ancora di pi\u00f9 quando lui tenta maldestramente di rimediare comprandole un cane che chiama Gary Sinise, come il suo attore preferito. Alla fine per\u00f2 Jim capisce quanto Mr.Feeney fosse importante per Cheryl e cos\u00ec il gatto riceve un giusto funerale.\nIl ciccioversario.\nTrama.\nJim e Cheryl festeggiano il loro decimo anniversario di matrimonio, ma lei non ha mai saputo che tutti i regali ricevuti da Jim in realt\u00e0 sono comprati da Dana con un prezzo che di anno in anno aumenta di 15 $. Stavolta Dana esagera e acquista un braccialetto con dei ciondoli che rappresentano vari ricordi della loro vita matrimoniale, cos\u00ec, quando Jim dimostra di non sapere il significato di una delle raffigurazioni, Cheryl capisce tutto. Per farsi perdonare Jim compra un televisore, perch\u00e9 Cheryl gli aveva chiesto \"un regalo dal profondo del cuore\", ma naturalmente soddisfa il suo gusto personale e non quello della moglie. Cheryl si vendica radunando le sue amiche davanti alla tv quando Jim e i suoi amici maschi volevano vedere la partita. Alla fine, per\u00f2, quando Jim si arrende e decide di portare via il televisore, si scopre che a Cheryl l'apparecchio piace molto e i due decidono quindi di tenerlo.\nGracie contro tutti.\nTrama.\n\u00c8 Halloween e Cheryl punisce Gracie per le sue continue ed insolenti infrazioni delle regole della casa vietandole di andare in giro a fare \"dolcetto o scherzetto\". Tuttavia Jim, che ha sempre amato la festivit\u00e0, decide di approfittare dell'assenza della moglie per andare in giro con la bambina nonostante il divieto, venendo per\u00f2 scoperto da Cheryl. Nel frattempo Andy viene perseguitato da una sua vecchia fiamma di nome Claudia, che in realt\u00e0 \u00e8 solo Dana che si diverte a spaventarlo. Jim e Cheryl tentano maldestramente di punire Gracie ma alla fine non ci riescono, mentre Andy, con l'aiuto di Cheryl, si vendica di Dana grazie ad un suo conoscente che, fingendosi un poliziotto, l'arresta.\nNick.\nTrama.\nJim \u00e8 stanco di avere Dana per casa e le propone continuamente dei fidanzati, ma tutti quelli che le capitano sono degli stupidotti.\nUn giorno Jim e Andy si trovano in citt\u00e0 quando incontrano Nick, un uomo muscolo e affascinante, e decidono di farlo conoscere a Dana: a lei piace subito, ma la situazione non cambia perch\u00e9 i due continuano a frequentare assiduamente la casa di Jim.\nNon solo, ma Cheryl confida a Jim di simpatizzare per Nick, adorandolo non soltanto per il suo fascino, ma anche perch\u00e9 \u00e8 capace di fare molte cose.\nJim, roso dalla gelosia, flirta apertamente con la venditrice di hotdog Gabriella per pareggiare i conti con Cheryl: la moglie d\u00e0 in escandescenza, ma in realt\u00e0 ha fatto apposta perch\u00e9 ha capito sin dall'inizio che Jim \u00e8 geloso di Nick.\nLa situazione si risolve quando Dana e Nick si lasciano.\nRegole, sempre regole....\nTrama.\nMentre Jim e Cheryl hanno una discussione sul permettere alle bambine di portare il televisore nella loro cameretta, Andy inizia delle sedute di analisi che coinvolgono anche le sue due sorelle, dove cominciano a nascere delle tensioni tra lui e Dana. Cheryl, intanto, scopre che Jim ha lasciato che le ragazze portassero la tv in camera e acconsente a lasciarla alle bimbe finch\u00e9 sono malate. Quando, per\u00f2, arriva il momento di togliere il televisore, tra i coniugi nasce una discussione che si conclude con Cheryl che scopre che Jim, ogni tanto, usa ancora la sua motocicletta, sebbene le avesse giurato di non farlo mai pi\u00f9. Nel frattempo una nuova seduta di analisi ha fatto emergere appieno i problemi tra Andy e Dana, concludendosi con lei in lacrime, mentre Jim ha scoperto che anche Cheryl ha infranto la sua promessa, in quanto di tanto in tanto fuma una sigaretta. Alla fine, i due si accordano sul concedersi occasionalmente queste piccole infrazioni alle regole, mentre Andy e Dana, dopo che lei prova maldestramente a rimediare ad un suo errore passato (portandogli una torta con un fiore decorativo, ma mangiandoselo, proprio come fece anni prima), tornano al consueto e bisticcioso rapporto.\nGuest star: Randall Arney (Dottor Gamble)\nLa partita perfetta.\nTrama.\nJim trascorre il giorno del Ringraziamento al bowling perch\u00e9 stava per raggiungere il punteggio massimo quando, prima dell'ultimo strike, le luci si sono spente per un black-out.\nJim vuole rimanere al bowling, nonostante a casa tutti lo stiano aspettando per la cena, ma la luce non vuole tornare.\nCheryl critica Jim perch\u00e9 si sta comportando come un bambino, ma lui le spiega che ha sempre sofferto per non essere mai riuscito a essere il migliore in qualcosa.\nAllora Cheryl porta gli invitati al bowling e illumina la pista con delle candele: Jim realizza l'ultimo strike e si fa fotografare con tutta la sua famiglia.\nPer un pugno di soia.\nTrama.\nAndy ha una nuova fidanzata: \u00e8 Alicia, l'insegnante di pianoforte di Ruby.\nCheryl invita Alicia a cena, ma dopo questo incontro lei non vuole pi\u00f9 frequentarli: tutti sono convinti che Alicia sia rimasta inorridita dalle maniere dozzinali di Jim.\nAndy confida al cognato che in realt\u00e0 ad Alicia non piace Cheryl: Jim lo dice alla moglie per farla arrabbiare, dato che \u00e8 ossessionata dal dover piacere a tutti.\nCheryl pretende di avere una spiegazione e parla con Alicia, scoprendo che soffre del complesso d'inferiorit\u00e0 perch\u00e9 sente che Cheryl \u00e8 troppo perfetta rispetto a lei.\nCheryl le racconta che in realt\u00e0 la vede impeccabile soltanto in occasione dei loro incontri, mentre nella quotidianit\u00e0 \u00e8 una donna esasperata dai problemi esattamente come tutte le altre.\nNiente parolacce!\nTrama.\nGracie inizia a dire le parolacce e incolpa suo padre: Cheryl \u00e8 costretta a scusarsi con le madri delle sue amichette perch\u00e9 anche loro le hanno imparate.\nJim porta Gracie al lavoro e tenta di farla smettere permettendole di sfogarsi, dicendo a ruota tutte le parolacce che le vengono in mente.\nAl saggio di danza di Ruby, Jim viene accusato dai genitori degli altri bambini di essere un cattivo esempio: Cheryl prende le sue difese, ma Ruby cade e dice una parolaccia che ha imparato da Gracie, la quale a sua volta conferma che \u00e8 stato suo padre a insegnargliela.\nA casa Jim \u00e8 grato a Cheryl perch\u00e9 per la prima volta \u00e8 stato difeso per un suo cattivo comportamento: comunque anche a Cheryl scappa un'imprecazione, quindi non \u00e8 tutta colpa di Jim se le bambine le hanno imparate.\nCalcio e biscotti.\nTrama.\nJim \u00e8 preoccupato perch\u00e9 Ruby \u00e8 troppo sportiva e ha paura che per tutto il resto della vita sar\u00e0 una persona onesta che arriver\u00e0 sempre ultima.\nQuando la bambina viene contattata come modella per una pubblicit\u00e0 di biscotti, Jim e Cheryl si ripromettono che sar\u00e0 l'unica volta perch\u00e9 non \u00e8 il caso di lanciarla cos\u00ec presto in una carriera.\nSiccome Ruby \u00e8 stata particolarmente brava, Jim vuole che partecipi ad altri casting e si preoccupa addirittura di cercarle un agente.\nI provini per\u00f2 falliscono e Jim accusa Cheryl di simpatizzare con le madri delle altre bambine, il che non aiuta certo Ruby a primeggiare.\nJim decide di accompagnare Ruby a un provino, ma litiga con il padre di un'altra bambina ed \u00e8 costretto a rinnegare la propria teoria.\nJim promette a Ruby che d'ora in avanti conter\u00e0 soltanto divertirsi e non sar\u00e0 pi\u00f9 obbligata a dover vincere.\nTori a Venezia.\nTrama.\nAndy vuole comprare un appartamento e chiede un prestito di 1000 $ a Cheryl: lei \u00e8 d'accordo, ma prima deve chiedere il permesso a Jim.\nCheryl menziona un conto corrente dove lei e Jim hanno messo tutti i loro risparmi in previsione di un futuro viaggio in Italia.\nAndy ne parla con Jim, ma questi gli confessa che nel corso degli anni ha speso tutti i soldi e che attualmente il conto \u00e8 vuoto.\nCheryl vuole fare il prestito ad Andy e, senza dire nulla al marito, va in banca dove scopre che non ci sono pi\u00f9 soldi depositati sul conto.\nCheryl si arrabbia con Jim, soprattutto perch\u00e9 lui le rinfaccia di non portare a casa uno stipendio: la donna inizia a vendere i suoi oggetti di quando era single per guadagnare qualcosa.\nLa fotografia.\nTrama.\nPer San Valentino Cheryl regala a Jim una sua foto os\u00e9. Jim la mostra a tutti e, quando Cheryl se ne lamenta, lui non le d\u00e0 peso. Ma solo fin quando la foto finisce nella vetrina di un fotografo.\nSquash.\nTrama.\nCheryl, avendo saputo che Jim le fece vincere una partita di Squash per conquistarla, lo sfida e lo batte con un imbroglio. Ma Jim se ne accorge, e vuole la rivincita. La seconda partita vedr\u00e0 jim vincere e ci\u00f2' scatener\u00e0 la rabbia di Cheryl, ma i due faranno pace come al solito\nSotto pressione.\nTrama.\nCheryl, preoccupata perch\u00e9 ha scoperto che Jim prende farmaci per combattere la pressione alta, lo tiene a dieta e lo coccola. E Jim ne approfitta.\nA cena fuori.\nTrama.\nCheryl e Jim organizzano una cenetta romantica fuori casa. Pensano a tutto, al posto e al men\u00f9, ma alla fine la serata si rivela un clamoroso fiasco.\nRegali di compleanno.\nTrama.\nDana fa un costoso regalo a Kyle per il suo compleanno. Andy, che compie gli anni lo stesso giorno, si sente per\u00f2 trascurato. E cos\u00ec, per festeggiarlo, vanno in una steak house."}
{"id": "1527024", "revid": "1907180", "url": "https://it.wikipedia.org/wiki?curid=1527024", "title": "Pinacoteca metropolitana di Bari", "text": "La Pinacoteca metropolitana di Bari \"Corrado Giaquinto\" \u00e8 un importante museo artistico italiano.\nFu istituita il 12 luglio del 1928 ed inizialmente ospitata nel locale Palazzo del Governo.\nNel 1936 la sua sede fu trasferita nelle sale del Palazzo della Provincia, ora sede della Citt\u00e0 metropolitana di Bari, sul Lungomare di Bari, dov'\u00e8 tuttora custodito il suo ingente patrimonio artistico.\nLa Pinacoteca \u00e8 intitolata al pittore pugliese settecentesco Corrado Giaquinto. Essa offre al visitatore un ampio e articolato panorama della cultura artistica pugliese o in rapporto diretto o indiretto con la Puglia.\nIl materiale esposto comprende: una sezione medioevale; dipinti veneti del XV e XVI secolo provenienti da numerose chiese di tutta la Puglia; pittura pugliese tardo medioevale e di scuola napoletana alto medioevale; una sezione di dipinti di Corrado Giaquinto; un'importante raccolta di pittura napoletana e meridionale del XIX secolo; dipinti di Macchiaioli toscani; maiolica pugliese medioevale; presepi napoletani; capi d'abbigliamento antico; importanti dipinti del XIX, XX e XXI secolo, nonch\u00e9 altre opere d'arte contemporanea. La collezione conserva opere di artisti quali Bartolomeo Vivarini, Paris Bordon, Giovanni Bellini, Tintoretto, Palma il Giovane, Pacecco De Rosa, Luca Giordano, Corrado Giaquinto, Francesco De Mura, Giuseppe De Nittis, Silvestro Lega, Giovanni Boldini, Francesco Netti, Giorgio De Chirico, Giorgio Morandi."}
{"id": "1527026", "revid": "2136757", "url": "https://it.wikipedia.org/wiki?curid=1527026", "title": "Episodi de La vita secondo Jim (seconda stagione)", "text": "La seconda stagione della serie televisiva La vita secondo Jim \u00e8 stata trasmessa in prima visione negli Stati Uniti d'America da ABC dal 1\u00ba ottobre 2002 al 20 maggio 2003.\nIn italia la seconda stagione \u00e8 stata trasmessa in prima visione assoluta dal 12 settembre al 9 ottobre 2005 da Disney Channel,in chiaro viene trasmessa in prima visione su Italia 1 dal 2005.\nLa scala dei valori.\nTrama.\nJim e Cheryl, accalorandosi, si mettono a discutere di quali siano le cose davvero importanti. Poi, passata la sfuriata, ambedue decidono di fare pi\u00f9 attenzione alle esigenze dell'altro.\nMacchine e pollastre.\nTrama.\nDana ha bisogno di una macchina nuova e Cheryl si offre di accompagnarla dal concessionario: Jim le prende in giro perch\u00e9 ritiene che le donne non siano capaci di comprare una macchina da sole.\nCheryl crede di aver aiutato Dana a fare un buon affare, ma la macchina si rompe e scopre che non si \u00e8 fatta dare la macchina di cortesia. Jim prende in mano la situazione e va dallo stesso concessario per farsi dare la macchina di cortesia, ma rimane affascinato dalla bellezza della direttrice dell'autosalone e, comportandosi esattamente come le donne che lui stigmatizzava, si fa dare una macchina nuova per lui. Cheryl scopre che Jim ha comprato la macchina nuova perch\u00e9 gli piaceva la direttrice.\nBaby monitor.\nTrama.\nCheryl si lamenta perch\u00e9 lei e Jim non hanno nessuna amicizia e sostiene che sia il comportamento rozzo del marito ad allontanare le persone da loro.\nStavolta per\u00f2 le cose sembrano andare diversamente perch\u00e9 hanno conosciuto Ted e Janet, i loro nuovi vicini, con i quali hanno trascorso una serata molto piacevole.\nUna volta tornati a casa Jim e Cheryl ascoltano per caso, attraverso il baby monitor di Kyle, una conversazione tra Ted e Janet nella quale fanno menzione del \u201cpiccolo Winston\u201d.\nJim e Cheryl sono convinti che i vicini abbiano un segreto da nascondere, ma al loro successivo incontro Jim si fa scappare la faccenda del \u201cpiccolo Winston\u201d davanti a Ted e Janet che vogliono rompere l'amicizia.\nJim, che non vuole sorbirsi l'ennesimo rimbrotto da sua moglie per non avere amici, salva la situazione e racconta di aver avuto una relazione omosessuale ai tempi del college, cosicch\u00e9 il segreto dei loro vicini passi in secondo piano.\nTed e Janet li perdonano: Jim e Cheryl possono cos\u00ec dire di avere finalmente degli amici.\nLas Vegas (1\u00aa parte).\nTrama.\nJim e famiglia ricevono da una ditta produttrice di schiuma un viaggio a Las Vegas per sponsorizzare il prodotto. In realt\u00e0, Cheryl ha una motivazione nascosta per venire. \u00c8 infatti da tempo in contatto con Roxanne, la sorella di Jim, la quale si \u00e8 separata dal fratello dopo un'accesa lite tra i due dovuta al comportamento egoista e scavezzacollo di lei. Cheryl tuttavia cerca di riappacificare i due e cos\u00ec a Las Vegas organizza un incontro tra Jim e Roxanne. Ovviamente lui non si fida ma la sorella sembra davvero cambiata, tanto che restituisce a Jim i soldi che gli doveva e si scopre che ha lasciato Rick, il ragazzaccio che l'aveva rovinata precedentemente, e che si \u00e8 trovata un lavoro come acconciatrice. Sebbene riluttante, Jim si lascia convincere e presenta Roxanne al resto della famiglia, dalla quale viene accolta benevolmente. A Roxanne servono tuttavia 2.000 dollari per affittare una poltrona in un salone di acconciature e fare cos\u00ec un salto di qualit\u00e0 nel suo lavoro. Jim inizialmente non vuole darglieli ma poi si convince a fidarsi di nuovo solo per scoprire che Roxanne ha gi\u00e0 ottenuto i soldi da Andy, il quale si \u00e8 innamorato di lei.\nLas Vegas (2\u00aa parte).\nTrama.\nAndy e Roxanne si sono fidanzati ma Jim, amico di lui e fratello di lei, disapprova totalmente la cosa cercando di mettere in guardia Andy, convinto della malafede della sorella. Lui per\u00f2 non vuole ascoltarlo. Quella sera, Jim e gli altri vanno ad assistere ad uno spettacolo di Las Vegas e Andy stranamente non \u00e8 venuto. Quando Jim lo chiama scopre il perch\u00e9 e prova a precipitarsi da lui ma viene scambiato per volontario e trascinato sul palcoscenico dove si esibisce in un balletto. Jim, Cheryl e Dana non arrivano quindi in tempo per fermare Roxanne ed Andy che si sono appena sposati in una cappella nuziale locale. Il giorno dopo, i tre sono furiosi e scioccati, Jim perch\u00e9 Andy non gli ha dato retta e non si fida di Roxanne, Cheryl perch\u00e9 suo fratello si \u00e8 sposato con una donna di basso rango sociale e Dana perch\u00e9 Andy si \u00e8 sposato prima di lei. Tuttavia, Andy non potrebbe essere pi\u00f9 felice e se lui \u00e8 felice, presto anche i suoi parenti lo diventano per lui. Jim si presenta da Roxanne per porgerle un regalo di nozze e riconciliarsi con lei ma scopre che aveva ragione: Roxanne non \u00e8 cambiata e infatti sta per scappare con il suo ex-fidanzato Rick, lasciandosi dietro Andy, Jim e l'ennesima possibilit\u00e0 di mettere la testa a posto. Jim, furioso, non la ferma ma le intima di non tornare mai pi\u00f9. Quella sera \u00e8 tempo per Jim e Andy di presentare la schiuma ma quest'ultimo, sconvolto dall'essere stato abbandonato, scoppia in lacrime sul palco e la dimostrazione si trasforma in un disastro. Quella sera, Cheryl consola come pu\u00f2 Jim e si scusa per essersi intromessa tra lui e sua sorella, capendo che lei non cambier\u00e0 mai."}
{"id": "1527027", "revid": "2136757", "url": "https://it.wikipedia.org/wiki?curid=1527027", "title": "Episodi de La vita secondo Jim (terza stagione)", "text": "La terza stagione della serie televisiva La vita secondo Jim \u00e8 stata trasmessa in prima visione negli Stati Uniti d'America da ABC dal 23 settembre 2003 al 25 maggio 2004.\nIn italia la terza stagione \u00e8 stata trasmessa in prima visione assoluta dal 10 ottobre al 16 novembre 2005 su Disney Channel,in chiaro \u00e8 stata trasmessa in prima visione da Italia 1 dal 2005\nL'amico immaginario.\nTrama.\nDopo un inutile tentativo di Jim di convincere Cheryl a fare del sesso pomeridiano, lei gli ricorda che quella sera avrebbero dovuto andare al battesimo della figlia di una sua amica. Jim per\u00f2 rifiuta di andarci dicendo che un suo amico d'infanzia, Gas Dimas, torna in citt\u00e0 proprio quella sera e lui deve andarlo a prendere all'aeroporto. Non \u00e8 la prima volta che si sente parlare di questo amico di Jim ma nessuno tranne lui lo ha mai visto, sebbene questi affermi che Gas era presente al loro matrimonio. Dana e Cheryl rovistano tra le foto del matrimonio ma lui non si vede al che Jim indica una foto dove per\u00f2 si vede solo la nuca. Dopo aver parzialmente convinto le due sorelle, Jim rivela tuttavia al fido amico Andy che Gas non esiste, lo ha solo inventato per avere una scusa per evitare di partecipare a feste e ricevimenti che la moglie gli propone quotidianamente e che lui detesta. Cheryl, sospettando un inganno del marito, indaga e scopre che Gas non c'era sulla lista degli invitati al matrimonio e capisce quindi che Jim se l'\u00e8 inventato (e intuisce anche il movente) ma non ha prove sufficienti a incastrare Jim ed escogita cos\u00ec un abile stratagemma: facendosi chiamare da Dana, finge che il battesimo sia saltato cos\u00ec da venire all'aeroporto con Jim e vedere di persona (o meglio non vedere) Gas. Preso alla sprovvista, Jim non molla e recita la sua parte fino all'aeroporto dove per\u00f2 non sembra avere scampo. A salvarlo, interviene per\u00f2 il fidato Andy il quale, scoperto che Cheryl sa tutto, chiama Jim per avvisarlo e il commediante ne approfitta fingendo di parlare con Gas, il quale li avrebbe comunicato di aver perso l'aereo e di raggiungerli il giorno dopo. Per il momento si \u00e8 salvato ma Cheryl non vuole mollare: non \u00e8 pi\u00f9 una questione di partecipare al party, la faccenda \u00e8 diventata l'ennesima gara a chi ha ragione tra i due coniugi e lei vuole vincere assolutamente. La sera dopo tutti aspettano Gas e Cheryl gi\u00e0 pregusta la vittoria ma non sa che Jim ha gi\u00e0 programmato tutto: giunge infatti loro un telegramma (abilmente preparato da Andy) che comunica la notizia della morte di Gas Dimas. Jim e Andy fingono il lutto mentre Cheryl pu\u00f2 solo rodersi dentro perch\u00e9 il marito si \u00e8 salvato anche stavolta. Il giorno dopo, addirittura, Jim approfitta per l'ultima volta del suo amico immaginario e si compra un flipper (al quale Cheryl era sempre stata contraria) dichiarando che Gas gliel'ha lasciato nel suo testamento. Ma Cheryl non ha intenzione di cedere e gioca la sua ultima carta: per onorare la memoria di Gas, intende fare una donazione di ben 500 dollari all'associazione californiana per i leoni marini, al quale Gas era iscritto secondo quanto raccontato da Jim. Lei si aspetta che la prospettiva di un simile sperpero di denaro convinca Jim a rivelare la verit\u00e0 data la tircheria del marito ma Jim, con sorpresa persino di Andy, preferisce spendere quei soldi piuttosto che rinunciare ai privilegi offertigli dall'amico immaginario. Come ultimo tentativo, Cheryl alza la spesa a 700 dollari ma le cose non cambiano. Cheryl si infuria, capendo di non poter piegare in alcun modo il marito e di aver perso la \"partita\". E non \u00e8 tutto: Jim si \u00e8 gi\u00e0 inventato un nuovo amico immaginario, Cherman, che subito entra in azione portando Jim e Andy al bowling trionfanti, sotto il disappunto di Dana e la furia di una sconfitta Cheryl. "}
{"id": "1527028", "revid": "1343317", "url": "https://it.wikipedia.org/wiki?curid=1527028", "title": "Patata novella di Siracusa", "text": "La patata novella di Siracusa o patata tipica di Siracusa , \u00e8 una patata coltivata principalmente nelle zone costiere della provincia di Siracusa, nei comuni di Augusta, Siracusa, Avola, Noto, Pachino.\nLe variet\u00e0 utilizzate sono Arizona, Universa, Bellini e Arinda.\n\u00c8 una produzione tipica siciliana, come tale \u00e8 stata ufficialmente inserita nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf). \nPer la provincia di Siracusa rappresenta la pi\u00f9 importante risorsa ortofrutticola.\nCoprendo quasi il 50% della superficie siciliana coltivata a patata, l'estensione delle coltivazioni \u00e8 circa di 4790 ettari, con una produzione che supera il milione di quintali di prodotto. \nUsi.\nTenendo bene la cottura, in cucina si adatta a molteplici usi: in insalata, al vapore, al forno, per la preparazione della purea, gnocchi e nelle fritture."}
{"id": "1527031", "revid": "287204", "url": "https://it.wikipedia.org/wiki?curid=1527031", "title": "Episodi de La vita secondo Jim (quarta stagione)", "text": "La quarta stagione della serie televisiva La vita secondo Jim \u00e8 stata trasmessa in prima visione negli Stati Uniti d'America da ABC dal 21 settembre 2004 al 17 maggio 2005.\nIn italia \u00e8 stata trasmessa in prima visione assoluta da Disney Channel dal 17 novembre al 7 dicembre 2005,in chiaro \u00e8 stata trasmessa in prima visione da I talia 1 nel 2006\nDritto in buca.\nTrama.\nJim deve fare delle analisi di fertilit\u00e0, ma si fa sostituire da Andy."}
{"id": "1527035", "revid": "2136757", "url": "https://it.wikipedia.org/wiki?curid=1527035", "title": "Episodi de La vita secondo Jim (quinta stagione)", "text": "La quinta stagione della serie televisiva La vita secondo Jim \u00e8 stata trasmessa in prima visione negli Stati Uniti d'America da ABC dal 20 settembre 2005 al 2 maggio 2006.In italia viene trasmessa in prima visione assoluta dal 12 febbraio al 26 febbraio 2007 su Fox,in chiaro viene trasmessa in prima tv dal 2007 su Italia 1"}
{"id": "1527036", "revid": "2136757", "url": "https://it.wikipedia.org/wiki?curid=1527036", "title": "Episodi de La vita secondo Jim (sesta stagione)", "text": "La sesta stagione della serie televisiva La vita secondo Jim \u00e8 stata trasmessa in prima visione negli Stati Uniti d'America da ABC dal 3 gennaio al 16 maggio 2007.\nIn italia la quinta stagione viene trasmessa in prima visione assoluta su Fox dal 20 giugno al 15 agosto del 2007,in chiaro la stagione \u00e8 stata trasmessa in prima tv su Italia 1 nel 2007\nLa sospensione.\nTrama.\nJim teme che Kyle rischi di diventare una femminuccia a causa degli insegnamenti da educanda di Cheryl, perci\u00f2 decide di impartire al figlio una lezione di autodifesa insegnandogli come si tira un pugno. Il risultato \u00e8 che il bambino viene sospeso da scuola per comportamento violento.\nLa festa del nascituro.\nTrama.\nJim partecipa per caso ad un talk show, nel quale sostiene la sua convinzione che le donne fanno di tutto per cancellare le differenze fra i sessi, rendendo per cos\u00ec dire gli uomini sempre pi\u00f9 effeminati. Cheryl va su tutte le furie ma Jim decide di difendere il suo punto di vista boicottando la festa per il futuro bambino di Dana, alla quale, diversamente da quanto avveniva un tempo, sono invitati anche i maschi.\nLo zio Tobia.\nTrama.\nCheryl riceve la notizia della morte di suo zio Tobia e va ai suoi funerali insieme a Dana e Andy.\nJim decide allora di farle trovare la casa perfetta per il suo ritorno e di acconsentire a tutte le\nsue richieste. Ma dopo due settimane, Jim inizia a pensare che Cheryl stia sfruttando la situazione\nper non fare i lavori di casa. Dopo una discussione con Cheryl, capisce per\u00f2 di aver sbagliato e si\nsente talmente in colpa da assecondare ogni pi\u00f9 piccolo desiderio pur di farla contenta. Ma, su consiglio di Dana, Cheryl stavolta sfrutta veramente la situazione a suo favore.\nDopo un po' di tempo, Andy dice a Jim che crede che stavolta Cheryl lo sta sfruttando davvero e, anche lui per ripicca, sputa nel cacao di Cheryl. Dopo averglielo portato, per\u00f2, si pente e la ferma in tempo rivelandole la verit\u00e0. Si accende cos\u00ec un'altra discussione e, ancora una volta, Jim passa dalla parte del torto. Alla fine dell'episodio i due si riappacificano e Cheryl chiede a Jim un altro desiderio: bere dal cacao da cui aveva sputato e lui acconsente.\nViaggio nel futuro.\nTrama.\nKyle deve giocare la sua prima partita di baseball ma non ha alcun talento e Jim \u00e8 preoccupatissimo. Alla partita, pubblico e giocatori lo deridono poich\u00e9 subisce tre strike consecutivi. Jim si allontana per andare in bagno ma qui inizia l'esperienza trascendentale: il fantasma di Andy giunge dal futuro per portare con s\u00e9 Jim e mostrargli come \u00e8 diventato Kyle in seguito all'esperienza della partita (Andy in tale futuro \u00e8 gi\u00e0 morto, d'infarto, e perci\u00f2 si presenta come fantasma). Uscendo dal bagno, Jim si ritrova a casa sua nel futuro e scopre che Kyle \u00e8 rimasto traumatizzato dalle risate del pubblico ed \u00e8 in preda alla depressione (che lo spinger\u00e0 al suicidio 5 anni dopo). Jim torna indietro nel tempo a prima che inizi la partita (in cambio, quando Andy morir\u00e0 non far\u00e0 battute sulla bara extralarge). Convince Kyle a farsi colpire dalla palla per andare in prima base ed evitare le risate. Ma, viaggiando di nuovo nel tempo, scopre che l'esperienza stavolta ha insegnato a Kyle che per vivere bene bisogna farsi colpire e quindi per lavoro fa la pignatta umana (e tra 10 anni sar\u00e0 gay). Tentando di cambiare di nuovo la storia, Jim spinge Kyle a essere aggressivo ma il figlio lo prende alla lettera e assale il lanciatore. L'esperienza render\u00e0 Kyle un delinquente dal grilletto facile che nel futuro uccider\u00e0 sia Andy che Ryan (in una parodia del Padrino) a colpi di pistole e mitragliatore. Come ultimo tentativo, Jim si accorge che Kyle \u00e8 mancino e per questo non riusciva a colpire la palla, poich\u00e9 teneva la mazza con la destra. Stavolta il ragazzo riesce a colpirla al primo tentativo, in un delirio di applausi da parte di Jim ma anche delle sorelle e della madre, nonch\u00e9 di tutto il pubblico. Stavolta \u00e8 il Kyle del futuro ad andare da Jim rivelandogli che la partita non c'entrava niente con la formazione del figlio, poich\u00e9 quello che \u00e8 importante \u00e8 che Jim c'era sempre quando Kyle aveva bisogno. A casa, Kyle \u00e8 accolto con festivit\u00e0 da tutta la famiglia e la puntata si conclude in uno scambio di battute che ricorda i viaggi nel tempo di Jim."}
{"id": "1527037", "revid": "68476", "url": "https://it.wikipedia.org/wiki?curid=1527037", "title": "Patate di San Raffaele Cimena", "text": ""}
{"id": "1527038", "revid": "767487", "url": "https://it.wikipedia.org/wiki?curid=1527038", "title": "The Mixtape Messiah", "text": "The Mixtape Messiah \u00e8 un mixtape del rapper Chamillionaire (il primo di una lunga serie), pubblicato il 15 febbraio 2004 sotto la casa discografica Chamillitary Entertainment.\nIl disco.\nContenente 62 tracce suddivise in 3 CD, il mixtape \u00e8 stato certificato il pi\u00f9 lungo e il pi\u00f9 comprato di tutto il Texas.\nIl primo CD \u00e8 centrato sulla faida che Chamillionaire ebbe in quell'anno con Mike Jones; il secondo contiene tracce del primo e del terzo CD in versione Chopped &amp; Screwed, ed \u00e8 stato prodotto da OG Ron C; il terzo include collaborazioni coi The Color Changin' Click e altri artisti importanti come Bun B, Paul Wall e Kanye West."}
{"id": "1527039", "revid": "1748167", "url": "https://it.wikipedia.org/wiki?curid=1527039", "title": "Tropic Thunder", "text": "Tropic Thunder \u00e8 un film commedia d'azione del 2008, scritto, prodotto, diretto e interpretato da Ben Stiller.\nLa pellicola prende in giro i pi\u00f9 famosi film di guerra e lo \"star-system\" hollywoodiano in generale.\nIl film ottenne 2 candidature ai Golden Globe 2009 e 1 candidatura agli Oscar 2009.\nBen Stiller si \u00e8 avvalso della collaborazione dell'amico Justin Theroux e di Etan Cohen (da non confondersi con il pi\u00f9 noto regista-sceneggiatore Ethan Coen). Il film ha come interpreti principali Ben Stiller, Jack Black e Robert Downey Jr., che vestono i panni di un gruppo di attori.\n\"Tropic Thunder\" \u00e8, a detta del regista, una parodia di \"Apocalypse Now\", war movie del 1979 diretto da Francis Ford Coppola e interpretato da Marlon Brando, Robert Duvall e Martin Sheen.\nTrama.\nIl divo (in declino) dei film d'azione Tugg Speedman, il cinque volte premio Oscar Kirk Lazarus, l'attore comico eroinomane Jeff \"Fats\" Portnoy, il rapper Alpa Chino e l'attore esordiente Kevin Sandusky sono lo sgangherato cast di un kolossal sulla guerra in Vietnam, basato su \"Tropic Thunder\", le memorie del veterano di guerra John \"Quadrifoglio\" Tayback, che ha perso entrambe le mani in combattimento. Le riprese procedono a rilento a causa dell'invidia tra gli attori, ma il regista inglese Damian Cockburn, spinto dalla pressione del produttore Les Grossman, decide di portare a termine le riprese del film ad ogni costo.\nGli attori vengono abbandonati nel cuore della foresta vietnamita, disseminata di telecamere nascoste e vari ordigni esplosivi, per ottenere un maggior realismo. Gli attori, dotati solamente di una mappa e del copione del film, dovranno attraversare la foresta, alla fine della quale c'\u00e8 un elicottero ad aspettarli. Il regista muore per lo scoppio di una mina francese inesplosa: gli attori, ad eccezione di Lazarus e Sandusky, credono che il tutto sia un trucco della produzione.\nI cinque viziati attori, spinti da Speedman, si incamminano nella foresta per portare a termine le riprese del film ma non si rendono conto di essere capitati nel triangolo d'oro, sede della produzione di eroina dei Flaming Dragon Gang. I pericolosi trafficanti avvistano i cinque e immaginano si tratti di agenti della Drug Enforcement Administration (DEA). Intanto Lazarus e Sandusky si rendono conto che Speedman li sta portando nella direzione sbagliata; da quel momento le loro strade si dividono: Speedman decide di proseguire perch\u00e9 vuole a tutti i costi terminare le riprese del film, mentre gli altri quattro decidono di tornare indietro. Poco dopo Speedman viene catturato dai trafficanti di droga e trattato come un prigioniero di guerra. Il gruppo di trafficanti si rende presto conto che il loro prigioniero altri non \u00e8 che il protagonista del film \"Simple Jack\" (unico film in loro possesso in formato VHS) e costringono Speedman a reinterpretare pi\u00f9 volte al giorno le scene del film.\nA Los Angeles, l'agente di Speedman, Rick Peck, mentre contratta alcuni vantaggi col produttore Grossman per il suo cliente, riceve la richiesta di riscatto da parte dei vietnamiti. Contemporaneamente i quattro attori, vagando per la foresta, incappano nella base dei trafficanti, dove scoprono che il loro collega \u00e8 prigioniero. Decidono quindi di intervenire il mattino seguente. Sfortunatamente per\u00f2 vengono scoperti e i quattro attori danno inizio a un conflitto a fuoco.\nDopo aver superato i trafficanti, trovano Speedman e riescono a fuggire rocambolescamente. Dopo essere saliti sull'elicottero vengono per\u00f2 minacciati con un RPG dal piccolo capo dei trafficanti, ma il tempestivo arrivo di Rick Peck, in soccorso dell'amico Tugg, salva loro la vita.\nGli avvenimenti sono stati interamente ripresi dalle telecamere nascoste e il lungometraggio \"Tropic Blunder\" diviene un successo clamoroso di pubblico e critica. Tugg Speedman riceve il suo primo premio Oscar, consegnatogli dall'amico Kirk Lazarus, rompendo la sua lunga serie di flop cinematografici.\nProduzione.\nIl film \u00e8 co-prodotto dalla DreamWorks SKG e dalla Paramount Pictures,\nCast.\nTom Cruise, nonostante il set blindato, \u00e8 stato fotografato nei panni di un uomo calvo e sovrappeso. Questo ha fatto infuriare notevolmente l'attore, perch\u00e9 non voleva che la sua partecipazione al film fosse pubblicizzata, visto che la pellicola non fa parte della United Artists. Ultimo ad aggiungersi al cast dei cameo \u00e8 Matthew McConaughey, che sostituisce Owen Wilson. La casa di produzione ha infatti preferito sostituirlo dopo il suo tentato suicidio nell'agosto del 2007.\nCameo.\nIl cast \u00e8 impreziosito da numerosi e celebri cameo:\nDistribuzione.\nIl film \u00e8 uscito nelle sale cinematografiche statunitensi il 13 agosto 2008 mentre in Italia per il 24 ottobre dello stesso anno."}
{"id": "1527044", "revid": "365841", "url": "https://it.wikipedia.org/wiki?curid=1527044", "title": "Christian Otto Mohr", "text": "Fu uno dei pi\u00f9 famosi ingegneri civili del XIX secolo.\nMohr nacque in una famiglia di proprietari terrieri della regione tedesca dell'Holstein e frequent\u00f2 la Scuola Politecnica di Hannover.\nA partire dal 1855, la sua prima esperienza lavorativa fu come ingegnere ferroviario per le ferrovie statali di Hannover e Oldenburg, per le quali progett\u00f2 alcuni famosi ponti facendo uso pionieristico di travature reticolari in acciaio.\nAnche durante questi primi anni, gli interessi di Mohr furono attratti dalle teorie di meccanica e di Resistenza dei materiali. Nel 1867 egli divenne professore di meccanica al Politecnico di Stoccarda e, nel 1873, al Politecnico di Dresda. Mohr ebbe nelle sue lezioni un approccio diretto e semplice e fu molto popolare tra i suoi studenti. Edoardo Benvenuto in \"La scienza delle costruzioni e il suo sviluppo storico\" dice, \"Una caratteristica preminente della personalit\u00e0 scientifica di Mohr \u00e8 appunto la sua eccezionale capacit\u00e0 di interpretare in modo suggestivo e semplicissimo le equazioni che gli capitano tra le mani, traendone le conseguenze pi\u00f9 nascoste\". E ancora, \"Ammiratissimo professore, \u00abLehrer von Gottes Gnaden\u00bb (maestro per grazia ricevuta), come disse di lui A. Foppl\" \nNel 1874, Mohr formalizz\u00f2 l'idea, fino ad allora solo intuitiva, di struttura staticamente determinata.\nMohr fu un entusiasta degli strumenti grafici e svilupp\u00f2 il metodo per la rappresentazione grafica di stati di tensione tridimensionale, precedentemente proposto da Karl Culmann. Nel 1882, egli svilupp\u00f2 in forma eccellente il metodo grafico di analisi dello stato di tensione noto come Cerchio di Mohr e lo us\u00f2 per proporre una prima teoria di resistenza dei materiali centrato sul concetto di tensione tangenziale. Il suo nome \u00e8 anche legato al diagramma di Williot-Mohr per l'analisi degli spostamenti di travature reticolari ed il metodo di Maxwell-Mohr per l'analisi di strutture staticamente indeterminate.\nEgli si ritir\u00f2 dalla vita pubblica nel 1900."}
{"id": "1527045", "revid": "1318658", "url": "https://it.wikipedia.org/wiki?curid=1527045", "title": "Episodi de La vita secondo Jim (settima stagione)", "text": "La settima stagione della serie televisiva La vita secondo Jim \u00e8 stata trasmessa in prima visione negli Stati Uniti d'America da ABC dal 1\u00ba gennaio al 27 maggio 2008..\nIn italia viene trasmessa in prima visione assoluta dal 7 maggio al 29 ottobre 2008 su Fox,in chiaro \u00e8 stata trasmessa in prima visione su italia 1 nel 2008"}
{"id": "1527047", "revid": "14149", "url": "https://it.wikipedia.org/wiki?curid=1527047", "title": "Paola Turci", "text": "Biografia.\nAnni 1980.\nI suoi esordi musicali risalgono alla met\u00e0 degli anni 1980, non ancora ventenne, quando inizia a esibirsi in alcuni locali della \"movida\" romana. Qui viene notata da Mario Castelnuovo, grazie al quale ha la possibilit\u00e0 di firmare il primo contratto discografico. Questi scrive inoltre per lei il brano \"L'uomo di ieri\", con cui si presenta al grande pubblico in occasione del Festival di Sanremo 1986, nella categoria Nuove proposte: nonostante l'eliminazione dalla gara, la giovane cantante desta l'attenzione della critica specializzata per via di uno stile musicale gi\u00e0 molto personale, ricevendo anche gli elogi, tra gli altri, di Paolo Conte.\nIn questa fase, a farla conoscere maggiormente ci sono anche un passaggio a \"Premiatissima '86\" con \"Lettera d'amore d'inverno\", e un paio di \"tourn\u00e9e\" al fianco dell'allora pi\u00f9 noto collega e amico Luca Barbarossa. \u00c8 tuttavia il palco dell'Ariston a rappresentare un punto fermo nei suoi primi anni di carriera. Turci torna a Sanremo nelle edizioni 1987 e 1988, rispettivamente con \"Primo tango\" e \"Sar\u00f2 bellissima\", che le valgono entrambe il Premio della Critica tra le Nuove proposte. Sempre nel 1988 pubblica il suo disco d'esordio, \"Ragazza sola, ragazza blu\".\nConsiderata, pur a fronte dell'ancora giovane et\u00e0, ormai una veterana della \"kermesse\" sanremese, nel 1989 inanella la sua quarta presenza in Riviera dove, oltre a far suo il terzo Premio della Critica consecutivo \u2014 tuttora un record \u2014, ottiene finalmente la vittoria primeggiando nella categoria Emergenti grazie a \"Bambini\", brano che ne consolida definitivamente la notoriet\u00e0, e che la stessa cantante considerer\u00e0 tra i pi\u00f9 importanti della sua carriera, quello \u00abche pi\u00f9 mi rappresenta\u00bb.\nAnni 1990.\nNel 1990 sale per la quinta volta sul palco del Festival con \"Ringrazio Dio\". In contemporanea esce l'album \"Ritorno al presente\", che comprende fra l'altro anche \"Frontiera\", presentato al Festivalbar. Nel 1991 esce \"Candido\", il suo ultimo album su etichetta It. In estate si aggiudica la vittoria al Cantagiro (dove partecipa in squadra con i Tazenda), mentre qualche mese dopo ritorna in classifica grazie al duetto con Riccardo Cocciante nel brano \"E mi arriva il mare\". Del 1993 \u00e8 la sua 6\u00aa partecipazione al Festival di Sanremo con \"Stato di calma apparente\", brano autobiografico con cui la cantante appare per la prima volta nelle vesti di autrice: segue l'uscita dell'album \"Ragazze\", pubblicato con la BMG, il cui brano pi\u00f9 famoso \u00e8 \"Stato di calma apparente\".\nIl grave incidente (1993).\nAlle 06:30 del 15 agosto 1993, mentre \u00e8 al volante della Saab 900 Cabrio di un'amica, che la accompagna seduta dietro, diretta nel Golfo di Policastro per un concerto, rimane vittima di un terribile incidente stradale sull'autostrada Salerno-Reggio Calabria, all\u2019altezza dell'uscita di Torano Castello, da cui esce con gravi ferite e il volto parzialmente sfigurato dall'impatto. L'occhio destro viene salvato soltanto grazie all'intervento dei medici e ben dodici interventi chirurgici successivi, mentre il volto ricever\u00e0 ben cento punti di sutura. Nonostante il trauma per un evento comunque destinato a segnarla interiormente, la Turci decide di riprendere i propri impegni professionali soltanto poche settimane dopo il suo ricovero, tornando ad esibirsi per una decina di concerti (erano oltre quaranta le date inizialmente previste) e servendosi anche di un'acconciatura adatta a nasconderne le ferite. Solo diversi anni dopo torner\u00e0 a parlare apertamente dell'incidente, ricordando che fino a quel momento aveva vissuto con \"un senso di onnipotenza incredibile\" e ammettendo di essere stata distratta alla guida dal telefono - cellulare.\nNell'autunno dello stesso anno, promuove \"Io e Maria\", un insolito brano a tematica lesbo, scritto appositamente per lei da Luca Carboni. Sempre in quel periodo, partecipa - insieme ad altri artisti - al collettivo \"Innocenti evasioni\" (tributo all'opera di Lucio Battisti), registrando una sua personale versione della celebre \"Ancora tu\".\nNel 1995 ritorna con l'album \"Una sgommata e via\", che \u00e8 anche il titolo del singolo trainante, scritto per lei da Vasco Rossi: con questo disco, contraddistinto da testi un po' pi\u00f9 leggeri e da sonorit\u00e0 prettamente pop-rock, la cantante intraprende un sodalizio artistico con Roberto Casini (ex Steve Rogers Band e autore di diversi brani per lo stesso Vasco Rossi), conclusosi nel 2000. Fra i brani presenti, anche una cover di \"E se ci diranno\", canzone di Luigi Tenco rivisitata in chiave rock. Nel 1996 termina il rapporto con la BMG con l'uscita dell'antologia celebrativa \"Volo cos\u00ec 1986-1996\", il cui\" \"titolo viene appunto ripreso dall'omonimo brano presentato con successo al Festival di Sanremo di quell'anno, da lei scritto insieme a Roberto Casini. In estate, ritorna al Festivalbar con \"La felicit\u00e0\", altro inedito presente nella raccolta.\nNel 1997, dopo aver firmato con la WEA, esce con \"Oltre le nuvole\", il suo unico album composto interamente da cover, attinte per l'occasione dal repertorio anglosassone a cavallo tra gli anni 1980 e 1990, e appositamente riadattate in italiano. Il disco, anticipato dal singolo \"Sai che \u00e8 un attimo\" (cover di \"Time for Letting Go\" di Jude Cole), si aggiudica il Disco di platino, superando le 150.000 copie vendute. Nel 1998 \"Oltre le nuvole\" viene poi ristampato con l'aggiunta di due brani, fra cui \"Solo come me\", canzone che viene presentata in gara al 48\u00ba Festival di Sanremo.\nAnni 2000.\nVisto il successo del precedente album, nel 2000 la WEA ritenta la stessa formula con \"Mi basta il paradiso\": nel suo complesso, il disco (che comunque contiene anche diversi inediti), non lascia per\u00f2 soddisfatta la Turci sul piano artistico, malgrado il buon successo riscosso dai tre singoli estratti: \"Questione di sguardi\", cover di \"This Kiss\" di Faith Hill presentata al Festivalbar, \"Sabbia bagnata\", canzone scritta assieme all'amica e collega Carmen Consoli e \"Saluto l'inverno\", anch'essa scritta con la Consoli e presentata al Festival di Sanremo 2001, dove si classifica al 5\u00ba posto.\nNel 2002, Paola Turci approda al circuito delle etichette indipendenti, lasciando la complessa realt\u00e0 delle grandi major discografiche, per ripartire esclusivamente come cantautrice: \"Questa parte di mondo\", album piuttosto introspettivo da lei interamente scritto e composto, esce per la piccola etichetta Nun, rivelando una nuova e pi\u00f9 libera dimensione artistica. Il primo singolo, \"Mani giunte\", diviene un successo nella versione duettata con gli Articolo 31 per il loro album \"Domani smetto\", e intitolata \"Fuck You. \"Mentre il secondo singolo estratto, \"Questa parte di mondo\", vede la collaborazione di Alfredo Rizzo (gi\u00e0 autore di \"Bambini\"). Come location, per entrambi i videoclip delle canzoni sopracitate, viene scelta la cittadina normanna di Cefal\u00f9, in provincia di Palermo: nelle riprese sono ben visibili i vicoli, la spiaggia, la scogliera, la citt\u00e0 vista dal mare, e il Bastione a Nord.\nNell'inverno 2004 esce un'antologia interamente registrata in presa diretta, e intitolata \"Stato di calma apparente\", in cui la Turci rilegge con nuove sonorit\u00e0 i brani pi\u00f9 significativi della propria storia musicale: il progetto (uscito anche su DVD) comprende inoltre due inediti (\"Il gigante\" e \"La tua voce\")\", \"nonch\u00e9 una cover di \"Paloma Negra\", storico brano di Chavela Vargas. Nel 2005 esce \"Tra i fuochi in mezzo al cielo\", un ottimo album la cui produzione viene divisa insieme a Carlo Ubaldo Rossi (gi\u00e0 al lavoro con Baustelle, Caparezza, Jovanotti, Subsonica). Il disco, anticipato dal singolo \"Dimentichiamo tutto\", conferma l'abilit\u00e0 compositiva di Paola Turci, nonch\u00e9 la sua estrema sensibilit\u00e0 di autrice alle prese con tematiche quali la morte (\"Quasi settembre\" e \"Lasciami credere\"), l'abbandono ed il dolore (\"L'inverno senza neve\"), fino ad arrivare alla tragedia umanitaria con \"Rwanda\", brano che si \u00e8 aggiudicato il Premio Amnesty Italia 2006.\nNel 2006, con il ballerino Giorgio Rossi, mette in scena \"Cielo - Voce danzante e corpo sonoro\", uno spettacolo in cui le sue canzoni dal vivo vengono interpretate in gesto e in movimento anche dal danzatore. Durante questo spettacolo, Paola lascia la sua anima pi\u00f9 impetuosa, graffiante e rockeggiante, a favore di canzoni lente e avvolgenti, a volte accompagnate dalla melodia della sua chitarra classica, altre dalla sua sola voce, in canzoni del suo repertorio, e reinterpretazioni di altri autori, tra le quali \"Tu non dici mai niente\" di (L\u00e9o Ferr\u00e9), \"Cuccuruccucc\u00f9 Paloma\" (ispirandosi alla versione di Caetano Veloso), \"Dio come ti amo\" di (Domenico Modugno), \"La bambola\" (del repertorio di Patty Pravo), oltre a Saigon di (Francesco De Gregori), e \"Paloma Negra\" di (Chavela Vargas), gi\u00e0 incise in precedenti lavori.\nNello stesso anno \u00e8 direttrice artistica del \"VenerElettrica International Female Rock Festival\" di Perugia e premia Anna Maria Stasi della band pugliese di rock e teatro C.F.F. e il Nomade Venerabile come miglior voce della rassegna, dichiarando al Corriere dell'Umbria del 4 Marzo 2006: \"Ho visto l'esibizione dei C.F.F. e il Nomade Venerabile: ho apprezzato tantissimo la loro capacit\u00e0 di osare, di oltrepassare i confini della creativit\u00e0\". \nNel 2007 si esibisce dal vivo assieme a Max Gazz\u00e8 e Marina Rei nel tour \"Di comune accordo\", che tocca moltissime piccole localit\u00e0 e capoluoghi d'Italia, con una data estera, a Losanna. Paola si esibisce con la sua chitarra elettrica e acustica, mentre Max \u00e8 al basso e Marina alle percussioni; il tour \u00e8 accompagnato anche dal violino di Andrea di Cesare. Durante il tour, Paola si esibisce con le sue canzoni storiche e partecipa ai successi dei colleghi, fra cui \"I miei complimenti\" e \"L'uomo pi\u00f9 furbo\". Frattanto il 16 maggio 2007, in un'intervista Paola rivela di essere al lavoro per il suo debutto come scrittrice.\nNel dicembre 2007 partecipa al \"Premio Tenco\", riproponendo uno dei pi\u00f9 celebri brani del cantautore piemontese, \"E se ci diranno\", oltre alla sua \"Quasi settembre\" in versione acustica, chitarra e voce. Il 28 febbraio 2008, \u00e8 ospite al Festival di Sanremo (insieme a Marina Rei) per affiancare Max Gazz\u00e8 (in gara con \"Il solito sesso\"), nella serata dedicata alle esecuzioni speciali. Dal luglio 2008 riprende sia il tour rock con Andrea di Cesare, sia lo spettacolo \"Cielo\" con Giorgio Rossi, annunciando un prossimo lavoro di inediti. Il 4 febbraio 2009 pubblica il romanzo \"Con te accanto\", scritto insieme a Eugenia Romanelli. \u00c8 un'amara e vivida storia di due donne che inizialmente non si conoscono ma che pian piano, tra i letti d'ospedale e fra vari dolori, arriveranno ad essere pi\u00f9 unite che mai.\nDal 20 aprile dello stesso anno Paola Turci conduce \"La mezzanotte di Radio Due\", trasmissione di intrattenimento notturno che parla a viso aperto con gli ascoltatori che vi interagiscono tramite sms e telefonate in diretta. Non manca la musica, inclusa quella dal vivo suonata e cantata dalla Turci che, da sola o con ospiti in studio, interpreta pezzi classici del suo repertorio e rende omaggio ai grandi della musica. Il 19 giugno 2009 inizia la programmazione radiofonica del singolo \"La mangiatrice di uomini\" (scritta da Francesco Bianconi dei Baustelle), che anticipa l'uscita dell'album \"Attraversami il cuore\", pubblicato il 2 ottobre. Il 20 dicembre 2009, al Brancaleone di Roma, con Fiorella Mannoia e Noemi prende parte al Watoto Festival con un concerto benefico in favore dei bambini orfani kenioti. Durante la serata le tre artiste romane eseguono in trio \"L'amore si odia\" e \"Quello che le donne non dicono\".\nAnni 2010.\nIl 27 aprile 2010 esce il secondo capitolo della trilogia iniziata con \"Attraversami il cuore\", intitolato \"Giorni di rose\" e interamente dedicato al mondo femminile. L'album contiene la reinterpretazione di \"Lunaspina\" di Ivano Fossati, eseguita in duetto con Fiorella Mannoia (prima interprete del brano, nel 1989), nonch\u00e9 ben sette inediti scritti per la Turci da altrettante cantautrici come Carmen Consoli, Nada, Marina Rei, Chiara Civello, Na\u00eff H\u00e9rin, Grazia Verasani e Ginevra Di Marco. Il singolo proposto \u00e8 \"Danza intorno al sole\", scritto da Carmen Consoli e Nada insieme. Nello stesso anno prende parte agli MTV Days 2010. Dal 19 gennaio 2011 \u00e8 disponibile il libro \"I Baustelle mistici dell'Occidente\", in cui si parla anche delle collaborazioni dei Baustelle con le donne della musica, tra le quali Paola Turci.\nIl 15 luglio 2011, l'uscita del singolo \"Utopia\" anticipa il terzo album della trilogia cominciata con \"Attraversami il cuore\" e proseguita con \"Giorni di rose\", che per\u00f2 vedr\u00e0 luce solamente nell'aprile 2012, dopo l'ennesima bocciatura da parte della commissione artistica del Festival di Sanremo, a cui negli ultimi anni la Turci tenta di pi\u00f9 volte di partecipare, con brani di propria composizione, ma invano. Il 9 novembre 2011 esce in esclusiva per i lettori de il Fatto Quotidiano un nuovo brano con le liriche ad opera di Marcello Murru, \"Devi andartene\", anch'esso confluito nell'album di successiva pubblicazione, intitolato \"Le storie degli altri\", come la relativa canzone. Il 21 maggio 2012 la trasmissione radiofonica \"Stile Libero\" di R101 lancia l'iniziativa goliardica \"Maffoni &amp; Lontani Conoscents\" per Riccardo Maffoni, con una parodia di \"We Are the World\" dal titolo \"We Are the Maffons\", a cui Paola Turci aderisce insieme a colleghi quali Roberto Vecchioni, Eugenio Finardi, Noemi, Paola &amp; Chiara, gli Afterhours, Paolo Bruni dei Negrita e Adriano Pappalardo.\nL'8 maggio 2014 \u00e8 stata invitata da Laura Pausini a cantare accanto a lei. Il 18 maggio canta e suona le chitarre nel brano \"Con la musica alla radio\", al fianco di Malika Ayane, L'Aura, Emma, Noemi, Syria, La Pina e dalla stessa Laura Pausini a Taormina. Questo show viene trasmesso in TV nel 20 maggio come il one man show \"Stasera Laura: ho creduto in un sogno\".\nNel successivo settembre pubblica l'autobiografia \"Mi amer\u00f2 lo stesso\", curata da Enrico Rotelli. Il 20 marzo 2015 viene pubblicato il singolo \"Io sono\", al quale il 21 aprile fa seguito l'album omonimo. Il 1\u00ba aprile 2016 \u00e8 uscito il nuovo album di Loredana Bert\u00e8, \"Amici non ne ho... ma amiche s\u00ec!\", contenente tra i vari duetti, quello con Paola Turci nel brano \"Luna\".\nNel febbraio 2017 ha partecipato al sessantasettesimo Festival di Sanremo con il brano \"Fatti bella per te\", giungendo in finale e piazzandosi al quinto posto. Il brano anticipa il dodicesimo album in studio della cantante, intitolato \"Il secondo cuore\" e pubblicato il 31 marzo 2017. Dall'album \u00e8 stato estratto anche un secondo singolo, \"La vita che ho deciso\", in radio dal successivo 7 aprile. Agli MTV Awards 2017 riceve il premio alla carriera, l\"History Awards\".\nDal 18 novembre 2017 partecipa alla diciassettesima edizione del talent show \"Amici di Maria De Filippi\" come insegnante e membro della commissione di canto. Il 9 febbraio 2018 partecipa al 68\u00ba Festival di Sanremo duettando con l'artista in gara Noemi cantando il singolo \"Non smettere mai di cercarmi\". Il 16 giugno 2018 canta in veste di Madrina d'Onore al Mantova Pride. A dicembre 2018, durante Sanremo Giovani 2018, Fabio Rovazzi e Pippo Baudo hanno annunciato la sua presenza tra i concorrenti big del Festival di Sanremo 2019 con il brano \"L'ultimo ostacolo\".\nVita privata.\nNegli anni 1990 \u00e8 stata sentimentalmente legata al tennista Paolo Can\u00e8. Il 2 luglio 2010 Paola Turci ha sposato Andrea Amato, giornalista di R101, celebrato ad Haiti, nella cappella dell'Ospedale St. Damien. La coppia si \u00e8 separata nel 2012.\nHa reso noto che durante la propria vita le sono state attribuite relazioni sentimentali con Gianna Nannini e Francesca Pascale. Riguardo al proprio orientamento sessuale ha affermato: \"Sono lesbica e anche etero. Bisessuale? Chi lo sa. Nelle etichette non c\u2019\u00e8 evoluzione. Sono quella che sono, se mi piace una donna, sto con una donna\".\nRegistro vocale.\nPaola Turci possiede un registro vocale da contralto."}
{"id": "1527049", "revid": "642579", "url": "https://it.wikipedia.org/wiki?curid=1527049", "title": "Sassopiatto", "text": "Il Sassopiatto (\"Sasplat\" in ladino, \"Plattkofel\" in tedesco) \u00e8 una montagna delle Alpi, alta 2.964\u00a0m s.l.m., che \nfa parte del Gruppo del Sassolungo, compreso tra la Val Gardena e la Val di Fassa.\nEscursioni.\nSi pu\u00f2 raggiungere la vetta del Sassopiatto in diversi modi.\nUno di questi \u00e8 la via ferrata Schuster che si raggiunge partendo dal rifugio Vicenza (2256\u00a0m) o dalla \"forcella Sassolungo\" (2685\u00a0m). \nGli escursionisti possono arrivare in vetta anche percorrendo il sentiero 527 di tipo escursionistico che parte dal rifugio Sassopiatto (\"Plattkofelh\u00fctte\", 2300\u00a0m). Per raggiungere il rifugio Sassopiatto si pu\u00f2 partire dal Passo Sella e dirigersi verso ovest lungo il sentiero 557 passando dal rifugio Friedrich August e poi si proseguendo per il rifugio Sandro Pertini. Arrivando dal rifugio Pertini si pu\u00f2 prendere il sentiero che punta alla vetta senza passare per il rifugio Sassopiatto.\nEsiste anche un'escursione che permette di compiere il giro del Sassopiatto (lungo il sentiero \"Friedrich-August-Weg\"), questa consiste in una passeggiata che gira attorno al massiccio roccioso senza mai salire in cima."}
{"id": "1527052", "revid": "1543377", "url": "https://it.wikipedia.org/wiki?curid=1527052", "title": "Cacheu", "text": "Cacheu \u00e8 un settore della Guinea-Bissau, capoluogo della regione omonima.\nSi trova sull'estuario del Rio Cacheu.\nFu uno dei primi avamposti della colonizzazione portoghese e del commercio degli schiavi.\nNei pressi della citt\u00e0 si trova il Parco naturale delle mangrovie del Rio Cacheu (in portoghese \"Parque Natural dos Tarrafes do Rio Cacheu\")."}
{"id": "1527056", "revid": "228587", "url": "https://it.wikipedia.org/wiki?curid=1527056", "title": "Sym Jet", "text": "Il Sym Jet \u00e8 uno scooter prodotto dalla casa motociclistica Taiwanese SYM dal 1999. La maggior parte dei modelli aveva una cilindrata di 50 cm\u00b3, ma ne \u00e8 stata anche prodotta una versione di 100\u00a0cm\u00b3 dal 1999 al 2002.\nSi tratta di uno scooter sportivo, con ruote da 12 pollici dotato gi\u00e0 di serie da pneumatici dal battistrada sportivo, dotato di un motore 2 tempi raffreddato ad aria forzata.\nLa prima serie aveva i fari simili all'Italjet Formula, le carene di forma arrotondata e i gruppi ottici posteriori circolari.\nLa seconda serie chiamata \"EuroX\" (prodotta dal 2003 al 2011 solo nella cilindrata di 50cc) si differenzia dalla prima solo per la spigolosit\u00e0 dei fari. Dal 2007 viene prodotta la terza serie chiamata \"SportX\".\nLa serie \"SportX\" \u00e8 caratterizzata da un totale restyling, con carene pi\u00f9 spigolose seguendo le ultime tendenze, cerchi differenti, freno a disco posteriore in luogo del freno a tamburo e cruscotto a cristalli liquidi.\nDal 1999 al 2002 il catalogo SYM comprendeva anche il modello Red devil che si distingueva dal Sym Jet solo per la misura dei cerchi, da 10 pollici anzich\u00e9 da 12."}
{"id": "1527059", "revid": "1442080", "url": "https://it.wikipedia.org/wiki?curid=1527059", "title": "User identifier", "text": "Nei sistemi operativi Unix e Unix-like lo user identifier o UID \u00e8 un numero intero che identifica univocamente un utente del sistema.\nAssegnazione.\nLo \"user identifier\" viene assegnato dall'amministratore di sistema (\"root\") insieme al nome utente, tipicamente in maniera univoca (i.e. ad uno \"user identifier\" corrisponde tipicamente un unico nome utente, sebbene sia tecnicamente possibile definire pi\u00f9 account aventi lo stesso \"user identifier\"), e solo l'amministratore di sistema lo pu\u00f2 modificare. L'associazione tra \"user identifier\" e nome utente \u00e8 normalmente definita nel file /etc/passwd, ma pu\u00f2 anche esistere in un server NIS+, o in un servizio di directory accessibile via LDAP.\nUtilizzo.\nAd ogni file e directory del \"file system\" \u00e8 assegnato esattamente uno \"user identifier\" che ne indica il proprietario e contribuisce a determinarne i permessi d'accesso. Pu\u00f2 essere modificato tramite il comando chown.\nAd ogni processo \u00e8 associato un insieme definito di \"user identifier\" (vedi Process control block (Unix)) che contribuiscono a determinare i permessi che il processo ha su file e directory. Processi con adeguati privilegi possono modificare i propri \"user identifier\" associati tramite apposite chiamate di sistema come \"setuid()\", \"seteuid()\", \"setreuid()\", \"setresuid()\".\nUser identifier particolari.\nLo \"user identifier\" 0 \u00e8 particolare in quanto identifica il \"superuser\", o root, il quale gode di privilegi particolari rispetto a tutti gli altri: pu\u00f2 ad esempio aggirare il meccanismo dei permessi, o eseguire certe operazioni privilegiate come creare dei \"socket\" in ascolto su porte inferiori alla 1024.\nGli \"user identifier\" da 1 a 99 (o fino anche a 499 o 999 su certi sistemi) sono comunemente riservati ad utenze fittizie, alle quali non corrispondono utenti reali ma che vengono usati dal sistema per separare e limitare la possibilit\u00e0 d'intervento dei servizi di sistema. Ad esempio viene comunemente definita un'utenza fittizia mail con uno \"user identifier\" molto piccolo che viene usata per rappresentare il sistema di gestione della posta elettronica locale e nel contempo per limitare la sua possibilit\u00e0 d'intervento sul \"file system\".\nAllo \"user identifier\" maggiore consentito dal sistema (solitamente 65534) viene comunemente associata l'utenza fittizia nobody (lett. \"nessuno\"), che non gode di alcun privilegio particolare, ed \u00e8 comunemente usata da processi privilegiati per limitare le proprie possibilit\u00e0 di intervento quando lo impongono questioni di sicurezza."}
{"id": "1527061", "revid": "599013", "url": "https://it.wikipedia.org/wiki?curid=1527061", "title": "Michael Hicks (cestista 1976)", "text": "Guardia-ala di 195 cm per 91 kg, \u00e8 un nazionale panamense che ha trascorso quasi interamente la sua carriera in Italia.\nCaratteristiche tecniche.\nGioca come ala piccola ma pu\u00f2 anche ricoprire la posizione di guardia tiratrice. \u00c8 conosciuto per la grande atleticit\u00e0 e l'intelligenza e l'energia con cui attacca il canestro.\n\u00c8 considerato uno dei migliori giocatori d'attacco mai nati a Panama.\nCarriera.\nClub.\n\u00c8 partito dal Bacone Junior College e ha poi militato nella Texas A&amp;M University, di cui \u00e8 stato il miglior giocatore vincendo le classifiche dei minuti giocati, del tiro, dei punti, dei rimbalzi, degli assist e delle palle recuperate.\nDopo aver militato nelle squadre di Roseto e Udine, Michael Hicks fa una grande stagione a Imola nel campionato di Legadue. Nell'estate del 2006 passa a Pesaro, sempre in Legadue, e diventa uno dei protagonisti del ritorno della squadra marchigiana nel massimo campionato di basket italiano.\nHa giocato anche nel campionato panamense con Caimanes de R\u00edo Abajo, Toros de Chorrillo e Canguros de Parque Lefevre.\nNel 2008-09 \u00e8 il miglior realizzatore della stagione regolare della Serie A, con una media di 18,77 punti a partita (563 in 30).\nNazionale.\nHicks \u00e8 stato il miglior realizzatore della Nazionale panamense ai Campionati americani del 2005 e ha partecipato anche al Mondiale del Campionato mondiale maschile di pallacanestro 2006.\nStatistiche.\n\"Dati aggiornati al 30 giugno 2012.\""}
{"id": "1527067", "revid": "2023779", "url": "https://it.wikipedia.org/wiki?curid=1527067", "title": "Reghin", "text": "Reghin, in passato \"Mure\u0219-O\u0219orhei\" (in dialetto sassone \"Reen\", in ungherese \"Sz\u00e1szr\u00e9gen\", in tedesco \"S\u00e4chsisch Regen\") \u00e8 un municipio della Romania di 36.741 abitanti, ubicato nel distretto di Mure\u0219, nella regione storica della Transilvania.\nFanno parte dell'area amministrativa anche le localit\u00e0 di Apalina e Iernu\u0163eni.\nStoria.\nReghin viene menzionata per la prima volta in un documento emesso dal Re Andrea II d'Ungheria nel 1228, tuttavia la sua importante posizione strategica e nel sistema difensivo fanno supporre una sua origine pi\u00f9 antica, probabilmente al regno di Ladislao I, nell'XI secolo.\nNonostante le ripetute devastazioni della citt\u00e0, soprattutto ad opera dei Mongoli (1241) e dei Tatari (1285), la citt\u00e0 conobbe un rapido sviluppo e gi\u00e0 nel XIII secolo era la residenza ed il centro di potere delle famiglie Tomaj e Kacsik, a cui le terre circostanti erano state concesse dalla corona ungherese.\nNel 1330 venne costruita la chiesa gotica della citt\u00e0, all'epoca Cattolica romana ed oggi Protestante, che \u00e8 tuttora la pi\u00f9 grande della zona ed ospita le pi\u00f9 antiche iscrizioni medievali in latino di tutta la Transilvania, ubicata nella parte tedesca della citt\u00e0. Il quartiere ungherese ospita un'altra chiesa, ancora pi\u00f9 antica, in stile romanico.\nAll'inizio del XV secolo, Reghin ottenne i diritti di citt\u00e0 e, dal 1427, il diritto di organizzare mercati. Nel XVI e XVII secolo Reghin fu teatro di azioni di guerra e ne sub\u00ec la conseguenze, venendo ancora devastata pi\u00f9 volte, sia dagli Ottomani che dagli asburgici; sub\u00ec inoltre un grave incendio nel 1848.\nNel 1850 la popolazione era formata da 4227 persone, di cui circa il 70% sassoni, 15% romeni, 13% ungheresi e 2% da altre etnie.\nAi primi del XX secolo la popolazione era formata prevalentemente dal 40% circa di sassoni, da un altro 40% di ungheresi e da un 20% di romeni.\nNel 1920 il Trattato del Trianon assegn\u00f2 la Transilvania, e quindi anche la citt\u00e0, alla Romania; nei decenni successivi la citt\u00e0 perse completamente le sue peculiarit\u00e0 di citt\u00e0 sassone, anche perch\u00e9 molti dei tedeschi emigrarono in Germania, specialmente dopo la Seconda guerra mondiale e l'avvento del comunismo. Prima della guerra la citt\u00e0 aveva una consistente colonia ebraica (circa il 30% della popolazione), ma gli ebrei vennero prima rinchiusi nel ghetto e poi deportati nei campi di concentramento nazisti nel giugno 1944."}
{"id": "1527068", "revid": "118834", "url": "https://it.wikipedia.org/wiki?curid=1527068", "title": "Personaggi delle Guerre del mondo emerso", "text": ""}
{"id": "1527069", "revid": "74801", "url": "https://it.wikipedia.org/wiki?curid=1527069", "title": "Avalon (California)", "text": "Avalon, o Avalon Bay, \u00e8 l'unica citt\u00e0 dell'Isola di Santa Catalina. Oltre ad Avalon, l'unico centro popolato sull'isola, \u00e8 la citt\u00e0 non incorporata di Two Harbors. Il suo ZIP code \u00e8 90704 e fa parte della contea di Los Angeles, California, Stati Uniti. Al censimento del 2000, la popolazione era di abitanti, oltre a 195 persone appena fuori dai confini della citt\u00e0. Il prefisso del telefono \u00e8 310, tuttavia, a cominciare dal 26 agosto 2006, molti numeri di telefono sono stati trasferiti al nuovo prefisso 424."}
{"id": "1527070", "revid": "74801", "url": "https://it.wikipedia.org/wiki?curid=1527070", "title": "Benedetta Cambiagio Frassinello", "text": "Biografia.\nInfanzia.\nNacque il 2 ottobre 1791 a Langasco, un paesetto dell'entroterra di Genova, attualmente frazione di Campomorone, sulle pendici dell'Appennino Ligure. Il padre Giuseppe e la madre Francesca Ghiglione erano contadini ed ebbero altri cinque figli. Dopo i rivolgimenti napoleonici la famiglia vide aggravarsi i problemi economici e, insieme ad altre famiglie di Langasco, emigr\u00f2 a Pavia nel 1804, quando Benedetta aveva tredici anni.\nA Pavia i Cambiagio si occuparono di un piccolo commercio di verdure e granaglie.\nBenedetta attese allo studio soprattutto come autodidatta, privilegiando la lettura delle biografie dei Santi e l'apprendimento della dottrina cristiana. Nel 1812 Maria, sua sorella maggiore, si spos\u00f2.\nPer lei per\u00f2 il futuro si presentava problematico: da un lato si sentiva attratta verso un modello di vita religiosa ed ascetica, dall'altro avvertiva la spinta a calarsi nell'azione concreta dell'amore che nutriva per i poveri, i diseredati, gli emarginati.\nIntorno all'et\u00e0 di 20 anni ebbe un forte impulso per la preghiera e la vita contemplativa, ma forse nel dubbio prevalse il parere della famiglia, pi\u00f9 propensa al suo matrimonio.\nMatrimonio.\nSpos\u00f2 il 7 febbraio 1816, presso la basilica di San Michele, Giovanni Battista Frassinello, contadino e falegname, nativo di Ronco Scrivia e trasferitosi dalla Liguria a Vigevano, dotato anche lui di un'intensa e viva fede cristiana. Insieme aprirono una bottega per la vendita di frutta e verdura in Strada Nuova. Il matrimonio fu vissuto da entrambi come una scelta libera e poco dopo inconsueta: poich\u00e9 dopo due anni di vita coniugale non avevano avuto figli, di comune accordo scelsero di vivere come fratello e sorella. Il forte desiderio di castit\u00e0 di Benedetta Cambiagio contagi\u00f2 infatti anche il coniuge. A tal proposito, racconta Benedetta Cambiagio nelle sue Memorie: \u00abVissi per due anni a lui soggetta, come comanda il Signore. Ma il mio desiderio era di vivere come fratello e sorella. Il perch\u00e9 un d\u00ec pregai il marito a secondarmi in questo mio desiderio, che ebbi fin da fanciulla: il che subito mi concesse con infinita consolazione dell'anima mia, che altro non desiderava\u00bb.\nNel frattempo era tornata a Pavia sua sorella Maria, affetta da un cancro intestinale, e i due coniugi Frassinello l'accolsero in casa per accudirla fino alla sua morte, avvenuta dopo alcuni anni. Accanto alla parente ammalata crebbe nei due coniugi la vocazione ad aiutare chi ha necessit\u00e0, senza porsi riserve.\nConsacrazione dei due coniugi.\nQuesta dimensione spirituale, rarissima anche nelle vicende dei santi, fece in modo che i due coniugi decidessero entrambi di consacrarsi a Dio. Nel 1825 Giovanni Battista entr\u00f2 come fratello laico nei Somaschi; Benedetta, dopo un tentativo fallito di ritirarsi presso le suore cappuccine di Genova, riusc\u00ec ad entrare nel monastero delle Orsoline a Capriolo nel bresciano, dove erano ospitate alcune monache disperse dalle soppressioni napoleoniche. Dovette per\u00f2 abbandonare dopo pochi mesi il monastero per la comparsa di gravi problemi di salute. Torn\u00f2 in famiglia a Pavia ed inizi\u00f2 quindi un periodo di preghiera, durante il quale si narra che ebbe la visione di San Girolamo Emiliani che intercesse per la sua guarigione; effettivamente questa si comp\u00ec in modo rapido e prodigioso. Da allora ella si ispir\u00f2 a questo grande santo, che aveva particolarmente avuto attenzione per l'aspetto educativo delle persone. Benedetta Cambiagio decise di voler aiutare le ragazze abbandonate dalle famiglie e quelle che comunque erano in situazioni disagiate. In questa sua opera chiese ed ottenne l'autorizzazione del vescovo monsignor Luigi Tosi, che sembra abbia avuto in sogno l'idea di richiamare a Pavia anche il marito Giovanni Battista affinch\u00e9 coadiuvasse la consorte in quest'opera.\nNel 1826 cominci\u00f2 la sua opera con una scuola festiva nella casa paterna; poi prese un'abitazione in affitto il 29 settembre 1826 in vicolo Porzi.\nNon si risparmiava e giunse a chiedere gli aiuti necessari per la sua impresa facendo la questua di casa in casa.\nAttraverso l'educazione era intenzionata a contrastare la solitudine, l'ignoranza e la povert\u00e0, che sono alla base del malcostume e dello sfruttamento. Nell'universo totalmente femminile nel quale ag\u00ec, l'essere coniugata l'aiut\u00f2 a dare nuove risposte ad antiche domande, con \"cuore indiviso\"; dir\u00e0 in seguito: \u00abIo non ho mai nutrito affetto a persona alcuna. Eppure avevo un cuore, come tutti abbiamo, fatto per amare e facilissimo ad attaccarsi\u00bb.\nFondazione di un Istituto.\nFinalmente un \"pio cittadino\", Angelo Domenico Pozzi, signore ricco e filantropo, don\u00f2 un palazzo di sua propriet\u00e0 all'\"Istituto\" che stava sorgendo dall'intuizione di Benedetta Cambiagio. Il dono di questa grande casa, situata in via San Giovanni in Borgo, offr\u00ec spazio e solidit\u00e0 all'istituto. Esso non nacque propriamente come un orfanotrofio, ma come una casa e una scuola, perch\u00e9 Benedetta Cambiagio sapeva bene che la libert\u00e0 e la dignit\u00e0 si appoggiano anche sull'istruzione. Alle ragazze insegnava, con l'aiuto di molte maestre, a leggere, a scrivere, a lavorare, insomma a vivere. L'aiuto che le davano molte giovani volontarie comport\u00f2 la necessit\u00e0 di formulare delle regole, che furono approvate dalle autorit\u00e0 ecclesiastiche.\nLa sua opera si inser\u00ec quindi nella crescita sociale della citt\u00e0 di Pavia, a quei tempi parte dal Regno Lombardo-Veneto austriaco, e dalle autorit\u00e0 fu insignita del titolo di \"Promotrice della Pubblica Istruzione\".\nBenedetta dirigeva l'istituto in piena autonomia, con rispetto dell'autorit\u00e0 civile e obbedienza a quella ecclesiastica, con lo spirito pratico della negoziante, ma con abbandono alla Provvidenza. Le strade che ogni giorno percorreva, tortuose e in discesa verso il Ticino, erano quelle delle case affollate e fatiscenti, dei lupanari: quelle dove pi\u00f9 frequenti passarono i funerali durante il colera del 1835.\nIl suo primo biografo, don Giacomo Semino, che la conobbe personalmente, ne diede un ritratto con tocco manzoniano: \u00abE qui non debbo tacere come ella avesse in volto una cotal aria tra il maestoso e l'amabile, sicch\u00e9 appariva subito fatta per dirigere la giovane et\u00e0. Aveva un dir soave e dolce, un fare sciolto e manieroso, tutt'insieme energico e forte, che riscuoteva da tutti amore e reverenza\u00bb.\nContrasti.\nMa non tutto scorreva liscio. La realizzazione di quest'opera educatrice richiedeva fondi ed il 4 febbraio 1837 il giornale \"La Gazzetta di Pavia\" promosse una sottoscrizione finalizzata ad aiutare Benedetta Cambiagio. Questa iniziativa fece emergere allo scoperto molti suoi oppositori. Le furono fatte pesanti accuse e fu denigrata pesantemente. Ella d'altra parte tent\u00f2 di dimostrare la sua trasparenza lasciando la guida dell'istituto ad un'altra collaboratrice, Caterina Bonino, ed intestando tutta la sua opera al vescovo.\nA questo punto della sua biografia mancano documenti che dicano con certezza perch\u00e9 ad un certo momento la Cambiagio rimase sola e malvista. Forse fu una pia esagerazione l'aneddoto che la vede, travestita da uomo, entrare in un postribolo per distoglierne una ragazza; forse \u00e8 pi\u00f9 verosimile l'ostilit\u00e0 di famiglie altolocate alle quali neg\u00f2 le sue alunne come domestiche, non fidandosi dell'ambiente che avrebbero trovato; e cos\u00ec forse non si pu\u00f2 spiegare tutto con la presenza di ecclesiastici di idee gianseniste consiglieri del vescovo Luigi Tosi, oppure per la presenza di funzionari massoni nell'amministrazione pubblica della citt\u00e0. Il fatto \u00e8, comunque, che nel 1838 anche il sostegno del vescovo le venne a mancare e Benedetta dovette lasciare Pavia e l'istituto.\nFondazione della Congregazione.\nSembr\u00f2 la fine, ma fu un altro inizio. Si rec\u00f2 a Ronco Scrivia ed apr\u00ec, con cinque maestre e l'aiuto del marito, una nuova scuola per fanciulle. Acquist\u00f2 alcune case e finalmente fond\u00f2, il 28 ottobre 1838, la Congregazione delle Suore Benedettine della Provvidenza. La congregazione fu posta subito sotto l'autorit\u00e0 dell'arcivescovo di Genova.\nLa congregazione si ampli\u00f2 abbastanza rapidamente e nel 1847 apr\u00ec una sua sede a Voghera, che divenne autonoma nel 1898 per decreto del vescovo di Tortona e diede origine alla nuova congregazione delle Suore Benedettine della Divina Provvidenza.\nPavia per\u00f2 rimase un punto di riferimento per la Congregazione.\nNel 1851 Benedetta vi ritorn\u00f2, chiamata dal conte Giovanni Dessi, preoccupato dall'aumento delle condizioni di miseria dopo le guerre del 1848. In incognito il conte compr\u00f2 l'ex-monastero di San Gregorio. Qui Benedetta apr\u00ec una nuova casa per fanciulle, mentre continuava a dirigere quella di Ronco Scrivia. Furono anni per lei e per il marito molto impegnativi, mentre non si placavano le accuse dei suoi soliti denigratori pavesi.\nNel 1857 apr\u00ec un'altra scuola a San Quirico, un paese in Valpolcevera.\nDecesso.\nIl 21 marzo 1858, intorno a mezzogiorno, all'et\u00e0 di 67 anni, si dice nell'ora e nel giorno da lei stessa previsti, mor\u00ec santamente a Ronco Scrivia. Fu sepolta nel cimitero del paese di Ronco Scrivia, che per\u00f2 durante la seconda guerra mondiale sub\u00ec un bombardamento delle forze alleate, motivo per cui i suoi resti mortali andarono perduti per sempre.\nLa sorte della Pia Casa.\nLa vera radice della sua congregazione rimase sempre la \"Pia Casa delle Figlie Derelitte\" di via San Giovanni in Borgo a Pavia, seppure gestita da religiose di un altro ordine.\n\u00c8 solo nel 1961 che le Suore Benedettine della Provvidenza ebbero la possibilit\u00e0 di iniziare a condurre l'antico istituto della loro fondatrice, che gi\u00e0 nel 1956 aveva assunto il nome di \"Istituto Benedetta Cambiagio\". Oggi \u00e8 chiamato \"Casa Benedetta Cambiagio\" e consiste in una moderna struttura educativa, organizzata in nuclei \"familiari\" con educatori laici.\nCanonizzazione.\nDopo la sua beatificazione, celebrata il 10 maggio 1987, il 19 maggio 2002 papa Giovanni Paolo II ha canonizzato questa piccola e grande santa della carit\u00e0 cristiana. Viene commemorata il 21 marzo.\nLe attese sono ora per le sue figlie spirituali, le Benedettine della Provvidenza, che pur ridotte di numero (sono circa 120 in 25 case) continuano la loro infaticabile opera in tutto il mondo."}
{"id": "1527072", "revid": "27723", "url": "https://it.wikipedia.org/wiki?curid=1527072", "title": "Bebhionn", "text": ""}
{"id": "1527075", "revid": "1543377", "url": "https://it.wikipedia.org/wiki?curid=1527075", "title": "Keydren Clark", "text": "Carriera.\nCollege.\nClark \u00e8 stato uno dei giocatori che ha segnato pi\u00f9 punti nella storia della Division I del campionato NCAA, mettendone a referto 3058, con una media di 25,9 per partita.\nFu uno dei pi\u00f9 bassi giocatori di sempre (1,80 metri) a condurre la classifica dei migliori marcatori della Division I, riuscendoci due volte, nel 2004 e nel 2005.\nGioc\u00f2 per il Saint Peter's College dal 2002 al 2006.\nNel 2003 mantenne medie di 24,9 punti per partita, nel 2004 le increment\u00f2 fino al suo massimo di 26,7 punti per partita, e nel 2005 scesero leggermente a 25,8 punti.\nClark fu il capocannoniere della nazione per quanto riguarda i punti per partita nel 2004 e nel 2005, diventando l'ottavo giocatore in grado di ripetersi alla guida della classifica marcatori.\nClark segn\u00f2 435 canestri da 3 punti (tirando col 40,2% in carriera), stabilendo il nuovo record della NCAA, che venne per\u00f2 successivamente superato dall'attuale giocatore dei Los Angeles Clippers, J.J. Redick, che ne mise a referto 457.\nClark termin\u00f2 la sua esperienza al college come sesto miglior realizzatore di sempre nel campionato NCAA, e divenne il settimo giocatore a superare quota 3.000 punti segnati nella loro carriera universitaria. Gli altri furono Pete Maravich (3.667), Freeman Williams (3.249), Lionel Simmons (3.217), Alphonso Ford (3.165), Harry Kelly (3.066) e Hersey Hawkins (3.008).\nSi dichiar\u00f2 cos\u00ec eleggibile al Draft NBA 2006, ma non venne scelto da alcuna squadra, e decise cos\u00ec di iniziare la sua carriera professionistica in Europa.\nEuropa.\nNel luglio del 2006, firm\u00f2 per la squadra neopromossa nel massimo campionato greco, l'Egaleo.\nIl 19 luglio del 2007 si spost\u00f2 per la prima volta in Italia, militando nelle file della Scavolini Pesaro.\nNel 2008 ritorn\u00f2 in Grecia, firmando per l'Aris Salonicco.\nNel giugno del 2010 fa nuovamente ritorno in Italia, questa volta all'Umana Venezia, dove resta fino al termine della stagione 2012-2013.\nIl 31 luglio 2013 firma un contratto per una stagione con la Pallacanestro Varese, con cui esordisce il 4 settembre nell'amichevole vinta contro il Galatasaray, mettendo a referto 12 punti.\nIl 3 aprile viene tagliato dalla Pallacanestro Varese."}
{"id": "1527076", "revid": "125264740", "url": "https://it.wikipedia.org/wiki?curid=1527076", "title": "Al-Gama'at al-Islamiyya", "text": "La al-Jam\u0101\u02bfa al-Isl\u0101miyya (Arabo \u0627\u0644\u062c\u0645\u0627\u0639\u0640\u0629 \u0627\u0644\u0625\u0633\u0644\u0627\u0645\u064a\u0640\u0629, \"al-Jam\u0101\u02bfa al-Isl\u0101miyya\", ossia \"Gruppo Islamico\" talora traslitterato \"all'egiziana\" al-Gama'at al-Islamiyya, Jamaat al Islamiya, Al-Gam\u0101\u02bfa al-Isl\u0101miyah ecc.) - \u00e8 un movimento militante islamista egiziano che viene considerato terrorista dagli Stati Uniti d'America, dall'Unione europea e dal governo egiziano stesso.\nIl gruppo - fondato da N\u0101gi\u1e25 Ibr\u0101h\u012bm (Arabo \u0646\u0627\u062c\u062d \u0625\u0628\u0631\u0627\u0647\u064a\u0645) - aveva come fine precipuo il rovesciamento del regime egiziano e la sua sostituzione con uno Stato islamico (strategicamente orientato verso la restaurazione di un Califfato), fortemente ispirato cio\u00e8 ai valori dell'Islam, cos\u00ec come essi vengono interpretati dai fondamentalisti islamisti.\n\u02bfOmar \u02bfAbd al-Ra\u1e25m\u0101n, considerato il leader spirituale del movimento nel secondo millennio, \u00e8 deceduto nel 2017 in un carcere federale USA, dove scontava la condanna all'ergastolo per il coinvolgimento nel primo attacco bomba al WTC e alle Torri Gemelle del 1993. Il gruppo \u00e8 additato come il responsabile dell'uccisione del Presidente egiziano Anwar al-S\u0101d\u0101t nel 1981 e di centinaia di civili, decine di turisti e pi\u00f9 di 100 poliziotti egiziani in campagne terroristiche internazionali lungo tutti gli anni novanta del XX secolo. Nel 2003 il gruppo ha rinunciato ad azioni di sangue ma tre anni pi\u00f9 tardi \u00e8 stato accusato d'intrattenere strette relazioni d'alleanza con il principale gruppo terroristico islamista del mondo: al-Q\u0101\u02bfida.\nStoria.\n\"Al-Jam\u0101\u02bfa al-Isl\u0101miyya\" cominci\u00f2 a operare come organizzazione di protezione dei gruppi militanti studenteschi che s'erano costituiti, come la Jih\u0101d Islamica, dopo che la leadership della Fratellanza Musulmana aveva rinunciato alla violenza negli anni settanta del XX secolo.\nNei suoi primi tempi, il gruppo fu essenzialmente attivo nei campus universitari e fu costituito principalmente da studenti universitari. Essi, ad esempio, organizzarono trasporti collettivi alternativi ai mezzi pubblici (notoriamente sovraccarichi di utenti, spesso stipati l'uno sull'altro). Consigliando agli interessati di vestirsi in modo tradizionale e operando una rigida separazione tra i sessi, al fine di evitare contatti fisici che la morale islamica riprova, i suoi \"dolm\u016bsh\" al Cairo inaugurarono la linea Embaba (\u02bfAyn B\u0101b\u0101)-Doqq\u012b-Qa\u1e63r al-\u02bfAyn\u012b, riscuotendo subito un successo notevole, vista non soltanto la ragionevolezza del prezzo richiesto, ma la maggior comodit\u00e0 garantita dal mezzo di trasporto messo a disposizione.\nLa \"Jam\u0101\u02bfa\" guadagn\u00f2 rapidamente un numero impressionante di simpatizzanti nei \"campus\" universitari, anche grazie all'ostentazione della loro integrit\u00e0 morale e alla lotta predicata nei confronti dell'endemica corruzione della pubblica amministrazione, oltre alla loro concreta sollecitudine nei confronti delle classi meno agiate del Paese, riscuotendo persino la simpatia del regime, malgrado la secolarizzazione della societ\u00e0 egiziana, dominata in modo strutturale dalla classe militare. Nelle elezioni universitarie tra il 1977 e il 1978, quasi ovunque essa consegu\u00ec circa un terzo dei consensi e ci\u00f2 garant\u00ec al movimento un'ampia base politica per poter far progredire le loro battaglie di costume, in grado di mutare per\u00f2 significativamente anche gli orientamenti politici e sociali fino ad allora dominanti: campagna per il recupero dell'abbigliamento tradizionale islamico egiziano per uomini e donne, campagna per l'adozione del \"velo\" muliebre e campagna per la rigida separazione pubblica tra i sessi. I responsabili delle universit\u00e0 pubbliche egiziane (la stragrande maggioranza nel paese) si opposero a tutto ci\u00f2, ma non sempre con risultati soddisfacenti.\nDal marzo del 1976 i simpatizzanti della \"Jam\u0101\u02bfa\" erano \"forza dominante\" e nel 1977 \"essi avevano il controllo completo delle universit\u00e0 e avevano costretto alla clandestinit\u00e0 di fatto le organizzazioni della sinistra politica\".\nDue manifestazioni mostrarono tutto il successo del loro reclutamento: la prima nella zona di \u02bfAb\u012bd\u012bn (dove la reggia dei sovrani egiziani era diventata la sede della Presidenza della Repubblica), in occasione delle preghiere collettive pubbliche della \"Piccola festa\" (la \u02bf\u012ad al-fi\u1e6dr, o \"Bayram\", alla fine del mese di digiuno espiatorio obbligatorio del mese lunare di Ramadan) e della \"Grande festa\" (o \u02bf\u012ad al-a\u1e0d\u1e25\u0101, il 10 Dhu l-Hijja, culmine del rito parimenti cogente del \"\u1e24ajj\").\nTuttavia la \"al-Jam\u0101\u02bfa al-Isl\u0101miyya\" non si limit\u00f2 al mondo, pur sovraffollato, dei giovani studenti ma cominci\u00f2 a reclutare adepti anche tra i tanti carcerati delle prigioni egiziane (vari dei quali per motivi politici) e lentamente la strategia del movimento mut\u00f2, interessandosi sempre pi\u00f9 delle sacche di povert\u00e0 pi\u00f9 accentuate, della giovent\u00f9 disillusa e sotto-occupata e molto poco istruita. Le sue principali basi di reclutamento e di sostegno non furono pi\u00f9 le universit\u00e0 ma i sobborghi diseredati delle citt\u00e0 e le aree rurali sottosviluppate.\nDivenne in breve il movimento di opposizione pi\u00f9 ampio espresso dall'Egitto repubblicano. Il che non significa che esso avesse un progetto preciso per combattere il regime al potere che, fino al 1977 pens\u00f2 di avvalersi di lui per stroncare la sinistra nasseriana e i comunisti.\nAssassinio del Presidente Anwar al-S\u0101d\u0101t nel 1981.\nL\"'al-Jam\u0101\u02bfa al-Isl\u0101miyya\" pu\u00f2 essere senz'altro implicata indirettamente nell'assassinio del Presidente egiziano Anwar al-S\u0101d\u0101t nel 1981, eseguito da Kh\u0101lid al-Isl\u0101mb\u016bl\u012b, dipendente direttamente da \u1e6cal\u02bfat Fu\u02be\u0101d Q\u0101sim.\nKar\u012bm Zuhd\u012b, uno dei leader del gruppo, espresse infatti il proprio rammarico per aver cospirato nelle file della Jih\u0101d Islamica egiziana in merito all'azione che port\u00f2 all'assassinio di S\u0101d\u0101t. Fu tra i 900 militanti che furono liberati nell'aprile del 2006 dal governo egiziano, a 25 anni di distanza dall'omicidio del Presidente egiziano. \n\u02bfOmar \u02bfAbd al-Rahm\u0101n.\n\u02bfOmar \u02bfAbd al-Rahm\u0101n \u00e8 il leader spirituale del movimento. \u00c8 stato accusato di aver partecipato nel 1993 all'attentato a New York al World Trade Center. Fu arrestato e condannato al carcere a vita per aver condiviso il piano ed aver conseguentemente agito per l'organizzazione dell'attentato che colp\u00ec anche uffici delle Nazioni Unite e dell'FBI. Il gruppo islamista minacci\u00f2 pubblicamente ritorsioni contro le Nazioni Unite se \u02bfOmar \u02bfAbd al-Ra\u1e25m\u0101n non fosse stato rilasciato dal carcere. Tuttavia il gruppo pi\u00f9 tardi ha rinunciato alla violenza e i suoi capi e i suoi membri sono stati liberati dalle prigioni in Egitto in cui erano rinchiusi.\nLa campagna di terrore degli anni novanta.\nMentre il gruppo islamista era stato in origine un movimento amorfo di movimenti locali, centrato sulle moschee, senza uffici o membri iscritti, dalla fine degli anni ottanta divenne maggiormente organizzato e \"adott\u00f2 anche un logo ufficiale: una spada dritta su un Corano aperto con un sole arancione che sorge sullo sfondo\", circondato dal versetto coranico che \u02bfOmar \u02bfAbd al-Rahm\u0101n citer\u00e0 al suo processo, mentre tenter\u00e0 di spiegare il suo personale concetto di \"jih\u0101d\" ai giudici:\nQuesto divenne il motto ufficiale del gruppo.\"\nGli anni novanta videro la \"al-Jama\u02bfa al-Islamiyya\" impegnata in un'estesa campagna di violenze, dall'omicidio al tentato omicidio di noti scrittori e intellettuali, come pure in quello di turisti e stranieri. Ci\u00f2 inferse duri colpi al settore economicamente pi\u00f9 redditizio dell'Egitto (il turismo) e di conseguenza al governo, deprimendo al contempo il tenore di vita di gran parte della popolazione che dipende strettamente da turismo.\nLe vittime delle campagne di terrore contro lo Stato egiziano dal 1992 al 1997 furono in tutto oltre 1200, ivi incluso il responsabile delle forze dell'anti-terrorismo, il maggior generale Ra\u02bfuf Khayrat, un presidente del parlamento (Rifa'at al-Mahgub), decine di turisti europei e cittadini egiziani, oltre a un numero superiore al centinaio di agenti di polizia egiziani.\nL'uccisione nel 1991 del leader del gruppo \u02bfAl\u0101\u02be Muyi al-D\u012bn, presumibilmente ad opera delle forze di sicurezza, indusse \"al-Jam\u0101\u02bfa al-Isl\u0101miyya\" ad assassinare il presidente del parlamento egiziano per ritorsione. Nel giugno del 1995, operando congiuntamente con la Jihad islamica egiziana, il gruppo progett\u00f2 un accurato piano per assassinare il presidente Hosni Mubarak. L'azione fu affidata a Mu\u1e63\u1e6daf\u0101 \u1e24amza, un componente egiziano veterano di al-Q\u0101\u02bfida e comandante della branca militare della \"al-Jam\u0101\u02bfa al-Isl\u0101miyya\". Mub\u0101rak scamp\u00f2 indenne all'attentato e la ritorsione statale si espresse con una massiccia e spietata azione contro l'organizzazione islamista e i loro familiari e amici in Egitto.\nIniziativa non-violenta.\nDal 1997 il movimento si paralizz\u00f2. 20.000 militanti finirono in carcere in Egitto e varie migliaia furono eliminati dalle forze di sicurezza. Nel luglio di quell'anno, l'avvocato islamista Montassir al-Zayy\u0101t fece da intermediario per un dialogo tra \"al-Jam\u0101\u02bfa al-Isl\u0101miyya\" e il governo egiziano, chiamato \"Iniziativa non-violenta\", col quale il movimento rinunci\u00f2 formalmente alla violenza. L'anno successivo il governo rilasci\u00f2 2.000 membri del gruppo islamico. Dopo che fu resa pubblica la dichiarazione, giunse una dichiarazione dello \"Shaykh\" che approvava dalla sua cella carceraria negli USA quanto sottoscritto, sebbene egli pi\u00f9 tardi vi ripensasse.\nL'iniziativa cre\u00f2 una divisione fra il Gruppo Islamico in Egitto e quanti avrebbero voluto dall'estero che gli attacchi continuassero. A guidare l'opposizione fu Ayman al-Zawahiri che boll\u00f2 come \"resa\" l'accordo in una sua furente lettera spedita al quotidiano londinese \"al-Sharq al-Awsat\".\nAttacco al Tempio di Hatshepsut.\nZaw\u0101hir\u012b incaric\u00f2 Mustafa Hamza, nuovo \"Emiro\" del Gruppo Islamico e il suo leader militare, Rifa'i Ahmad Taha, entrambi in esilio in Afghanistan con lui, di sabotare l'iniziativa con un attacco terroristico massiccio che avrebbe dovuto provocare come risposta una dura repressione da parte del governo egiziano. Cos\u00ec il 17 novembre 1997 \"al-Jam\u0101\u02bfa al-Isl\u0101miyya\" realizz\u00f2 un massacro al Tempio di Hatshepsut (Deir el-Bahari) a Luxor, in cui una banda di 6 uomini, travestiti da poliziotti e armati di mitra colpirono a morte 58 turisti stranieri e 4 egiziani, proseguendo la loro azione con coltellacci. \"L'uccisione dur\u00f2 45 minuti, finch\u00e9 il pavimento fu inondato di sangue. Tra i morti vi furono un bambino britannico di 5 anni e quattro coppie di giapponesi in luna di miele\". In tutto - compresi gli aggressori e le forze di polizia poi intervenute - i morti furono 71. L'attacco costitu\u00ec un acuto shock per la societ\u00e0 egiziana, colpendo l'industria turistica per vari anni, inducendo conseguentemente una larga parte della popolazione ad esprimersi negativamente nei confronti della violenza islamista in Egitto.\nIl biasimo da parte degli egiziani e il rifiuto del terrore jih\u0101dista fu tanto completo che i sostenitori delle aggressioni islamiste fecero marcia indietro. Il giorno dopo l'attacco, Rif\u0101\u02bf\u012b \u0101\u0101 dichiar\u00f2 che gli attaccanti volevano solo prendere in ostaggio i turisti, malgrado l'evidenza delle modalit\u00e0 del massacro inducessero subito a ben diverse conclusioni. Altri negarono radicalmente il loro coinvolgimento al movimento islamista. Con un ricorrente dietrologico modo di ragionare, lo \"shaykh\" \u02bfOmar \u02bfAbd al-Rahm\u0101n accus\u00f2 gli israeliani del massacro mentre Zaw\u0101hir\u012b (evidentemente non ben coordinato con lui) accusava per parte sua la polizia egiziana.\nQuando Rif\u0101\u02bf\u012b \u0101\u0101 firm\u00f2 la \"fatw\u0101\" di al-Q\u0101\u02bfida, pomposamente definita \"Il Fronte Islamico Internazionale per il Jih\u0101d contro gli ebrei e i Crociati\" per sterminare Crociati ed ebrei per mano del Gruppo Islamico, egli fu \"costretto a ritirare la sua firma\" dalla \"fatwa\", spiegando fiaccamente ai seguaci... che gli era stato solo chiesto nel corso di una telefonata di assicurare il suo sostegno al popolo iracheno\".\nAttacchi.\nPrincipali attacchi della \"al-Jam\u0101\u02bfa al-Isl\u0101miyya\":\nIl Gruppo fu anche responsabile per una serie di attentati perpetrati ai danni di turisti (treni e navi da crociera) fatti segno a colpi d'arma da fuoco nel Medio e Alto Egitto durante gli anni novanta. Come conseguenza di questi attacchi, le navi da crociera cessarono di navigare tra Il Cairo e Luxor per numerosi anni prima di riprendervi regolarmente le crociere.\nRinuncia al terrore.\nDopo aver trascorso pi\u00f9 di venti anni in carcere e dopo un intenso dibattito e discussione con i dotti di al-Azhar, la maggior parte dei leader di \"al-Jam\u0101\u02bfa al-Isl\u0101miyya\" scrissero numerosi libri in cui rinunciavano alla lotta armata e all'ideologia della violenza e alcuni di costoro giunsero a definire \"martire\" l'antico presidente egiziano Anwar al-Sadat, che essi stessi avevano assassinato.\n\"Al-Jam\u0101\u02bfa al-Isl\u0101miyya\" rinunci\u00f2 alle azioni di sangue nel 2003, e nel mese di settembre l'Egitto liber\u00f2 allora pi\u00f9 di 1.000 dei loro membri, ricordando quello che il ministro degli Interni \u1e24ab\u012bb al-\u02bfAdl\u012b aveva definito come \"impegno al ripudio della violenza\" da parte del Gruppo.\nLe dure misure repressive del governo egiziano e l'impopolarit\u00e0 dell'uccisione dei turisti stranieri avevano fatto nettamente scemare la \"popolarit\u00e0\" del Gruppo negli anni pi\u00f9 prossimi all'impegno anzidetto, anche se il movimento islamista rimane popolare per quanto riguarda la sua lotta contro i processi di secolarizzazione della societ\u00e0 egiziana e la sottoscrizione del trattato di pace con Israele.\nNell'aprile del 2006 il governo egiziano ha rilasciato dalla prigione circa 1.200 ulteriori membri del Gruppo, incluso il suo fondatore, N\u0101jah Ibr\u0101h\u012bm.\nSulla pretesa alleanza nel 2006 con al-Q\u0101\u02bfida.\nL'allora numero due di al-Q\u0101\u02bfida Ayman al-Zawahiri annunci\u00f2 una nuova alleanza con la \"al-Jam\u0101\u02bfa al-Isl\u0101miyya\", in un video mandato su Internet il 5 agosto del 2006. Zaw\u0101hir\u012b disse: \"Diamo buone nuove alla Nazione Islamica circa l'unione ad al-Q\u0101\u02bfida di una grande fazione di cavalieri della \"al-Jam\u0101\u02bfa al-Isl\u0101miyya\"\", e il filmato chiedeva aiuto per \"radunare le capacit\u00e0 delle nazioni islamiche in ranghi unificati per fronteggiare la pi\u00f9 aspra campagna crociata contro l'Islam nella sua storia\". Un leader della \"Jam\u0101\u02bfa\", Mohammad Hasan Khalil al-Hakim (Muhammad al-\u1e24ukayma), apparve in video e conferm\u00f2 l'autenticit\u00e0 del filmato. Tuttavia, al-\u1e24ukayma disse anche che alcuni membri della \"Jam\u0101\u02bfa\" avevano disertato dal violento ciclo storico in atto e che alcuni rappresentanti della \"Jam\u0101\u02bfa\" avevano negato di aver unito le proprie forze a quelle della rete internazionale di al-Q\u0101\u02bfida. Lo \"Shaykh\" \u02bfAbd al-Akhir \u1e24amm\u0101d, ex leader della \"Jam\u0101\u02bfa\"a dichiarato ad al-Jazeera: \"Se [alcun]i fratelli ... hanno raggiunto [al-Q\u0101\u02bfida], ci\u00f2 \u00e8 la loro personale scelta e io non credo che la maggioranza dei membri di \"al-Jam\u0101\u02bfa al-Isl\u0101miyya\" condividano la medesima opinione\"."}
{"id": "1527080", "revid": "306856", "url": "https://it.wikipedia.org/wiki?curid=1527080", "title": "Punta Grohmann", "text": "La Punta Grohmann, detto anche \"Sasso Levante\" (\"Grohmannspitze\" in tedesco), \u00e8 una montagna delle Dolomiti, facente parte del Gruppo del Sassolungo, alta 3.126\u00a0m.\nDescrizione.\nDeve il suo nome a Paul Grohmann, il pi\u00f9 grande esploratore delle Dolomiti, che per\u00f2 non vi sal\u00ec mai. Gli fu dedicata nel 1875, quando si chiamava con il vecchio nome \"Wildspitze\" (italianizzato nel Ventennio in \"Punta Levante\")."}
{"id": "1527082", "revid": "121758926", "url": "https://it.wikipedia.org/wiki?curid=1527082", "title": "Foresta Ercinia", "text": "La foresta Ercinia (latino: \"Hercynia Silva\") si estendeva al tempo di Giulio Cesare in larghezza per nove giorni di marcia da nord a sud, per chi viaggiava senza bagagli. Iniziava ai confini dei popoli degli Elvezi, dei Nemeti e dei Raurici, e seguendo la direzione del fiume Danubio, giungeva fino al paese dei Daci nella Transilvania e degli Anartii nell'alta pianura del fiume Tibisco. Da qui essa piegava verso nord scostandosi dal fiume Danubio e, a causa della sua estensione, toccava i territori di molti popoli, probabilmente fino al Mar Baltico.\nNessuno all'epoca del grande condottiero romano poteva conoscere la sua fine anche dopo aver viaggiato all'interno della stessa per ben 60 giorni di cammino. Si sapeva che, al suo interno, vivevano molte specie di animali selvatici sconosciute nel mondo romano mediterraneo.\nStrabone aggiunge che vicino a quella selva si trovavano le sorgenti dell\u2019Istro (Danubio) e del Reno, e il lago di Costanza che sta fra questi due fiumi e le paludi formate dal Reno. Aggiunge poi che questa selva fu primamente abitata dai Boi e che i Cimbri, giunti in questi territori furono respinti dai Boi, tanto da costringerli a continuare il loro viaggio verso il Danubio, fino a raggiungere il territorio degli Scordisci, per poi continuare fino a quello dei Taurisci, anch'essi di origine celtica."}
{"id": "1527083", "revid": "1876595", "url": "https://it.wikipedia.org/wiki?curid=1527083", "title": "Alex Polidori", "text": "Biografia.\nFiglio del cantautore Silvano Polidori, frequenta le sale di doppiaggio fin da bambino essendo fratellastro minore del doppiatore Gabriele Patriarca. Ha ottenuto uno dei suoi primi ruoli importanti nel 2002, doppiando Danny nell'edizione italiana di \"Ritorno all'Isola che non c'\u00e8\", mentre l'anno successivo \u00e8 stato la voce di Nemo in \"Alla ricerca di Nemo\", di Koda in \"Koda, fratello orso\" (ruolo poi ripreso nel sequel del 2006) e Ranjan ne \"Il libro della giungla 2\", oltre al cangurino Ro che continuer\u00e0 a doppiare in tutte le sue apparizioni fino al 2010. Successivamente ha doppiato Zachary Gordon in \"Diario di una schiappa\", \"Diario di una schiappa 2 - La legge dei pi\u00f9 grandi\" e \"Diario di una schiappa - Vita da cani\", Tamburino in \"Bambi 2 - Bambi e il Grande Principe della foresta\" e Stanley ne \"I Robinson - Una famiglia spaziale\", il protagonista de \"La guerra dei fiori rossi\", Mois\u00e9s Arias in \"Hannah Montana\", Jonah Bobo in \"Zathura - Un'avventura spaziale\" e Pazu nel ridoppiaggio del film \"Laputa - Castello nel cielo\", ruolo che era stato nella precedente edizione del fratello Patriarca. Nel 2016 doppia Tom Holland nel ruolo di Spider-Man in \"\", dando poi la voce all'attore anche in quasi tutte le sue successive interpretazioni. Inoltre \u00e8 noto per aver prestato la voce a Timoth\u00e9e Chalamet in film come \"Chiamami col tuo nome\", \"Piccole donne\", \"Un giorno di pioggia a New York\", \"Lady Bird\" e \"Dune\". Ha vinto il premio \"Voce emergente dell'anno\" assegnato dai direttori del doppiaggio al Gran Gal\u00e0 del Doppiaggio - Romics 2006.\nA partire dal 2000 ottiene successo anche in televisione, facendo da spalla a Nino Frassica nei suoi sketch comici in trasmissioni come \"Domenica in\", \"S\u00ec s\u00ec \u00e8 proprio lui!\", \"Stupido hotel\", il Premio Regia Televisiva 2003 e \"La festa della mamma\", collaborazione che ha il suo culmine nella partecipazione al Festival di Sanremo 2003 in cui Polidori, nello sketch TeleScasazza, interpreta il giovanissimo sindaco di Scasazza. Nello stesso periodo partecipa anche ad altri programmi televisivi come \"Zitti tutti! Parlano loro\", \"Bravo Bravissimo\", \"Bravo Bravissimo Club\", e \"Qua la zampa!\". Successivamente ha affiancato Frassica anche nello Zecchino d'Oro 2006.\nNel 2005 ha partecipato alla fiction Mediaset \"Ricomincio da me\", insieme a Barbara D'Urso, mentre nel 2007 ha preso parte alla situation comedy in onda su Disney Channel, \"Fiore e Tinelli\" nel quale interpreta Timo Fiore, fratello della protagonista Fiore. In precedenza ha partecipato a varie fiction televisive, tra cui \"Il bello delle donne\" (2001), \"Papa Giovanni - Ioannes XXIII\" (2002) e \"La sacra famiglia\" (2006).\n\u00c8 fidanzato con la doppiatrice Sara Labidi, e dal 2016 \u00e8 attivo anche come cantautore pubblicando alcuni singoli in formato digitale."}
{"id": "1527084", "revid": "640277", "url": "https://it.wikipedia.org/wiki?curid=1527084", "title": "Divisione di Roche", "text": "La Divisione di Roche \u00e8 uno spazio vuoto presente nel sistema di anelli del pianeta Saturno, poco all'esterno della divisione di Keeler.\nLa separazione fra l'anello A e l'anello F \u00e8 stata chiamata: divisione di Roche in onore al fisico francese \u00c9douard Roche. Spesso questa divisione viene confusa con il limite di Roche; contiene un leggero strato di materia simile a quella presente negli anelli D, E e G, la quale risulta pi\u00f9 concentrata in due zone.\nQuando la sonda Cassini lo scopr\u00ec il team di scienziati addetti lo designarono temporaneamente con la sigla R/2004 S 1, giace lungo l'orbita della luna Atlas, (R/2004 S 2) che ruota ad una distanza di 138 900 km da Saturno, verso l'orbita di Prometheus."}
{"id": "1527088", "revid": "879070", "url": "https://it.wikipedia.org/wiki?curid=1527088", "title": "Neotragus batesi", "text": "L'antilope pigmea di Bates (Neotragus batesi) \u2014 nota anche come antilope nana, antilope pigmea o antilope nana di Bates \u2014 \u00e8 un'antilope molto piccola che vive nelle foreste e nelle boscaglie umide dell'Africa centrale e occidentale. Appartiene allo stesso genere del suni e dell'antilope reale.\nLe antilopi adulte pesano circa 2\u20133\u00a0kg e sono lunghe 50\u201357\u00a0cm, con una coda tra i 4,5 e i 5\u00a0cm. Solamente i maschi hanno le corna, lunghe 3,8\u20135\u00a0cm. Il loro mantello \u00e8 castano scuro splendente sul dorso e pi\u00f9 chiaro verso i fianchi. Le antilopi maschio sono molto pi\u00f9 grandi delle femmine.\nLe antilopi pigmee di Bates si nutrono di foglie, boccioli, germogli, funghi, erba e di altri vari vegetali. Si nutrono anche dei raccolti, cosa che li rende impopolari presso i coltivatori. Nei pressi dei campi coltivati vengono spesso catturati con i lacci. Generalmente posseggono un territorio che si aggira tra i 2 e i 4 ettari. I maschi sono territoriali: marcano il loro territorio con le secrezioni prodotte dalle ghiandole preorbitali. Le femmine sono pi\u00f9 amichevoli tra di loro e talvolta vivono in piccoli gruppi. Mentre fuggono emettono un suono simile all'abbaiare di un cane. La maggior parte delle antilopi pigmee si accoppiano alla fine della stagione secca e all'inizio di quella umida. Il periodo di gestazione \u00e8 di 180 giorni, dopo i quali viene messo alla luce un solo piccolo. Il peso dei giovani si aggira tra gli 1,6 e i 2,4\u00a0kg.\nLe antilopi pigmee di Bates non sono in pericolo e la lista della IUCN le valuta come prossime alla minaccia. Il rischio pi\u00f9 importante \u00e8 dovuto alla perdita dell'habitat: l'espandersi della popolazione umana \u00e8 stata molto negativa per il futuro delle popolazioni. Non vengono cacciate per la carne, ma i coltivatori talvolta ne uccidono un numero limitato a scopo alimentare."}
{"id": "1527090", "revid": "1343317", "url": "https://it.wikipedia.org/wiki?curid=1527090", "title": "Patata di Regnano", "text": "La patata di Regnano, \u00e8 una variet\u00e0 di patata coltivata nel comune di Casola in Lunigiana ed in particolare nella frazione di Regnano nella provincia di Massa Carrara.\n\u00c8 una patata di montagna con una produzione di \"nicchia\", coltivata quasi tutta per l'autoconsumo.\nUtilizzi.\nPer il pane di Regnano (ottenuto da un impasto di farina di grano e patate lessate) e la marocca di Casola (pane di forma circolare dal colore marrone scuro fatto con farina di castagne e di grano, patate, latte e lievito di birra), si utilizzano le patate di Regnano."}
{"id": "1527091", "revid": "436907", "url": "https://it.wikipedia.org/wiki?curid=1527091", "title": "Searching for a Land", "text": "Searching for a Land \u00e8 il terzo album in studio del gruppo musicale italiano New Trolls, pubblicato nel 1972 dalla Fonit-Cetra.\nDescrizione.\nInteramente composto in lingua inglese, si tratta di un doppio album: il primo disco contiene brani di rock progressivo, registrati in studio, mentre il secondo presenta brani di carattere hard rock, registrati anch'essi in studio ma in presa diretta e con rumori di pubblico sovraincisi, a simulare un album dal vivo.\nIl testo di \"To Edith\" \u00e8 tratto dalla omonima poesia che Bertrand Russell scrisse per la moglie Edith Finch.\nUna ristampa del disco, datata 1977 (Double Music-Cetra DPU 70), riporta sulle etichette centrali dei vinili la partecipazione di Giorgio D'Adamo (precedente bassista del gruppo) nelle canzoni Bright Lights e Muddy Madalein."}
{"id": "1527098", "revid": "1480390", "url": "https://it.wikipedia.org/wiki?curid=1527098", "title": "Azusa (California)", "text": "Azusa \u00e8 una citt\u00e0 della contea di Los Angeles, California, Stati Uniti. La popolazione era di 44.712 abitanti al censimento del 2000. Anche se spesso il nome della citt\u00e0 viene inteso come la contrazione della frase \"everything from A to Z in the USA\", il nome \"Azusa\" \u00e8 originario almeno del XVIII secolo. \"The Azusa\" era il nome con il quale ci si riferiva alla valle di San Gabriel e al San Gabriel River (California), ed \u00e8 probabile derivi dal nome Tongva del posto, \"Asuksagna\"."}
{"id": "1527103", "revid": "124123", "url": "https://it.wikipedia.org/wiki?curid=1527103", "title": "Morti nel 199", "text": ""}
{"id": "1527106", "revid": "125294072", "url": "https://it.wikipedia.org/wiki?curid=1527106", "title": "Laura Morante", "text": "Biografia.\nLaura Morante nasce a Santa Fiora, in provincia di Grosseto, il 21 agosto 1956. Cresciuta con sette fratelli, Laura \u00e8 la figlia di Marcello Morante, scrittore e giornalista romano (figlio naturale dell'ebrea modenese Irma Poggibonsi e del siciliano Francesco Lo Monaco, nonch\u00e9 fratello minore di Elsa Morante), e di Maria Bona Palazzeschi. L'ambiente familiare in cui la giovane matura contribuisce in modo determinante a dare un'impronta laica alla sua formazione. I suoi genitori si separarono quando era ancora minorenne.\nEsordisce giovanissima, a teatro, con Carmelo Bene. Il suo debutto cinematografico risale al 1980, con il film di Giuseppe Bertolucci \"Oggetti smarriti\", una pellicola in cui interpreta il ruolo di una ragazza tossicodipendente. L'anno successivo gira invece, a fianco di Ugo Tognazzi, \"La tragedia di un uomo ridicolo\", per la regia di Bernardo Bertolucci. Allo stesso anno risale anche la collaborazione con Nanni Moretti, forse il regista a cui pi\u00f9 deve la propria popolarit\u00e0. Con lui gira infatti \"Sogni d'oro\" (1981), \"Bianca\" (1984) e, molti anni pi\u00f9 tardi, \"La stanza del figlio\" (2001).\nVerso la met\u00e0 degli anni ottanta Laura Morante si trasferisce a Parigi, dove, grazie alla partecipazione a numerose produzioni televisive e cinematografiche, acquista ben presto una certa notoriet\u00e0. Continua per\u00f2 a lavorare anche per registi e produzioni italiane. Nel 1988 \u00e8 protagonista nel film \"I ragazzi di via Panisperna\" (regia di Gianni Amelio) e due anni pi\u00f9 tardi interpreta Vittoria, al fianco di Diego Abatantuono e Fabrizio Bentivoglio in \"Turn\u00e9\" di Salvatores.\nCon Virz\u00ec nel film \"Ferie d'agosto\", in un cast in cui figura tra gli altri anche Sabrina Ferilli, dimostra di non essere tagliata solo per ruoli drammatici. Tuttavia \u00e8 proprio a questi ruoli che rimane legata la sua fortuna. Nel 2001 interpreta la madre di Andrea, il ragazzo protagonista de \"La stanza del figlio\", ruolo grazie al quale si aggiudica il David di Donatello per la migliore attrice protagonista. Nel 2002 interpreta la scrittrice Sibilla Aleramo in \"Un viaggio chiamato amore\", assieme a Stefano Accorsi nel ruolo del suo amante Dino Campana.\nNel 2003 accetta di recitare la parte di Giulia, moglie tradita, madre frustrata e attrice senza grosso talento nel film di Gabriele Muccino \"Ricordati di me\". La sua aria misteriosa e inquieta ha fatto s\u00ec che Pupi Avati la scegliesse come unica protagonista del suo nuovo film dalle ambientazioni gotiche \"Il nascondiglio\". Sempre nel 2003 \u00e8 tra i protagonisti della fiction televisiva \"Madre Teresa\". Nel 2004 recita il ruolo di Agrippina nella miniserie \"Nerone\" di Pau Marcus. Nello stesso anno presta la voce, in qualit\u00e0 di doppiatrice, a Helen Parr/Elastigirl nel film \"Gli Incredibili - Una \"normale\" famiglia di supereroi\", ruolo che avrebbe dovuto riprendere anche nel sequel (venendo per\u00f2 sostituita da Gi\u00f2 Gi\u00f2 Rapattoni).\nConta anche una presenza nella serie tv italiana \"Boris\", al decimo episodio della terza stagione. Nel 2009 ha ricevuto il Premio Federico Fellini 8 1/2 per l'eccellenza artistica al Bif&amp;st di Bari. Nel 2010 torna a lavorare con Pupi Avati nel film \"Il figlio pi\u00f9 piccolo\". Nel 2012 debutta alla regia con \"Ciliegine\", un film commedia italo-francese, opera prima, presentato in anteprima al Bif&amp;st. Nel 2018 il Centro Sperimentale di Cinematografia, in coedizione con Edizioni Sabinae, le dedica il volume monografico \"Laura Morante, in punta di piedi\" a cura di Stefano Iachetti.\nVita privata.\n\u00c8 madre delle attrici Eugenia Costantini e Agnese Claisse, avute rispettivamente dal suo primo matrimonio col regista Daniele Costantini e dal suo secondo matrimonio con l'attore francese Georges Claisse. Dal 2004 \u00e8 sposata con l'architetto Francesco Giammatteo, con cui ha adottato un figlio, Stepan, nato nel 2006. Si \u00e8 dichiarata convintamente atea nel numero 05 del 2013 del periodico \"MicroMega\"."}
{"id": "1527108", "revid": "1653185", "url": "https://it.wikipedia.org/wiki?curid=1527108", "title": "Simulatore di vita", "text": "Un simulatore di vita \u00e8 un genere di videogiochi di simulazione nel quale il giocatore controlla una o pi\u00f9 persone artificiali.\nQuesto genere di videogiochi si possono concentrare sugli aspetti biologici (e evoluzionistici) o sociali delle forme di vita artificiali.\nUn quarto tipo di simulatore di vita riguarda la simulazione di animali domestici virtuali. Questo genere di giochi limita la simulazione alla cura e alla compagnia dell'animale."}
{"id": "1527112", "revid": "767487", "url": "https://it.wikipedia.org/wiki?curid=1527112", "title": "Julio Jaramillo", "text": "La sua vita fu disordinata, contrassegnata dall'eccesso nel bere. Si spos\u00f2 5 volte, ebbe innumerevoli figli anche da altre donne, non rinneg\u00f2 mai il suo carattere umile, si mostrava generoso con i vecchi amici, di fatto quando mor\u00ec non restava granch\u00e9 della fortuna che aveva guadagnato. Fu popolarissimo in tutto il sudamerica e alla sua morte, sebbene lo stesso cantante aveva fatto sapere di non voler nessun omaggio postumo, la camera ardente fu visitata da circa 200.000 persone. Tra i suoi pi\u00f9 grandi successi si ricordano \"Nuestro juramento\" e \"Fatalidad\".\nDopo la sua morte, il primo ottobre, giorno della sua nascita, venne denominato \"D\u00eda del Pasillo Ecuatoriano\""}
{"id": "1527115", "revid": "124123", "url": "https://it.wikipedia.org/wiki?curid=1527115", "title": "Nati nel 2", "text": ""}
{"id": "1527119", "revid": "1480390", "url": "https://it.wikipedia.org/wiki?curid=1527119", "title": "Baldwin Park", "text": "Baldwin Park \u00e8 una citt\u00e0 localizzata nella valle di San Gabriel della contea di Los Angeles, Stati Uniti. Al censimento del 2000, la citt\u00e0 aveva una popolazione di 75.837 abitanti."}
{"id": "1527120", "revid": "124123", "url": "https://it.wikipedia.org/wiki?curid=1527120", "title": "Nati nel 2003", "text": ""}
{"id": "1527121", "revid": "599013", "url": "https://it.wikipedia.org/wiki?curid=1527121", "title": "Rasheed Brokenborough", "text": "Carriera.\nDopo aver militato nel campionato turco e in quello italiano, \u00e8 passato nel campionato cipriota."}
{"id": "1527122", "revid": "3535", "url": "https://it.wikipedia.org/wiki?curid=1527122", "title": "Certame Coronario", "text": ""}
{"id": "1527127", "revid": "57342", "url": "https://it.wikipedia.org/wiki?curid=1527127", "title": "Sky City 1000", "text": "Sky City 1000 potrebbe essere un futuro progetto urbanistico che mira ad aiutare e a porre fine alla grave congestione e la mancanza di spazio verde nella citt\u00e0 di Tokyo.\nIl progetto prevede un edificio di circa 1000 metri di altezza e 400 metri di larghezza della base, e una superficie totale di 8\u00a0km\u00b2. Il progetto proposto per la prima volta dalla Takenaka Corporation nel 1989, consta di 35.000 residenti e 100.000 lavoratori. Esso prevede 14 livelli sovrastanti, i quali si restringono dal basso verso l'alto, con al centro delle zone verdi per il relax. La struttura prevede al suo interno, oltre alle abitazioni per i residenti, uffici, attivit\u00e0 commerciali, scuole, teatri, cinema e altri comfort moderni.\nDal momento in cui \u00e8 stato proposto, ha ricevuto notevole attenzione dal mondo dell'edilizia e dell'architettura. Molti si augurano che entro un decennio l'edificio potr\u00e0 essere costruito o perlomeno sar\u00e0 in fase di costruzione da parte del Governo Metropolitano di Tokyo.\nTuttavia ci sono notevoli problemi e questioni da risolvere quali, la resistenza che l'edificio oppone al vento soprattutto ai piani pi\u00f9 alti, lo spegnimento degli incendi e/o una probabile evacuazione e la resistenza a forti terremoti dato che il Giappone \u00e8 una delle nazioni pi\u00f9 colpite da questi ultimi. \nInoltre la Sky City prevede anche dei grossi e veloci ascensori a 3 livelli per ospitare fino a 70 persone contemporaneamente.\nSono anche previsti delle monorotaie alimentate con energia pulita le quali correranno lungo la circonferenza della struttura."}
{"id": "1527129", "revid": "767487", "url": "https://it.wikipedia.org/wiki?curid=1527129", "title": "Garian", "text": "Garian () \u00e8 una citt\u00e0 della Libia settentrionale nella regione della Tripolitania, capoluogo del distretto di al-Jabal al-Gharbi.\nGarian si trova a circa 80 km a sud di Tripoli sulle pendici dell'altopiano del Gebel Nefusa, la sua popolazione \u00e8 in gran parte berbera. Nella citt\u00e0 sono ancora visibili una tipologia di abitazioni sotterranee, dette \"trogloditi\" che erano abitate dai berberi. Queste abitazioni, costruite verticalmente dentro la roccia avevano la caratteristica di offrire una buona protezione dal caldo estivo ed anche dal freddo pungente delle notte nel deserto.\nNegli anni 1920 gli Italiani costruirono una ferrovia a scartamento ridotto lunga 90 chilometri da Tripoli a un punto denominato \"Vertice 31\" presso Garian, spesso attaccata dai berberi e poi distrutta dagli Inglesi durante la Seconda guerra mondiale.\nL'economia locale \u00e8 legata alla produzione di olio d'oliva, grano, zafferano, tessitura di tappeti e ceramica."}
{"id": "1527132", "revid": "547034", "url": "https://it.wikipedia.org/wiki?curid=1527132", "title": "Canadian National Railway", "text": "La Canadian National Railway (francese: Chemins de Fer Nationaux du Canada, CNR) \u00e8 una compagnia ferroviaria nordamericana operante fra l'Oceano Atlantico e il Pacifico in Canada, e lungo il Mississippi arriva fino al Golfo del Messico attraverso la sua controllata Grand Trunk Corporation.\n\u00c8 la pi\u00f9 grande compagnia ferroviaria canadese, opera in 8 province canadesi e 16 stati dell'Unione. Ha il quartier generale a Montr\u00e9al, Qu\u00e9bec. Fino al 1960 ci si riferiva ad essa come Canadian National Railway, poi pi\u00f9 semplicemente come Canadian National e in francese Canadien National (abbreviata in \"CN\").\nStoria.\nLa \"Canadian National Railway\" nasce fra il 1918 e il 1923, raggruppando diverse compagnie finite in bancarotta e sotto governo federale. Come conseguenza, fino al 1995 la compagnia rimase sempre sotto il governo statale. Privatizzata, la CN si \u00e8 estesa anche negli Stati Uniti, acquistatndo la \"Illinois Central Railroad\" e la \"Wisconsin Central Railway\", estendendo cos\u00ec la sua rete fino al Golfo del Messico.\nGli inizi.\nA dare il via al processo fu la bancarotta della potente Canadian Northern Railway (CNoR) nell'autunno del 1918, che fu presto convertita in \"Canadian National Railway\" (CNR) dal governo canadese. Le altre principali compagnie che costituirono la base della Canadian National Railway il 20 dicembre 1918 furono l'Intercolonial Railway of Canada (IRC), la National Transcontinental Railway (NTR), la Prince Edward Island Railway (PEIR) e la Hudson Bay Railway (HBR). Nel 1920 entr\u00f2 la Grand Trunk Railway (GTR), nel 1923 si un\u00ec anche la Grand Trunk Pacific Railway (GTPR), societ\u00e0 gemella della precedente, che dal 1919 si dibatteva in difficolt\u00e0 finanziarie.\nLo statalizzare le ferrovie canadesi seguiva quanto gi\u00e0 avvenuto in Germania, Regno Unito e Stati Uniti d'America, che durante la Prima guerra mondiale nazionalizzarono le varie compagnie ferroviarie. Il Canada non scelse una via drastica, lasciando le compagnie efficienti, quali la Canadian Pacific, di gestirsi autonomamente. Non mancarono comunque critiche alla scelta di nazionalizzare la CNR, specie perch\u00e9 altre compagnie ferroviarie, come appunto la rivale \"Canadian Pacific\", riuscivano a svolgere i propri compiti benissimo senza pesare sulle tasse dei cittadini. L'aver riunito cos\u00ec tante compagnie ferroviarie in un'unica entit\u00e0 diede alla CNR il monopolio in varie zone, come nelle praterie centrali e nel Nord. \nIl governo si serv\u00ec per\u00f2 della ferrovia per colonizzare le zone remote del paese, difficilmente raggiungibili con altri mezzi. Alla fine, la CNR risult\u00f2 per molti anni una perdita economica per le finanze statali canadesi, soldi che poi di fatto pagavano i cittadini senza averne veri benefici immediati.\nDal punto di vista operativo, la CNR appena formata punt\u00f2 alla standardizzazione del materiale rotabile. Bench\u00e9 \"dominion\" britannico, l'industria ferroviaria canadese per le sue macchine si orient\u00f2 per opportunit\u00e0 ai modelli statunitensi, con macchine robuste e di facile manutenzione, piuttosto che raffinate ed efficienti. Totalmente assenti dal parco trazione della CNR furono le macchine articolate, contrariamente a quanto accadde nelle altre compagnie ferroviarie nordamericane. Le macchine pi\u00f9 potenti furono delle \"Northern\" (rodiggio 4-8-4) per i treni passeggeri, e le \"Mikado\" (2-8-2) e \"Santa F\u00e8\" (2-10-2)) per i merci transcontinentali. Numerosissime, per servizi vicinali, furono le \"Consolidation\" (2-8-0) e le \"Ten Wheeler\" (4-6-0), in gran parte ereditate dalle precedenti compagnie ferroviarie. Poche le valide \"Pacific\" (4-6-2).\nParallelamente ai treni, la CNR costitu\u00ec l'emittente radio \"Canadian Radio Broadcasting Commission\", poi diventata dal 1932 \"Canadian Broadcasting Corporation\" (CBC).\nTreni passeggeri.\nLa CNR, oltre ai treni suburbani a trazione elettrica nella regione di Montr\u00e9al, effettuava alcuni dei pi\u00f9 prestigiosi treni transcontinentali nel continente americano: il \"Supercontinental\" e il \"Continental Limited\" collegavano Montr\u00e9al e Toronto con Vancouver,\"Ocean Limited\" e lo \"Scotian\" Montr\u00e9al con Halifax, il \"Caribou\" St.John con Port aux Basques. Tra i collegamenti internazionali si ricordano \"International Limited\" tra Montr\u00e9al/Toronto-Chicago, \"Maple Leaf\" Toronto-Washington/Philadelphia e \"Ambassador\" Montr\u00e9al-Boston. \nTra il 1958 e il 1967 la Canadian National acquist\u00f2 o noleggio diverse vetture passeggeri dalle compagnie americane, dove erano diventate eccedenti, per l'abbandono dei servizi passeggeri; il treno bloccato a 5 pezzi della Reading \"Crusader\" divent\u00f2 il CN \"Champlain\" e 6 vetture panoramiche di coda \"beaver-tail\" denominate \"Skytop\" della Milwaukee entrarono in composizioni ai treni transcontinentali e ai regionali della costa Atlantica.\nNel 1967 venne introdotto l'innovativo \"Turbotrain\", treno leggero articolato, per i servizi regionali nell'Ontario meridionale. Il servizio passeggeri cess\u00f2 definitivamente nel mese di ottobre 1978 quando venne creata la compagnia statale VIA Rail, che rilev\u00f2 tutti i treni a lunga percorrenza delle compagnie Canadian National e Canadian Pacific.\nVerso la privatizzazione.\nLa Canadian National Railway fu fra le ultime compagnie ferroviarie nordamericane ad abbandonare la trazione a vapore per passare ai locomotori diesel. Nel 1960 la sigla fu abbreviata in un semplice Canadian National (CN). I sempre minor profitti del traffico passeggeri, convinsero il governo canadese ad istituire la VIA Rail, alla quale la CN cedette nel 1977 il proprio materiale rotabile per treni passeggeri. Inoltre, la CN inizi\u00f2 dismettere o a cedere a piccole compagnie ferroviarie i rami secondari della sua rete a causa il crescente traffico su gomma che vedeva preferire il camion al treno per il trasporto delle merci. I soldi che il governo risparmiava chiudendo le linee secondarie, finivano, quasi per beffa, a pagare proprio le nuove autostrade canadesi!\nTale situazione stava diventando insostenibile, con la CN che perdeva soldi a volont\u00e0, e che non veniva sostenuta dal governo, ma anzi, affossata. Nel 1978 si decise la ricapitalizzazione della compagnia, in vista di una possibile privatizzazione. Cambiarono anche gli assetti, affinch\u00e9 la CN non diventasse un onere, ma una fonte di guadagno per lo Stato. Si separarono le attivit\u00e0 collaterali, come la compagnia aerea Air Canada e la marittima CN Marine, nonch\u00e9 il traffico passeggeri, finito alla VIA Rail. Anche il settore delle telecomunicazioni, comprendente fra l'altro la famosa CN Tower, fu reso indipendente.\nI binari che non erano fonte di guadagno furono tagliati, mentre ci si concentr\u00f2 nei servizi redditizi, rinnovando al contempo il parco rotabile.\nNel 1992 part\u00ec la privatizzazione della CN. Dal 1993 al 1994 le si diede anche un nuovo nome, \"CN North America\", poi abbandonato. Nel frattempo, CN e Canadian Pacific Railway presero contatto per una fusione, rifiutata per\u00f2 dal governo, per il monopolio che ne sarebbe scaturito. Con il \"CN Commercialization Act\" il 13 luglio 1995 fu lanciata la gara per le offerte, mettendo per\u00f2 due vincoli: 1) nessuna compagnia poteva possedere pi\u00f9 del 15% della CN, e 2) la sede della CN sarebbe rimasta a Montr\u00e9al.\nLa privatizzazione port\u00f2 moltissimi capitali, subito re-investiti in acquisizione di nuove linee ferroviarie e nuovo materiale di trazione a basse emissioni ambientali. La CN inizi\u00f2 la sua espansione verso Sud, acquistando la \"Illinois Central Railroad\" (IC), che le permise di estendere la sua rete da Chicago a New Orleans in Louisiana. Mediante poi un'alleanza strategica con la \"Kansas City Southern Railway\" (KCS), la quale possiede ferrovie in Messico, la CN estese la sua influenza praticamente su tutte e tre le nazioni nordamericane che rientrano nella \"North American Free Trade Agreement\" (NAFTA).\nNel 1999 fu fatto anche un tentativo di fusione con la potente BNSF Railway ma le proteste delle compagnie rivali, Canadian Pacific Railway e Union Pacific Railroad, fecero s\u00ec che tale nuova grande entit\u00e0, la cui denominazione sarebbe stata, non priva di una certa superbia, \"North American Railways\", fallisse.\nLa CN rivolse quindi la sua attenzione a consolidare la sua posizione nel mercato statunitense, acquisendo nel maggio 2004 la \"Great Lakes Transportation\", compagnia operante nella regione dei Grandi Laghi.\nLa Canadian National negli anni duemila.\nLa Canadina National \u00e8 rimasta l'unica compagnia nordamericana con servizio fra i due oceani, nonch\u00e9 l'unica che, grazie all'alleanza con la Kansas City Southern Railway, colleghi tutti e tre i membri del North American Free Trade Agreement.\nLa CN opera lungo 35000\u00a0km di linea fra Stati Uniti e Canada, impiegando 22500 addetti circa. Nel 2004 la CN effettuava il 57% dei suoi trasporti negli Stati Uniti, il 23% di traffico interno Canadese, e il 20% di traffico internazionale fra i due paesi. I suoi locomotori hanno una visibilissima ed elegante livrea, con testata rossa e corpo nero, e fra i due colori una fascia bianca di divisione.\nLa Grand Trunk Corporation.\nLa sussidiaria statunitense della Canadian National \u00e8 la Grand Trunk Corporation, che raggruppa vari operatori: la Grand \"Trunk Western Railroad\" (GTW), che opera in Michigan, Indiana e Illinois; la \"Detroit, Toledo and Ironton Railroad\" (DTI) operante in Michigan e Ohio; la \"Duluth, Winnipeg and Pacific Railway\" (DWP) operante in Minnesota; la \"Central Vermont Railway\" (CV) che scende lungo la valle del fiume Connecticut da Qu\u00e9bec fino al Long Island Sound.\nImportantissima la \"Illinois Central Railroad\" (IC), che unisce Chicago a New Orleans, e permette alla CN di raggiungere il Golfo del Messico. Altre compagnia sono, la \"Wisconsin Central Lt.\" (WC) e la \"Great Lakes Transportation\" (GLT), raggruppamento che include le storiche \"Bessemer and Lake Erie Railroad\" (B&amp;LE) e \"Duluth, Missabe and Iron Range Railway\" (DMIR).\nGrandi impianti.\nCNR possiede un gran numero di cantieri di grandi dimensioni e officine in tutto il loro sistema, che vengono utilizzati per molte operazioni che vanno dai terminal intermodali alle stazioni di smistamento. Di seguito sono riportati alcuni esempi di questi."}
{"id": "1527134", "revid": "289247", "url": "https://it.wikipedia.org/wiki?curid=1527134", "title": "Vaccinium oxycoccus", "text": ""}
{"id": "1527135", "revid": "28592", "url": "https://it.wikipedia.org/wiki?curid=1527135", "title": "Mortella di palude", "text": ""}
{"id": "1527139", "revid": "124123", "url": "https://it.wikipedia.org/wiki?curid=1527139", "title": "Morti nel 202 a.C.", "text": ""}
{"id": "1527140", "revid": "124123", "url": "https://it.wikipedia.org/wiki?curid=1527140", "title": "Nati nel 203", "text": ""}
{"id": "1527144", "revid": "124123", "url": "https://it.wikipedia.org/wiki?curid=1527144", "title": "Morti nel 203 a.C.", "text": ""}
{"id": "1527145", "revid": "1442080", "url": "https://it.wikipedia.org/wiki?curid=1527145", "title": "Vittorio Avondo", "text": "Biografia.\nNato a Torino da Giuseppina Isnardi, figlia del celebre chirurgo Giuseppe e dal vercellese Carlo, avvocato, docente di diritto e deputato proprietario del castello di Lozzolo, si avvicina alla pittura studiando all'Accademia di Belle Arti di Pisa, poi privatamente a Ginevra, dove si trasferisce nel 1851 con il padre, presso il noto paesaggista romantico svizzero Alexandre Calame e in seguito a Torino con Antonio Fontanesi, compagno di studi in Svizzera.\nNel 1855 si reca in viaggio di studio nei Paesi Bassi, Belgio e a Parigi, dove visita l'Esposizione Universale, analizza e ammira la pittura di Camille Corot, di Charles-Fran\u00e7ois Daubigny e degli artisti della Scuola di Barbizon, teorici della riproduzione dei soggetti dal vivo, all'aria aperta, dei quali approfondisce la conoscenza soggiornando a Cr\u00e9mieu, luogo di elezioni degli artisti di questa scuola.\nDal 1856, dopo i rifiuti del comitato organizzativo della Societ\u00e0 Promotrice di Belle Arti di Torino di esporre le sue opere definite troppo distanti dalla visione tradizionale, si trasferisce a Roma, frequenta artisti del calibro di Nino Costa, Frederic Leighton e Mariano Fortuny e vende diverse opere a committenti stranieri.\nDal 1857 \u00e8 a Firenze, dove frequenta il Caff\u00e8 Michelangiolo, luogo di ritrovo degli artisti della corrente macchiaiola e, riconosciuto come esperto d\u2019arte medievale, entra come consulente per la Mostra del cinquecentenario dantesco del Museo del Bargello.\nDi ritorno a Torino, partecipa con assiduit\u00e0 alla vita culturale torinese e alle mostre della Societ\u00e0 Promotrice di Belle Arti, del Circolo degli Artisti, dell'Accademia Albertina; frequenta il gruppo di artisti della Scuola di Rivara come Giuseppe Giacosa, Federico Pastoris, Alfredo d'Andrade e Casimiro Teja.\nDal 1863 fa parte della commissione incaricata di selezionare le opere per le collezioni del Museo Civico; nel 1866, per evitare un'epidemia di colera, si stabilisce a Lozzolo, nel vercellese, terra che riproduce in numerose opere.\nNel 1872 acquista il Castello di Issogne, di cui cura il restauro e nel 1907 cede allo Stato.\nLa passione per l'archeologia lo porta a promuovere interventi di restauro di castelli medievali in Piemonte e Valle d'Aosta, di Casa Cavassa a Saluzzo, di Palazzo Silva a Domodossola e contribuisce alla costruzione del Borgo medievale di Torino.\nNel 1887 viene eletto nel Consiglio Comunale di Torino e fa costruire in via Napione 2 a Torino la propria residenza, che in seguito dona alla Societ\u00e0 Piemontese di Archeologia e Belle Arti: oggi sulla facciata esterna \u00e8 collocata una targa commemorativa dell'artista.\nNel 1889 viene nominato Commendatore della Corona d'Italia e membro della Commissione consultiva per i Monumenti Nazionali d\u2019Antichit\u00e0 e Belle Arti e del Comitato per il Museo Nazionale del Risorgimento; dal 1890 assume l'incarico di direttore del Museo Civico di Torino che detiene fino alla morte, avvenuta il 14 dicembre 1910.\nTra le sue principali iniziative, la separazione tra le sedi delle raccolte d'arte moderna e d'arte antica; \u00e8 sepolto nel Famedio del Cimitero monumentale di Torino.\nNel 1912, la decima Esposizione d'arte di Venezia espone circa 50 paesaggi di Avondo.\nNel 1936, in occasione del centenario della nascita, la sua citt\u00e0 natale lo omaggia con una personale con 69 opere esposte presso il Museo Civico.\nMostre.\nEspone alla Societ\u00e0 Promotrice delle Belle Arti di Torino nel 1856 con \"Mattino nella Valle S.Robert\", \"Paludi\", \"Mezzod\u00ec della Francia\" e \"Savoja\", nel 1857 con \"Via di Meringue\", \"Pini a Cannes\", \"Isola Hyeres\", \"Burrone\", \"Avignone\", \"Vallata di Lemano\" e \"Bosco di pini\", nel 1860 con \"Effetto di mattino nella Valle Arceida\", nel 1861 con \"Scirocco in campagna romana\", nel 1862 con \"Pianure lombarde\", nel 1863 con \"Valle del Sasso Nero a Lazzolo\", nel 1865 con \"Dopo la tempesta\", nel 1867 con \"Campagna romana\", nel 1868 con \"Torre di Lazzolo\" e \"Zichzethoorn\", nel 1869 con \"Mattino\" e \"Sera\", nel 1871 con \"Tempo grigio\", nel 1872 'Brughiera in fiore\", nel 1873 con \"In riva al Tevere\", nel 1874 con \"Mattino\" e \"La valle del Pussino\", nel 1875 con \"Di mattina\", nel 1876 con \"Mattino\" e \"Calma\", nel 1877 con \"Dicembre\" e \"Aprile\", nel 1878 con \"Dintorni di Ivrea\", nel 1879 con \"A Fiumicino\", nel 1881 con \"In Maremma\", nel 1882 con \"Nelle pianure di Ardea\", nel 1883 con \"La valletta\", nel 1885 con \"Elba\", nel 1888 con \"Di mattino (Lago di Bracciano)\", nel 1898 con \"Cielo mattinale\", nel 1901 con \"Le ombre morenti\" e infine nel 1902 con \"Veli mattinali\".\nStile.\nPaesaggista piemontese e membro della Scuola di Rivara, fautore quindi del \"vero naturale\", \u00e8 artista vocato all'innovazione rispetto ai canoni ordinari della riproduzione della natura e per questo inizialmente non apprezzato dai contemporanei; viene definito dalla critica, al pari di Antonio Fontanesi, il rinnovatore della pittura di paesaggio del tardo ottocento.\nDopo l'iniziale formazione presso lo svizzero Alexandre Calame, al tempo paesaggista di fama rivolto alla rappresentazione di una natura \"ideale\" con effetto romantico scenico, che si pu\u00f2 ritrovare nelle prime opere di Avondo molto vicine a quelle di Barth\u00e9lemy Menn, allievo di Calame, si avvicina stilisticamente alle correnti francesi di Barbizon (\"La valle del Pussino\" e \"Campagna presso Gattinara\") e di Cr\u00e9mieu, in particolare a Camille Corot e Charles-Fran\u00e7ois Daubigny, precursore del movimento Impressionista, dai quali apprende la resa dei paesaggi (in particolare della campagna romana, privi di presenza umana) con eleganza, sensibilit\u00e0 (viene definito \"un pittore poeta, un delicatissimo lirico\" da Enrico Thovez) e con delicate modulazioni di luce e di colore, senza sfociare nella teatralit\u00e0.\nIntelletto poliedrico, archeologo, restauratore, collezionista e studioso delle antichit\u00e0 medioevali piemontesi, Avondo ha un ruolo fondamentale nella storia culturale della sua regione contribuendo, insieme a Alfredo d'Andrade, Cesare Bertea e Federigo Pastoris, allo studio, tutela e conservazione del patrimonio artistico del territorio."}
{"id": "1527148", "revid": "124123", "url": "https://it.wikipedia.org/wiki?curid=1527148", "title": "Morti nel 204 a.C.", "text": ""}
{"id": "1527149", "revid": "1186766", "url": "https://it.wikipedia.org/wiki?curid=1527149", "title": "Nati nel 205", "text": ""}
{"id": "1527151", "revid": "124123", "url": "https://it.wikipedia.org/wiki?curid=1527151", "title": "Morti nel 21", "text": ""}
{"id": "1527155", "revid": "124123", "url": "https://it.wikipedia.org/wiki?curid=1527155", "title": "Morti nel 215 a.C.", "text": ""}
{"id": "1527158", "revid": "120922361", "url": "https://it.wikipedia.org/wiki?curid=1527158", "title": "Bell Gardens", "text": "Bell Gardens \u00e8 una citt\u00e0 della contea di Los Angeles, California, Stati Uniti. La popolazione era di 44.054 abitanti al censimento del 2000.\nBell Gardens \u00e8 conosciuta per essere una delle cinque citt\u00e0 della contea di Los Angeles dove \u00e8 permesso scommettere al casin\u00f2 (le altre sono: Inglewood, Gardena, Commerce e Hawaiian Gardens). I giochi coi dadi e le slot machine sono proibite."}
{"id": "1527161", "revid": "124123", "url": "https://it.wikipedia.org/wiki?curid=1527161", "title": "Morti nel 217", "text": ""}
{"id": "1527164", "revid": "124123", "url": "https://it.wikipedia.org/wiki?curid=1527164", "title": "Morti nel 221 a.C.", "text": ""}
{"id": "1527169", "revid": "124123", "url": "https://it.wikipedia.org/wiki?curid=1527169", "title": "Morti nel 222", "text": ""}
{"id": "1527172", "revid": "124123", "url": "https://it.wikipedia.org/wiki?curid=1527172", "title": "Morti nel 226", "text": ""}
{"id": "1527173", "revid": "124123", "url": "https://it.wikipedia.org/wiki?curid=1527173", "title": "Morti nel 228", "text": ""}
{"id": "1527177", "revid": "124123", "url": "https://it.wikipedia.org/wiki?curid=1527177", "title": "Morti nel 23", "text": ""}
{"id": "1527187", "revid": "120922373", "url": "https://it.wikipedia.org/wiki?curid=1527187", "title": "Bell (California)", "text": "Bell \u00e8 una citt\u00e0 della contea di Los Angeles, California, Stati Uniti. La popolazione era di 36.664 abitanti al censimento del 2000."}
{"id": "1527188", "revid": "124123", "url": "https://it.wikipedia.org/wiki?curid=1527188", "title": "Nati nel 243", "text": ""}
{"id": "1527194", "revid": "124123", "url": "https://it.wikipedia.org/wiki?curid=1527194", "title": "Nati nel 245", "text": ""}
{"id": "1527198", "revid": "124123", "url": "https://it.wikipedia.org/wiki?curid=1527198", "title": "Nati nel 246 a.C.", "text": ""}
{"id": "1527200", "revid": "124123", "url": "https://it.wikipedia.org/wiki?curid=1527200", "title": "Morti nel 246 a.C.", "text": ""}
{"id": "1527203", "revid": "124123", "url": "https://it.wikipedia.org/wiki?curid=1527203", "title": "Nati nel 247 a.C.", "text": ""}
{"id": "1527208", "revid": "124123", "url": "https://it.wikipedia.org/wiki?curid=1527208", "title": "Morti nel 249", "text": ""}
{"id": "1527217", "revid": "124123", "url": "https://it.wikipedia.org/wiki?curid=1527217", "title": "Morti nel 258", "text": ""}
{"id": "1527220", "revid": "30445", "url": "https://it.wikipedia.org/wiki?curid=1527220", "title": "Gharyan", "text": ""}
{"id": "1527221", "revid": "124123", "url": "https://it.wikipedia.org/wiki?curid=1527221", "title": "Nati nel 262 a.C.", "text": ""}
{"id": "1527222", "revid": "124123", "url": "https://it.wikipedia.org/wiki?curid=1527222", "title": "Morti nel 269", "text": ""}
{"id": "1527226", "revid": "124123", "url": "https://it.wikipedia.org/wiki?curid=1527226", "title": "Morti nel 270", "text": ""}
{"id": "1527227", "revid": "1086846", "url": "https://it.wikipedia.org/wiki?curid=1527227", "title": "Associazione Calcio Padova 1930-1931", "text": "Questa voce raccoglie le informazioni riguardanti lAssociazione Calcio Padova nelle competizioni ufficiali della stagione 1930-1931.\nStagione.\nIl Padova nella stagione 1930-1931 partecip\u00f2 al campionato di Serie B e si classific\u00f2 al quarto posto con 43 punti, 3 in meno di Fiorentina e promosse in Serie A."}
{"id": "1527228", "revid": "1745361", "url": "https://it.wikipedia.org/wiki?curid=1527228", "title": "Perifete (figlio di Anticlea)", "text": "Perifete \u00e8 un personaggio della mitologia greca, figlio di Efesto o di Poseidone e di Anticlea. Era anche detto \"Corunete\" per la sua grossa clava di bronzo che utilizzava per uccidere le sue vittime, che il pi\u00f9 delle volte aggrediva alle spalle. \nNei dintorni di Epidauro incontra Teseo, che lo uccide con la sua stessa clava che poi conserver\u00e0 e diventer\u00e0 anche una delle sue armi preferite."}
{"id": "1527230", "revid": "124123", "url": "https://it.wikipedia.org/wiki?curid=1527230", "title": "Nati nel 270 a.C.", "text": ""}
{"id": "1527232", "revid": "124123", "url": "https://it.wikipedia.org/wiki?curid=1527232", "title": "Morti nel 270 a.C.", "text": ""}
{"id": "1527233", "revid": "184416", "url": "https://it.wikipedia.org/wiki?curid=1527233", "title": "Grand Trunk Corporation", "text": ""}
{"id": "1527234", "revid": "124123", "url": "https://it.wikipedia.org/wiki?curid=1527234", "title": "Morti nel 273", "text": ""}
{"id": "1527235", "revid": "767487", "url": "https://it.wikipedia.org/wiki?curid=1527235", "title": "Bradbury (California)", "text": "Bradbury \u00e8 una citt\u00e0 della contea di Los Angeles, California, Stati Uniti. Si trova ai piedi delle San Gabriel Mountains sotto la Angeles National Forest. Confina con Monrovia a ovest e con Duarte a sud ed est. La popolazione era di 855 abitanti al censimento del 2000."}
{"id": "1527237", "revid": "28592", "url": "https://it.wikipedia.org/wiki?curid=1527237", "title": "Barbabietole", "text": ""}
{"id": "1527238", "revid": "124123", "url": "https://it.wikipedia.org/wiki?curid=1527238", "title": "Nati nel 283", "text": ""}
{"id": "1527239", "revid": "124123", "url": "https://it.wikipedia.org/wiki?curid=1527239", "title": "Morti nel 283", "text": ""}
{"id": "1527242", "revid": "110157", "url": "https://it.wikipedia.org/wiki?curid=1527242", "title": "Dinkelland", "text": "Dinkelland (basso sassone: \"Deenkellaand\") \u00e8 un comune neerlandese nella regione di Twente nel sudest della provincia di Overijssel. Dinkelland confina nel nord ed est col circondario della Contea di Bentheim nella Germania, nell'est col comune di Losser e comune di Oldenzaal, nel sud col comune di Enschede e comune di Hengelo, nel sudovest col comune di Borne e nell'ovest col comune di Tubbergen.\nIl comune conta 26.051 abitanti (1\u00ba gennaio 2010, fonte: CBS)."}
{"id": "1527243", "revid": "124123", "url": "https://it.wikipedia.org/wiki?curid=1527243", "title": "Nati nel 290 a.C.", "text": ""}
{"id": "1527245", "revid": "124123", "url": "https://it.wikipedia.org/wiki?curid=1527245", "title": "Nati nel 295 a.C.", "text": ""}
{"id": "1527248", "revid": "124123", "url": "https://it.wikipedia.org/wiki?curid=1527248", "title": "Morti nel 30 a.C.", "text": ""}
{"id": "1527249", "revid": "287204", "url": "https://it.wikipedia.org/wiki?curid=1527249", "title": "I misteri della jungla nera", "text": "I misteri della jungla nera \u00e8 un romanzo di avventura del 1887 dello scrittore italiano Emilio Salgari, che fa parte del cosiddetto ciclo indo-malese.\nEra apparso per la prima volta nel 1887 in appendice a un quotidiano col titolo de Gli strangolatori del Gange, poi su un altro giornale tra l'agosto 1893 e il novembre 1894 come Gli amori di un selvaggio.\nStoria editoriale.\nIl romanzo pone qualche problema all'atto di identificarne la sua precisa collocazione temporale nel ciclo stesso: la saga salgariana, infatti, non \u00e8 frutto di un lavoro organico, n\u00e9 impostato a tavolino, ma di intuizioni e contaminazioni spesso estemporanee, condotte talvolta in maniera addirittura confusa dal novelliere veneto. \u00c8 possibile, tuttavia, trovare una mediazione attraverso alcuni dati di massima.\n\"I misteri della jungla nera\" \u00e8 senz'altro il primo romanzo del ciclo se si tiene in considerazione la data della sua pubblicazione in volume dall'editore genovese Antonio Donath, il 1895. \u00c8, al contrario, il secondo romanzo del ciclo, se si considerano una serie di altri aspetti. \"I misteri della jungla nera\" era apparso per la prima volta ai princ\u00ecpi del 1887 in appendice al quotidiano \"Il Telegrafo\" di Livorno, sotto il titolo de \"Gli strangolatori del Gange\"; tra l'agosto 1893 e il novembre 1894, era stato poi ripubblicato come \"Gli amori di un selvaggio\" sul giornale \"La Provincia di Vicenza\".\nDiversi anni prima, per\u00f2, aveva gi\u00e0 visto la luce (bench\u00e9 sotto altro titolo) un altro romanzo del ciclo, \"Le tigri di Mompracem\", apparso come \"La tigre della Malesia\" in appendice alla \"Nuova Arena\" di Verona (numeri 10-12 del 1883 e 1-3 del 1884). Oltre al dato meramente cronologico, si individua anche una certa \"comodit\u00e0 di studio\" nel considerare quest'ultimo come il romanzo necessario per introdursi nel complesso mondo dei personaggi del ciclo. In questo senso, concorre anche un ulteriore dato \"ambientale\": i fatti narrati nei \"Misteri della jungla nera\" risalgono al 1855. La trattazione dei fatti nelle \"Tigri di Mompracem\" inizia ben sei anni prima e, pertanto, tale romanzo pu\u00f2 considerarsi il primo del ciclo come continuit\u00e0 narrativa.\nAmbientazione.\nLa vicenda \u00e8 ambientata in un'India di fantasia. Le minuziose descrizioni ambientali e i paesaggi esotici, presenti nei racconti che hanno caratterizzato lo stile di Salgari, sono nate da una vasta consultazione di saggi, diari, libri e carte geografiche. Lo scrittore in realt\u00e0 non ha mai visitato di persona i luoghi da lui descritti nel testo e durante il viaggio.\nTrama.\nParte I: Le gesta degli strangolatori.\nNel fitto della giungla, circondata da desolate paludi, fiumi ed isolotti presso la foce del grande Gange (chiamata nel suo complesso Sunderbans), la sinistra isola di \"Raimangal\" ospita una pagoda nei cui sotterranei si nascondono i Thug, una setta sanguinaria cui sono affiliati degli strangolatori, seguaci della dea indiana Kali. Guidati dal malvagio Suyodhana, i Thug tengono imprigionata una giovane fanciulla di nome Ada Corishant, figlia di un ufficiale inglese soprannominata dalla setta \"la Vergine della Pagoda\" e costretta a diventare la sacerdotessa di Kali. Tremal-Naik, un coraggioso cacciatore bengalese innamorato della ragazza, cercher\u00e0 di salvarla con l'aiuto del suo fedele servitore, il maharatto Kammamuri, al fianco del quale affronta una lotta all'ultimo sangue contro gli adoratori della dea.\nNelle pagine iniziali del romanzo, Aghur, un altro dei servi di Tremal-Naik, rientra da una battuta di caccia e rivela al padrone che il compagno uscito in caccia con lui \u00e8 morto. Tremal-Naik e Kammamuri trovano il corpo del loro sventurato compagno, soffocato da un lacciuolo di seta e con la testa fracassata, e tutto lascia presagire che si tratti di un'esecuzione condotta dai Thug; infatti, proprio nei pressi del luogo dell'assassinio, il cacciatore bengalese scopre l'entrata del nascondiglio degli strangolatori. Tremal-Naik vede cos\u00ec per la prima volta Ada, e se ne innamora immediatamente. Uscito allo scoperto, il cacciatore uccide il capo dei Thug e si d\u00e0 alla fuga, ma perde le tracce di Kammamuri e si ritrova nei pressi di una grande pagoda, dove ritrova nuovamente la fanciulla. Il malvagio thug Suyodhana, per\u00f2, si mette sulle sue tracce per cercare di ucciderlo. Il cacciatore di serpenti riceve una pugnalata al cuore ed \u00e8 lasciato agonizzante nel cuore della foresta, ma per sua fortuna Kammamuri lo ritrova e riesce a portarlo in salvo e a curarlo.\nI Thug, per\u00f2, vogliono definitivamente sbarazzarsi dei tre cacciatori, cos\u00ec provano a mandare in avanscoperta una talpa, un bengalese di nome Manciadi; costui riesce a strangolare Aghur, ma viene poi scoperto e ucciso da Kammamuri e Tremal-Naik, ormai guarito dopo una lunga convalescenza. Il duo \u00e8 finalmente risoluto a liberare Ada, e durante una notte di tempesta, insieme alla loro tigre ammaestrata Darma, raggiunge il nascondiglio dei Thug e libera l'amata. Sfortunatamente il piccolo drappello si perde tra le gallerie del sotterraneo e ritorna nuovamente prigioniero dei Thug.\nParte II: La rivincita di Tremal-Naik.\nStavolta, per\u00f2, gli strangolatori hanno un altro piano in mente: vogliono che i due cacciatori diventino parte della setta. Suyhodana infatti ha intuito quanto Tremal-Naik tenga ad Ada, quindi decide di concederle la libert\u00e0, a patto che il bengalese uccida Harry Macpherson, un capitano britannico che ha intrapreso una lotta senza quartiere contro i Thug. Tremal-Naik prova per due volte ad assassinarlo, prima di riconoscere in Macpherson nientemeno che il padre di Ada. Chiarito l'equivoco, i due si alleano contro i comuni nemici, e alla fine l'avventura finisce col salvataggio di Ada e la messa a ferro e fuoco del covo dei Thug. Suyodhana, per\u00f2, sopravvive e fugge, portando con s\u00e9 molti strangolatori sopravvissuti.\nSeguiti.\nLe vicende narrate in questo romanzo si intrecciano con le avventure di Sandokan ed hanno un seguito nel successivo \"I pirati della Malesia\" (1896). Tremal-Naik e Kammamuri faranno presenza fissa nel primo e nel secondo ciclo di Sandokan."}
{"id": "1527250", "revid": "28592", "url": "https://it.wikipedia.org/wiki?curid=1527250", "title": "Overture", "text": ""}
{"id": "1527253", "revid": "124123", "url": "https://it.wikipedia.org/wiki?curid=1527253", "title": "Morti nel 305", "text": ""}
{"id": "1527254", "revid": "124123", "url": "https://it.wikipedia.org/wiki?curid=1527254", "title": "Nati nel 308 a.C.", "text": ""}
{"id": "1527258", "revid": "28592", "url": "https://it.wikipedia.org/wiki?curid=1527258", "title": "Marcia Slava", "text": ""}
{"id": "1527259", "revid": "124123", "url": "https://it.wikipedia.org/wiki?curid=1527259", "title": "Morti nel 309", "text": ""}
{"id": "1527260", "revid": "287204", "url": "https://it.wikipedia.org/wiki?curid=1527260", "title": "Associazione Calcio Padova 1931-1932", "text": "Questa pagina raccoglie i dati riguardanti l'Associazione Fascista Calcio Padova nelle competizioni ufficiali della stagione 1931-1932.\nStatistiche.\nStatistiche dei giocatori.\nFonte:"}
{"id": "1527263", "revid": "124123", "url": "https://it.wikipedia.org/wiki?curid=1527263", "title": "Nati nel 311", "text": ""}
{"id": "1527264", "revid": "124123", "url": "https://it.wikipedia.org/wiki?curid=1527264", "title": "Morti nel 311", "text": ""}
{"id": "1527267", "revid": "124123", "url": "https://it.wikipedia.org/wiki?curid=1527267", "title": "Morti nel 313", "text": ""}
{"id": "1527274", "revid": "124123", "url": "https://it.wikipedia.org/wiki?curid=1527274", "title": "Nati nel 317", "text": ""}
{"id": "1527282", "revid": "124123", "url": "https://it.wikipedia.org/wiki?curid=1527282", "title": "Nati nel 322", "text": ""}
{"id": "1527285", "revid": "124123", "url": "https://it.wikipedia.org/wiki?curid=1527285", "title": "Morti nel 323 a.C.", "text": ""}
{"id": "1527290", "revid": "124123", "url": "https://it.wikipedia.org/wiki?curid=1527290", "title": "Nati nel 329", "text": ""}
{"id": "1527291", "revid": "26601", "url": "https://it.wikipedia.org/wiki?curid=1527291", "title": "Giorgio V", "text": ""}
{"id": "1527295", "revid": "124123", "url": "https://it.wikipedia.org/wiki?curid=1527295", "title": "Nati nel 35 a.C.", "text": ""}
{"id": "1527296", "revid": "287204", "url": "https://it.wikipedia.org/wiki?curid=1527296", "title": "Associazione Calcio Padova 1932-1933", "text": "Questa voce raccoglie le informazioni riguardanti l'Associazione Calcio Padova nelle competizioni ufficiali della stagione 1932-1933."}
{"id": "1527301", "revid": "124123", "url": "https://it.wikipedia.org/wiki?curid=1527301", "title": "Nati nel 359", "text": ""}
{"id": "1527305", "revid": "124123", "url": "https://it.wikipedia.org/wiki?curid=1527305", "title": "Morti nel 36", "text": ""}
{"id": "1527313", "revid": "124123", "url": "https://it.wikipedia.org/wiki?curid=1527313", "title": "Nati nel 36 a.C.", "text": ""}
{"id": "1527318", "revid": "124083071", "url": "https://it.wikipedia.org/wiki?curid=1527318", "title": "Lana di vetro", "text": "La lana di vetro \u00e8 un silicato amorfo ottenuto dal vetro ed \u00e8 un materiale molto versatile, utilizzato soprattutto in edilizia e nei silenziatori dei veicoli a motore endotermico.\nProduzione.\nLa lana di vetro viene prodotta portando a fusione ad una temperatura compresa tra i 1.300-1.500 \u00b0C una miscela di vetro e sabbia che successivamente viene convertita in fibre, con l'aggiunta di un legante che aumenta la coesione delle fibre stesse ottenute. Questa fibra viene quindi riscaldata a circa 200\u00a0\u00b0C e sottoposta a calandratura per conferirle ulteriore resistenza meccanica e stabilit\u00e0. Infine la lana di vetro viene tagliata ricavandone rotoli o pannelli per azione di pressioni elevate.\nPropriet\u00e0.\nQuesto materiale ha la capacit\u00e0 di essere:\nQueste propriet\u00e0 sono dovute alla sua struttura macroscopica lanuginosa che attenua i rumori, ed inglobando grandi quantit\u00e0 d'aria isola dal calore, inoltre riesce a resistere a temperature molto alte, grazie alla sua elevata resistenza al calore. La lana di vetro, inoltre, ha un costo molto basso che di fatto la rende preferibile ad altri tipi d'isolante, come il sughero che risulta molto costoso.\nUn altro materiale paragonabile alla lana di vetro \u00e8 la lana di roccia."}
{"id": "1527320", "revid": "124123", "url": "https://it.wikipedia.org/wiki?curid=1527320", "title": "Nati nel 361", "text": ""}
{"id": "1527321", "revid": "124123", "url": "https://it.wikipedia.org/wiki?curid=1527321", "title": "Morti nel 361", "text": ""}
{"id": "1527322", "revid": "1005847", "url": "https://it.wikipedia.org/wiki?curid=1527322", "title": "Gaetano Polverelli", "text": "Biografia.\nGiornalista dell\"Avanti!\" e de \"Il Popolo d'Italia\", fu tra i fondatori del fascio di Roma e gerarca di Camerino, capo ufficio stampa del Duce e del ministero degli affari esteri, deputato, sottosegretario di stato e in seguito ministro della cultura popolare (dicastero popolarmente chiamato dagli Italiani \"Minculpop\") durante l'ultimo Governo Mussolini (dal 6 febbraio 1943 al 25 luglio 1943).\nFra le cariche ricoperte in ambito della professione giornalistica, fu segretario del Sindacato romano giornalisti fascisti e del Sindacato interprovinciale fascista giornalisti, membro della Commissione Superiore per la Stampa, presidente dell'Associazione Stampa Romana.\nCome capo ufficio stampa prima e come ministro poi, eman\u00f2 direttive, le cosiddette \"veline\", per orientare secondo istruzioni governative l'informazione sui \"mass-media\" dell'epoca. Oltre che con il governo, aveva rapporti istituzionali con il Partito Nazionale Fascista, il cui segretario era allora Achille Starace e con il direttore dell'Agenzia Stefani, la voce \"ufficiosa\" del regime, il giornalista Manlio Morgagni.\nI rapporti fra Polverelli e la stampa, non appena iniziata la diffusione delle veline, raggiunsero livelli di critica tensione. Una relazione di servizio della Polizia Politica del gennaio 1932 rifer\u00ec che le amministrazioni dei giornali erano \"furibonde\" contro Polverelli, \"che eccede i limiti della minimissima libert\u00e0 ormai rimasta ai giornali stessi\". Le ingerenze, prosegue il rapporto, erano tali che \"i titoli debbono essere dettati dai corrispondenti romani dietro suggerimento del Capo Ufficio Stampa\".\nUna delle pi\u00f9 note veline \u00e8 quella del 24 dicembre 1932, facente parte di una circolare di 37 articoli intitolata \"Rinnovare il tipo del giornale\", con la quale ordin\u00f2 di ridurre drasticamente lo spazio riservato alla cronaca nera, da ridursi \"ad un solo titolo su due colonne per i casi pi\u00f9 gravi\", mentre d'ordinario sarebbero bastate \"una colonna e mezza complessivamente anche se ripartita in pagine diverse\". Due mesi dopo, nel febbraio 1933, lo spazio \"concesso\" si sarebbe ulteriormente ridotto a 30 righe complessive, \"con titoli non vistosi e su una colonna\".\nPer conto del PNF gest\u00ec anche le trattative, nel 1933, per l'acquisto dei diritti di traduzione in italiano del libro \"Mein Kampf\" di Adolf Hitler, appena salito al potere; le trattative non andarono poi in porto poich\u00e9 la traduzione fu poi effettuata in Germania.\nDel suo incarico di ministro resta noto il sequestro dell'antologia \"Americana\", avente per tema appunto la letteratura di quel continente e diretta da Elio Vittorini; il libro aveva superato il vaglio del precedente ministro Pavolini e gi\u00e0 qualche copia cominciava a circolarne quando, mentre gi\u00e0 era considerato una sorta di \"testo sacro dell'antifascismo\", ne fu ordinato il sequestro da Polverelli.\nFu tra coloro che votarono contro la mozione Grandi alla seduta del Gran Consiglio del Fascismo del 25 luglio 1943: motiv\u00f2 il suo no con queste le parole \"Sono nato mussoliniano e cos\u00ec morir\u00f2\". Ader\u00ec successivamente alla Repubblica Sociale Italiana."}
{"id": "1527324", "revid": "125199690", "url": "https://it.wikipedia.org/wiki?curid=1527324", "title": "Lana di roccia", "text": "La lana di roccia \u00e8 un silicato amorfo ricavato da un mix di rocce e altri materiali inerti, estremamente versatile, utilizzato come materiale isolante soprattutto nell'edilizia e, in larga parte, negli ambiti navali e industriali, nonch\u00e9 per applicazioni alternative all'isolamento quali la coltura idroponica.\nPropriet\u00e0.\nQuesto materiale assolve le funzioni di:\nQueste propriet\u00e0 sono dovute alla sua struttura macroscopica lanuginosa che attenua i rumori, ed inglobando grandi quantit\u00e0 d'aria, isola dal calore. Riesce, inoltre, a resistere a temperature molto alte: la maggior parte dei produttori caratterizza i propri prodotti per applicazioni industriali (quelli che, continuamente, devono \"sopportare\" le temperature pi\u00f9 estreme) fino a circa , mentre la fusione delle fibre avviene oltre i .\nLa lana di roccia, inoltre, ha un costo relativamente basso che, di fatto, la rende preferibile ad altri tipi d'isolante meno performanti o pi\u00f9 costosi. Rientra nell'insieme dei materiali isolanti minerali fibrosi assieme alla lana di vetro (ottenuta da silicati) e alla lana basaltica (materiale simile, ottenuto dal solo basalto).\nSalute e sicurezza.\nStoricamente, la lana di roccia (e, pi\u00f9 in generale, tutti i materiali fibrosi) hanno immeritatamente goduto di una pessima reputazione in quanto ritenuti responsabili della formazione di fenomeni cancerogeni nell'essere umano. Ci\u00f2 deriva principalmente dalla struttura del materiale (fibroso, appunto) troppo somigliante a quella dell'amianto. Con la dismissione della produzione (in Italia) conseguente alla legge n. 257 del 1992, tali timori sono stati amplificati da una mancanza di chiarezza circa le propriet\u00e0 dei materiali fibrosi generici, essendo la legge concentrata sul solo asbesto.\nL'agenzia International Agency for Research on Cancer (IARC) ha rivisto la cancerogenicit\u00e0 delle fibre minerali create dall'uomo nell'ottobre 2002. Questo gruppo di lavoro ha concluso che solamente i materiali pi\u00f9 biopersistenti rimangono classificati come \"possibilmente cancerogeni per l'uomo\" (Gruppo 2B, questo include le fibre ceramiche refrattarie e alcune lane di vetro per scopi speciali non usate come materiale isolante).\nLe fibre di lana minerale, inclusa la lana di roccia, sono invece considerate come \"non classificabili come cancerogeni per l'uomo\" (Gruppo 3) in quanto soddisfano i criteri di biosolubilit\u00e0 (venendo, cio\u00e8, espulse dall'organismo umano se assorbite per vie orali o tramite i pori della pelle) anche in caso di bassi diametri delle fibre che la compongono.\nLa lana di roccia \u00e8 riciclabile all'infinito e il suo rifiuto viene considerato \"non pericoloso\" (alla stregua degli altri materiali inerti da costruzione)."}
{"id": "1527326", "revid": "124123", "url": "https://it.wikipedia.org/wiki?curid=1527326", "title": "Morti nel 366", "text": ""}
{"id": "1527329", "revid": "124123", "url": "https://it.wikipedia.org/wiki?curid=1527329", "title": "Morti nel 367 a.C.", "text": ""}
{"id": "1527332", "revid": "124123", "url": "https://it.wikipedia.org/wiki?curid=1527332", "title": "Morti nel 371", "text": ""}
{"id": "1527334", "revid": "124123", "url": "https://it.wikipedia.org/wiki?curid=1527334", "title": "Morti nel 376", "text": ""}
{"id": "1527336", "revid": "124123", "url": "https://it.wikipedia.org/wiki?curid=1527336", "title": "Morti nel 379", "text": ""}
{"id": "1527337", "revid": "124123", "url": "https://it.wikipedia.org/wiki?curid=1527337", "title": "Nati nel 38 a.C.", "text": ""}
{"id": "1527338", "revid": "124123", "url": "https://it.wikipedia.org/wiki?curid=1527338", "title": "Nati nel 384", "text": ""}
{"id": "1527341", "revid": "124123", "url": "https://it.wikipedia.org/wiki?curid=1527341", "title": "Morti nel 388", "text": ""}
{"id": "1527345", "revid": "124123", "url": "https://it.wikipedia.org/wiki?curid=1527345", "title": "Morti nel 390", "text": ""}
{"id": "1527349", "revid": "124123", "url": "https://it.wikipedia.org/wiki?curid=1527349", "title": "Nati nel 397 a.C.", "text": ""}
{"id": "1527352", "revid": "124123", "url": "https://it.wikipedia.org/wiki?curid=1527352", "title": "Morti nel 4", "text": ""}
{"id": "1527353", "revid": "124123", "url": "https://it.wikipedia.org/wiki?curid=1527353", "title": "Morti nel 404 a.C.", "text": ""}
{"id": "1527355", "revid": "767487", "url": "https://it.wikipedia.org/wiki?curid=1527355", "title": "Hilario Asc\u00e1subi", "text": "Uno degli autori di spicco del movimento gauchesco insieme a Jos\u00e9 Hern\u00e1ndez e Estanislao del Campo (prendiamo ad esempio il poema \"Santos Vega\" del 1872). \u00c8 da ricordare, inoltre, che partecip\u00f2 molto attivamente alla lotta contro la dittatura di Juan Manuel de Rosas.\nBiografia.\nFiglio di Mariano de los Dolores Ascasubi e Loreta Elia, nel 1821, all\u2019et\u00e0 di 14 anni, Hilario Ascasubi si imbarc\u00f2 come mozzo su una nave diretta verso la Guyana Francese. Il bastimento fu per\u00f2 sequestrato e dirottato a Lisbona. Giunto in citt\u00e0 Ascasubi riusc\u00ec a fuggire, iniziando a viaggiare per due anni in Francia e in altre zone dell\u2019Europa.\nNel 1823, a Salta, il governo gli cedette la tipografia Imprenta del la Patria, in precedenza appartenuta ai gesuiti. Insieme a Jos\u00e9 Arenales, Ascasubi cominci\u00f2 a pubblicare la \"Revista de Salta\", nelle cui pagine apparve il suo \"Canto a la victoria de Ayacucho\".\nAscasubi partecip\u00f2 attivamente ai tormentosi avvenimenti politici del suo tempo: prese parte alla Guerra Civile Argentina schierandosi contro la dittatura di Juan Manuel de Rosas. In seguito visse per una ventina d\u2019anni in esilio a Montevideo, dove gest\u00ec una panetteria e pubblic\u00f2 la riviste \"El gaucho Jacinto Cielo con doce n\u00fameros\" (1843) e il libro \"Paulino Lucero\" (1846).\nTornato a Buenos Aires, nel 1868 ricevette dal presidente Bartolom\u00e9 Mitre un incarico diplomatico a Parigi, citt\u00e0 in cui risiedette quasi fino alla fine della sua vita.\nMor\u00ec nel 1875 a Buenos Aires, dove aveva fatto ritorno a seguito di alcuni problemi intestinali.\nOpera.\nHilario Ascasubi \u00e8 stato uno dei principali autori della letteratura gauchesca, discepolo di Bartolom\u00e9 Hidalgo. La sua prima opera gauchesca si intitola \"Di\u00e1logos de Jacinto Amores y Sim\u00f3n Pe\u00f1alva\", del 1833. In seguito Ascasubi ha diretto i giornali \"El gaucho en campa\u00f1a\" e \"El gaucho Jacinto Cielo\".\nDurante il suo soggiorno a Parigi, nel 1872, ha risistemato e raggruppato la sua produzione in tre volumi: \"Paulino Lucero o los gauchos del R\u00edo de la Plata\"; \"Aniceto el Gallo\", tratto dal giornale omonimo pubblicato nel 1854; \"Santos Vega o los mellizos del La Flor\", del 1851.\nPoema di oltre 12.000 versi che presenta brevi descrizioni della vita della pampa e dei suoi abitanti, \"Santos Vega o los mellizos del La Flor\" racconta la storia di un mitico gaucho, invincibile payador (un menestrello o cantore popolare che, accompagnandosi con la chitarra, improvvisa su temi proposti dal pubblico affrontando uno sfidante in una payada, sorta di duello musicale e dialettico), sconfitto dal diavolo in persona.\nIl presidente argentino e scrittore Bartolom\u00e9 Mitre \u00e8 stato il primo a scrivere una poesia basata su questa leggenda, successivamente ripresa da Ascasubi. Poco dopo, Eduardo Guti\u00e9rrez ha pubblicato come feuilleton \"Santos Vega y de su amigo Carmona, perseguidos por la justicia\". Infine, Rafael Obligado, ispirandosi all'opera di Guti\u00e9rrez, ha composto il suo \"Santos Vega\", considerato una delle opere pi\u00f9 significative della letteratura argentina.\nIn alcune occasioni Ascasubi ha pubblicato i suoi scritti utilizzando pseudonimi tratti dai nomi delle sue opere (Paulino Lucero e Aniceto el Gallo) o firmandosi \u201cUn Gaucho Cordob\u00e9s\u201d oppure \u201cH.A.1\u201d.\nElenco delle opere principali.\n1843: \"El gaucho Jacinto Cielo con doce n\u00fameros\"\n1846: \"Paulino Lucero\"\n1851: Santos Vega o los mellizos de la Flor\n1853: \"Aniceto el Gallo\"\n1872: \"Obras completas\", tre volumi compilati dall\u2019autore"}
{"id": "1527357", "revid": "124123", "url": "https://it.wikipedia.org/wiki?curid=1527357", "title": "Nati nel 405", "text": ""}
{"id": "1527359", "revid": "124123", "url": "https://it.wikipedia.org/wiki?curid=1527359", "title": "Morti nel 405", "text": ""}
{"id": "1527360", "revid": "124123", "url": "https://it.wikipedia.org/wiki?curid=1527360", "title": "Morti nel 406", "text": ""}
{"id": "1527361", "revid": "1305772", "url": "https://it.wikipedia.org/wiki?curid=1527361", "title": "Visions of the Emerald Beyond", "text": "Visions Of The Emerald Beyond \u00e8 il quinto album della Mahavishnu Orchestra pubblicato nel marzo del 1975.\nClassifica.\nAlbum"}
{"id": "1527362", "revid": "287204", "url": "https://it.wikipedia.org/wiki?curid=1527362", "title": "Episodi di Laguna Beach (prima stagione)", "text": "Un evento in bianco e nero.\nL'ultimo anno di liceo ormai sta per iniziare e i ragazzi di Laguna Beach decidono di festeggiare la fine dell'estate. Lc, Morgan e Christina, che sono le ragazze pi\u00f9 popolari della scuola, optano per un party lussuoso sull'attico di un hotel in riva al mare al quale si pu\u00f2 accedere solo se vestiti in bianco o in nero. Nel redigere la lista degli invitati, tutte e tre sembrano contrariate dall'invitare anche Kristin, la ragazza che sta avendo una relazione con il ragazzo pi\u00f9 bello di Laguna, Stephen, specialmente Lc che da sempre \u00e8 la migliore amica di quest'ultimo... il che non le fa andare molto d'accordo. Nel frattempo, mentre Alex cerca di dare qualche consiglio a Kristin per non farsi scappare Stephen, quest'ultimo si fa aiutare da Trey nel tentativo di capire chi tra Kristin e Lc sia la ragazza giusta per lui.\nIl fal\u00f2.\nMentre il triangolo tra Lc, Stephen e Kristin si fa sempre pi\u00f9 infuocato, Christina ha un motivo in pi\u00f9 per stare insieme alla sua migliore amica Morgan visto che non \u00e8 stata accettata dall'unico college a cui aveva fatto domanda d'ammissione e ora ha bisogno di essere consolata. Nel frattempo, Kristin si fa aiutare da Jessica, una sua amica, nel preparare una cena per Stephen e Dieter, i loro ragazzi, ma il risultato \u00e8 particolarmente disastroso. Tuttavia tutti avranno modo di recuperare al barbecue organizzato sulla spiaggia dove Stephen avr\u00e0 anche una conversazione intima con Lc.\nAuto veloci e donne veloci.\nLc finalmente confessa alle sue amiche quanto \u00e8 accaduto durante la serata in spiaggia e sembra che tra lei e Stephen sia ritornata l'intesa di un tempo. Intanto, Kristin si intrattiene con Alex e Sam quando decide insieme a loro di andare fuori citt\u00e0 per dare un'occhiata a qualche concessionaria vista la sua intenzione di cambiare auto. Esigenza primaria questa visto che l'attuale auto della ragazza sembra non andare pi\u00f9 bene, tanto che i tre si fermano nel bel mezzo della strada mandando nel caos una delle vie pi\u00f9 trafficate della zona. Nel frattempo, Trey invita Lc e Stephen a Los Angeles per assistere ad una sfilata di moda, ma durante il party che ne segue la ragazza resta stupita quando vede Stephen prestare troppe attenzioni alle modelle invece che a lei.\nDiciotto candeline.\nChristina vive un momento di felicit\u00e0 quando in occasione del suo 18\u00ba compleanno riceve prima l'occasione di prendere parte ad un'importante audizione a New York e poi si ritrova nel bel mezzo di una festa a sorpresa organizzata dai suoi amici. Mentre Kristin ne approfitta per fare colpo su uno dei ragazzi presente nello stesso locale e lo invita ad unirsi a loro, cosa che d\u00e0 molto fastidio a Christina; Lc, che non \u00e8 stata invitata alla festa, ha una discussione con il padre che la considera una ragazza troppo insicura di s\u00e9.\nQuel che succede a Cabo....\nIn occasione delle vacanze di primavera tutti i ragazzi decidono di approfittarne per trascorrere un momento di sano divertimento insieme a Cabo, in Messico. Una volta in viaggio, e giunti a destinazione, mentre i ragazzi trovano subito il modo di distrarsi con le loro tavole da surf, le ragazze sono un po' preoccupate dall'idea di trascorrere la notte insieme ai maschietti. Durante una serata trascorsa in un locale, Stephen va su tutte le furie quando vede Kristin comportarsi in modo pi\u00f9 che provocatorio; anche se questo gli serve soprattutto per fargli capire che forse \u00e8 Lc la persona di cui ha realmente bisogno.\nCome \u00e8 bello lasciarsi.\nStrano ma vero, nonostante quanto accaduto a Cabo, Kristin e Stephen riescono a ritrovare un punto di incontro e tra lo stupore di tutti ritornano nuovamente ad essere una coppia. Ovviamente Lc \u00e8 quella ad esserne pi\u00f9 sconcertata, specie quando li vede arrivare insieme al concerto dei Blink 182. Nel frattempo, Trey decide di organizzare una sfilata di moda per beneficenza e, nonostante l'aiuto di tutti i suoi amici, l'iniziativa risulta essere piuttosto complessa da organizzare, visto anche il poco tempo che hanno a disposizione. Ma alla fine tutto andr\u00e0 per il meglio...\nL'ultimo ballo.\n\u00c8 giunto il momento del ballo di fine anno, l'ultimo per i ragazzi al liceo, e tutti, come al solito, sono preoccupati dalle questioni vestito e accompagnatore. Mentre Kristin pensa di avere un ammiratore segreto quando trova alcuni messaggi a lei rivolti, ma poi scopre che \u00e8 solo opera di Stephen; Morgan, di ritorno a casa, si imbatte in una poesia di Grey che vuole invitarla al ballo. Tutti raggiungono il party in limousine, ma nonostante i loro sforzi, di ritorno dal prom, ancora una volta le attenzioni vengono calamitate dalla coppia del momento, Stephen e Kristin, che in una conversazione profonda si dichiarano tutto il loro amore nonostante lo spettro del college sia ormai dietro l'angolo.\nBuon viso a cattivo gioco.\nI ragazzi organizzano l'ennesima vacanza di gruppo, questa volta a Catalina. Lo per\u00f2 \u00e8 costretta a rimanere a casa non avendo il permesso dei genitori, e sebbene ha un appuntamento con un ragazzo, questo non basta ad entusiasmarla. L'assenza della sua migliore amica deprime ancor pi\u00f9 Lc che non riesce a convivere nello stesso campeggio con Kristen, ormai ossessionata dal suo Stephen. Anche Christina resta a Laguna Beach dovendo cantare durante la funzione religiosa del padre all'importante Crystal Cattedral. Approfittando delle paure e delle debolezze delle ragazze, i ragazzi organizzano a queste l'incontro con un finto orso nel cuore della notte.\nIl giorno del diploma.\nIl liceo \u00e8 ormai un ricordo gi\u00e0 sbiadito per i ragazzi di Laguna Beach e tra la nostalgia dilagante, soprattutto dei genitori che vedono i loro piccoli ormai diventati uomini e donne, \u00e8 giunto il momento di lasciare il nido e iniziare un nuovo capitolo della vita. Fervono i preparativi per la cerimonia di consegna del diploma e Lo \u00e8 entusiasta di scoprire che i genitori hanno deciso di regalarle un'auto tutta nuova. Mentre il pensiero di tutti corre gi\u00e0 al college, Kristin \u00e8 sempre pi\u00f9 preoccupata. Per lei c'\u00e8 ancora un anno di liceo e presto o tardi sar\u00e0 costretta a vedere il suo Stephen partire alla volta di San Francisco.\nIl primo che parte.\nTrey \u00e8 il primo a lasciare Laguna Beach alla volta di una nuova vita al college. Per lui New York \u00e8 gi\u00e0 presente visto che dovr\u00e0 trasferirsi prima del previsto per prendere parte ai corsi estivi. Nonostante la festa di addio, per lui lasciare i suoi amici, i suoi posti e le sue cose \u00e8 davvero qualcosa di molto difficile. Stephen, che con Trey aveva stretto un'amicizia particolare, non solo deve fare i conti con questa dura separazione, ma deve anche confrontarsi con la domanda sempre pi\u00f9 ricorrente di quale sar\u00e0 il destino della sua relazione con Kristin. Intanto Lc e Lo trascorrono un po' di tempo in compagnia di Talan.\nGli ultimi addii.\nMentre Trey \u00e8 gi\u00e0 all'universit\u00e0, il resto del gruppo resta unito ancora per qualche giorno a Laguna Beach convinto, come dice anche Christina, che questo possa essere l'ultimo giorno che trascorrono insieme. Nel frattempo, Stephen e Kristin sono preoccupati dei cambiamenti che potranno esserci nella loro relazione visto che Stephen si \u00e8 iscritto al college di San Francisco, e insieme decidono di promettersi fedelt\u00e0 acquistando un anello e pensando ad un imminente matrimonio; notizia che lascia non poco perplessa Lc. Mentre tra quest'ultima e Lo il distacco si fa sempre pi\u00f9 difficile, ed Alex ritiene che questo sia il momento migliore per alcune confessioni, Lc sa di vivere una situazione propizia quando si mette in viaggio insieme a Stephen alla volta di San Francisco."}
{"id": "1527365", "revid": "124123", "url": "https://it.wikipedia.org/wiki?curid=1527365", "title": "Morti nel 41 a.C.", "text": ""}
{"id": "1527372", "revid": "124123", "url": "https://it.wikipedia.org/wiki?curid=1527372", "title": "Morti nel 411", "text": ""}
{"id": "1527373", "revid": "543975", "url": "https://it.wikipedia.org/wiki?curid=1527373", "title": "Episodi di Laguna Beach (terza stagione)", "text": ""}
{"id": "1527378", "revid": "124123", "url": "https://it.wikipedia.org/wiki?curid=1527378", "title": "Morti nel 423", "text": ""}
{"id": "1527384", "revid": "124123", "url": "https://it.wikipedia.org/wiki?curid=1527384", "title": "Morti nel 429 a.C.", "text": ""}
{"id": "1527387", "revid": "124123", "url": "https://it.wikipedia.org/wiki?curid=1527387", "title": "Nati nel 430", "text": ""}
{"id": "1527392", "revid": "124123", "url": "https://it.wikipedia.org/wiki?curid=1527392", "title": "Nati nel 430 a.C.", "text": ""}
{"id": "1527395", "revid": "124123", "url": "https://it.wikipedia.org/wiki?curid=1527395", "title": "Morti nel 432", "text": ""}
{"id": "1527397", "revid": "124123", "url": "https://it.wikipedia.org/wiki?curid=1527397", "title": "Nati nel 436 a.C.", "text": ""}
{"id": "1527400", "revid": "124123", "url": "https://it.wikipedia.org/wiki?curid=1527400", "title": "Morti nel 44", "text": ""}
{"id": "1527402", "revid": "76963", "url": "https://it.wikipedia.org/wiki?curid=1527402", "title": "Dominic Sena", "text": "Biografia.\nNato nell'Ohio in una famiglia di origini italiane \u00e8 uno dei fondatori della Propaganda Films. Ha iniziato la sua carriera lavorando nel campo degli spot pubblicitari e dei videoclip musicali, per artisti come Tina Turner, Sting, David Bowie, ma soprattutto per Janet Jackson, curando tutti i videoclip per il suo album \"Rhythm Nation 1814\".\nIl debutto alla regia cinematografica avviene nel 1993 con \"Kalifornia\" con Brad Pitt e Juliette Lewis, ma a causa dello scarso successo al botteghino del film per dirigere il suo secondo lungometraggio deve attendere sette anni, infatti nel 2000 dirige l'adrenalinico \"Fuori in 60 secondi\" con Nicolas Cage e Angelina Jolie, l'anno seguente invece dirige \"\" con John Travolta, Hugh Jackman e Halle Berry.\nNel 2009 dirige Kate Beckinsale in \"Whiteout - Incubo bianco\", adattamento cinematografico dell'omonima graphic novel. Nel 2011 gira un action-horror ambientato nel Medioevo, con protagonisti Nicolas Cage (alla sua seconda collaborazione con il regista) e Ron Perlman."}
{"id": "1527404", "revid": "124123", "url": "https://it.wikipedia.org/wiki?curid=1527404", "title": "Morti nel 44 a.C.", "text": ""}
{"id": "1527410", "revid": "124123", "url": "https://it.wikipedia.org/wiki?curid=1527410", "title": "Nati nel 440", "text": ""}
{"id": "1527411", "revid": "124123", "url": "https://it.wikipedia.org/wiki?curid=1527411", "title": "Morti nel 440", "text": ""}
{"id": "1527413", "revid": "124123", "url": "https://it.wikipedia.org/wiki?curid=1527413", "title": "Nati nel 448 a.C.", "text": ""}
{"id": "1527416", "revid": "124123", "url": "https://it.wikipedia.org/wiki?curid=1527416", "title": "Morti nel 45 a.C.", "text": ""}
{"id": "1527418", "revid": "124123", "url": "https://it.wikipedia.org/wiki?curid=1527418", "title": "Nati nel 451", "text": ""}
{"id": "1527419", "revid": "1498232", "url": "https://it.wikipedia.org/wiki?curid=1527419", "title": "OS/390", "text": "OS/390 (\"Operating System 390\") \u00e8 un sistema operativo per grandi elaboratori di classe mainframe prodotto negli anni novanta da IBM; \u00e8 attualmente superato da z/OS e non pi\u00f9 supportato."}
{"id": "1527420", "revid": "124123", "url": "https://it.wikipedia.org/wiki?curid=1527420", "title": "Nati nel 454", "text": ""}
{"id": "1527422", "revid": "599013", "url": "https://it.wikipedia.org/wiki?curid=1527422", "title": "Z/OS", "text": "z/OS (acronimo di \"zero downtime Operating System\") \u00e8 un sistema operativo a 64-bit per grandi elaboratori di classe mainframe prodotto esclusivamente da IBM.\nStoria.\nDerivato dall'OS/390, fu pubblicato per la prima volta nell'ottobre del 2000. Da allora IBM ha costantemente pubblicato una nuova release ogni anno. La versione 1.13 \u00e8 stata l'ultima release della V.1. Attualmente, l'ultima versione disponibile \u00e8 la versione 2.4.\nDescrizione.\nLa lettera \"z\" sta per \"zero downtime\" Operating System, in quanto la sua architettura software permette una elaborazione 7 giorni su 7, 24 ore su 24, con un periodo di spegnimento o crash tendente allo zero, adatto dunque ad ambienti di calcolo ad alte prestazioni in termini di affidabilit\u00e0 e disponibilit\u00e0 di servizio, tra cui servizi strategici di business aziendali quali ad esempio servizi bancari.\nz/OS \u00e8 il successore dell'OS/390, che a sua volta era il successore di MVS. Si tratta di un sistema operativo che, per la prima volta, ha combinato insieme le funzionalit\u00e0 precedentemente offerte da una variet\u00e0 di prodotti e soluzioni separate. z/OS offre le funzionalit\u00e0 di un moderno sistema operativo ma, al contempo, mantiene inalterate molte delle caratteristiche e delle funzionalit\u00e0 pubblicate negli anni sessanta con il sistema operativo MVS e tuttora in uso. \"Extreme backward compatibility\" \u00e8 una delle filosofie principali che hanno guidato lo sviluppo di z/OS."}
{"id": "1527424", "revid": "599013", "url": "https://it.wikipedia.org/wiki?curid=1527424", "title": "Manuel Reuter", "text": "Ha vinto la 24 Ore di Le Mans due volte, nel 1989 per la Sauber-Mercedes e nel 1996 per Joest Racing.\nHa anche vinto il Deutsche Tourenwagen Meisterschaft / ITC nel 1996 con la Opel Calibra V6.\nReuter ha continuato a gareggiare nel DTM fino al ritiro della Opel dal campionato per tagli finanziari della casa madre GM.\nAdesso e ambasciatore di marca, istruttore di guida e collaudatore per la Opel Performance Center (OPC). Con le vetture Opel OPC ha stabilito nuovi record di categoria sul circuito tedesco del N\u00fcrburgring.\nRisultati.\nRisultati nel DTM.\n\u2020 - Ritirato, ma classificato perch\u00e9 ha completato il 90% della distanza di gara del vincitore."}
{"id": "1527429", "revid": "124123", "url": "https://it.wikipedia.org/wiki?curid=1527429", "title": "Morti nel 468", "text": ""}
{"id": "1527435", "revid": "124123", "url": "https://it.wikipedia.org/wiki?curid=1527435", "title": "Morti nel 472", "text": ""}
{"id": "1527441", "revid": "124123", "url": "https://it.wikipedia.org/wiki?curid=1527441", "title": "Morti nel 478 a.C.", "text": ""}
{"id": "1527446", "revid": "124123", "url": "https://it.wikipedia.org/wiki?curid=1527446", "title": "Nati nel 48 a.C.", "text": ""}
{"id": "1527451", "revid": "124123", "url": "https://it.wikipedia.org/wiki?curid=1527451", "title": "Nati nel 484 a.C.", "text": ""}
{"id": "1527452", "revid": "124123", "url": "https://it.wikipedia.org/wiki?curid=1527452", "title": "Nati nel 49 a.C.", "text": ""}
{"id": "1527455", "revid": "124123", "url": "https://it.wikipedia.org/wiki?curid=1527455", "title": "Morti nel 493", "text": ""}
{"id": "1527456", "revid": "124123", "url": "https://it.wikipedia.org/wiki?curid=1527456", "title": "Nati nel 495 a.C.", "text": ""}
{"id": "1527460", "revid": "124123", "url": "https://it.wikipedia.org/wiki?curid=1527460", "title": "Morti nel 496", "text": ""}
{"id": "1527461", "revid": "124123", "url": "https://it.wikipedia.org/wiki?curid=1527461", "title": "Morti nel 496 a.C.", "text": ""}
{"id": "1527462", "revid": "124123", "url": "https://it.wikipedia.org/wiki?curid=1527462", "title": "Nati nel 498", "text": ""}
{"id": "1527463", "revid": "124123", "url": "https://it.wikipedia.org/wiki?curid=1527463", "title": "Morti nel 51", "text": ""}
{"id": "1527464", "revid": "287204", "url": "https://it.wikipedia.org/wiki?curid=1527464", "title": "Farebersviller", "text": ""}
{"id": "1527465", "revid": "224289", "url": "https://it.wikipedia.org/wiki?curid=1527465", "title": "Kenorland", "text": ""}
{"id": "1527472", "revid": "124123", "url": "https://it.wikipedia.org/wiki?curid=1527472", "title": "Morti nel 518", "text": ""}
{"id": "1527473", "revid": "124123", "url": "https://it.wikipedia.org/wiki?curid=1527473", "title": "Morti nel 52", "text": ""}
{"id": "1527476", "revid": "124123", "url": "https://it.wikipedia.org/wiki?curid=1527476", "title": "Nati nel 52 a.C.", "text": ""}
{"id": "1527477", "revid": "124123", "url": "https://it.wikipedia.org/wiki?curid=1527477", "title": "Morti nel 52 a.C.", "text": ""}
{"id": "1527479", "revid": "767487", "url": "https://it.wikipedia.org/wiki?curid=1527479", "title": "Acre\u00fana", "text": "Acre\u00fana \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527483", "revid": "124123", "url": "https://it.wikipedia.org/wiki?curid=1527483", "title": "Morti nel 523", "text": ""}
{"id": "1527484", "revid": "1718925", "url": "https://it.wikipedia.org/wiki?curid=1527484", "title": "Petroio", "text": "Petroio \u00e8 una frazione del comune di Trequanda, nella provincia di Siena ed \u00e8 posto nel territorio circondato dalla Val di Chiana e la Val d'Orcia.\nEconomia.\nL'attivit\u00e0 economica principale, e allo stesso tempo importante tradizione artigianale, \u00e8 la produzione di manufatti in terracotta rinomati in tutta la nazione."}
{"id": "1527491", "revid": "124123", "url": "https://it.wikipedia.org/wiki?curid=1527491", "title": "Morti nel 526", "text": ""}
{"id": "1527495", "revid": "124123", "url": "https://it.wikipedia.org/wiki?curid=1527495", "title": "Morti nel 527", "text": ""}
{"id": "1527496", "revid": "767487", "url": "https://it.wikipedia.org/wiki?curid=1527496", "title": "Campestre de Goi\u00e1s", "text": "Campestre de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527497", "revid": "124123", "url": "https://it.wikipedia.org/wiki?curid=1527497", "title": "Morti nel 528 a.C.", "text": ""}
{"id": "1527499", "revid": "124123", "url": "https://it.wikipedia.org/wiki?curid=1527499", "title": "Morti nel 530 a.C.", "text": ""}
{"id": "1527506", "revid": "124123", "url": "https://it.wikipedia.org/wiki?curid=1527506", "title": "Morti nel 533", "text": ""}
{"id": "1527508", "revid": "124123", "url": "https://it.wikipedia.org/wiki?curid=1527508", "title": "Nati nel 534", "text": ""}
{"id": "1527509", "revid": "400518", "url": "https://it.wikipedia.org/wiki?curid=1527509", "title": "Vernon Duke", "text": "Compositore di grandissimo talento, molte delle sue composizioni sono entrate negli standards del repertorio jazz ed ancora oggi vengono frequentemente riprese. Fra queste: \"April in Paris\" (1932), \"This is Romance\" (1933), \"Autumn in New York\" (1935), \"I can't get started\" (1936), \"Taking a chance on love\" (1940).\n\u00c8 da annoverarsi tra i grandi compositori di musica americana dell'era del jazz, insieme a George Gershwin, Cole Porter, Jerome Kern, Hoagy Carmichael.\nOpere.\nMusical e riviste musicali\nBalletti"}
{"id": "1527510", "revid": "339392", "url": "https://it.wikipedia.org/wiki?curid=1527510", "title": "Santo Stefano (martire)", "text": ""}
{"id": "1527512", "revid": "110157", "url": "https://it.wikipedia.org/wiki?curid=1527512", "title": "Cezarina", "text": "Cezarina \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527515", "revid": "287204", "url": "https://it.wikipedia.org/wiki?curid=1527515", "title": "Edealina", "text": "Edealina \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527518", "revid": "124123", "url": "https://it.wikipedia.org/wiki?curid=1527518", "title": "Morti nel 545", "text": ""}
{"id": "1527520", "revid": "1543377", "url": "https://it.wikipedia.org/wiki?curid=1527520", "title": "Delivery (singolo)", "text": "Delivery \u00e8 un brano della band indie rock Babyshambles. Si tratta del primo singolo tratto dal secondo album Shotter's Nation.Inizialmente il brano faceva parte di un demo che veniva regalato su internet. Il 19 agosto l'NME annunci\u00f2 che sarebbe stata regalata una copia del demo su un vinile da 7\" nella settimana del 12 settembre.\nIl singolo venne pubblicato il 17 settembre 2007 per l'EMI.\nLa copertina del singolo \u00e8 stata disegnata dallo stesso Pete Doherty.\nLa rivista \"Q\" considera \"Delivery\" la canzone pi\u00f9 importante del settembre 2007.\nIl video musicale.\nIl video di \"Delivery\" \u00e8 stato trasmesso per la prima volta su il canale televisivo inglese Channel 4 a mezzanotte e dodici minuti. In Italia venne trasmesso la prima volta il 16 settembre 2007 su MTV.\nIl video \u00e8 stato diretto da Douglas Hart. Il video, girato tutto in bianco e nero con il super 8, mostra Pete Doherty che canta per le vie della citt\u00e0 o in una Jaguar con il resto della band."}
{"id": "1527521", "revid": "124123", "url": "https://it.wikipedia.org/wiki?curid=1527521", "title": "Morti nel 547", "text": ""}
{"id": "1527523", "revid": "287204", "url": "https://it.wikipedia.org/wiki?curid=1527523", "title": "Ed\u00e9ia", "text": "Ed\u00e9ia \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527527", "revid": "124123", "url": "https://it.wikipedia.org/wiki?curid=1527527", "title": "Morti nel 55 a.C.", "text": ""}
{"id": "1527528", "revid": "287204", "url": "https://it.wikipedia.org/wiki?curid=1527528", "title": "Indiara", "text": "Indiara \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527529", "revid": "124123", "url": "https://it.wikipedia.org/wiki?curid=1527529", "title": "Nati nel 553", "text": ""}
{"id": "1527531", "revid": "124123", "url": "https://it.wikipedia.org/wiki?curid=1527531", "title": "Morti nel 553", "text": ""}
{"id": "1527532", "revid": "104485", "url": "https://it.wikipedia.org/wiki?curid=1527532", "title": "Jandaia", "text": "Jandaia \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527534", "revid": "124123", "url": "https://it.wikipedia.org/wiki?curid=1527534", "title": "Morti nel 556", "text": ""}
{"id": "1527535", "revid": "367445", "url": "https://it.wikipedia.org/wiki?curid=1527535", "title": "Albanova", "text": ""}
{"id": "1527540", "revid": "124123", "url": "https://it.wikipedia.org/wiki?curid=1527540", "title": "Morti nel 565", "text": ""}
{"id": "1527542", "revid": "543975", "url": "https://it.wikipedia.org/wiki?curid=1527542", "title": "Puntate di The Osbournes", "text": ""}
{"id": "1527543", "revid": "1543377", "url": "https://it.wikipedia.org/wiki?curid=1527543", "title": "Suzuki DRZ 400", "text": "La DRZ 400 \u00e8 una motocicletta prodotta dalla casa motociclistica giapponese Suzuki dal 2000.\nStoria.\nLa Suzuki DRZ 400 venne presentata nel 1999, in sostituzione della precedente DR 350.\nIn vendita regolarmente dal 2000, inizialmente la gamma prevedeva tre modelli: \"DRZ 400 S\", pi\u00f9 votata a un uso dual-sport e le \"DRZ 400\" (senza avviamento elettrico) e \"DRZ 400 E\" pi\u00f9 orientate verso un uso esclusivamente fuoristrada.\nIn Italia la DRZ 400 S \u00e8 sempre stata commercializzata dalla rete Suzuki, mentre la DRZ 400 E dalla Valenti di Milano che ha provveduto a omologare per la circolazione su strada un modello altrimenti destinato a un uso esclusivamente su pista. Qualche modello della DRZ senza avviamento elettrico, concettualmente molto vicina al modello E, \u00e8 arrivato in Italia, importato da Valenti. Quest'ultimo, colto l'interesse nascente per il fenomeno Supermotard, dal 2002 ha provveduto a omologare la DRZ 400 E anche con le ruote da 17\" tipiche per questo uso: in questo modo, con una spesa non eccessiva, si pu\u00f2 disporre di una moto con doppio uso, Enduro e Supermotard.\nVisto il successo dell'iniziativa, nel 2005 anche la casa madre ha affiancato al modello S da enduro con cerchi da 21 e 18, il modello da motard (denominato \"SM\") con cerchi da 17 a partire dal 2005. Ma questi due modelli, S e SM, non hanno la doppia omologazione come il modello E.\nPoche le modifiche negli anni, sia per la DRZ 400 S sia per la DRZ 400 E. La prima ha subito nel 2003 l'aggiornamento delle sospensioni, con forcelle del tutto simili alla DRZ 400 E come pure l'ammortizzatore, pur se con una molla meno sostenuta. Sono state aggiunte anche le protezioni ai carter laterali e al freno a disco posteriore che mancavano nella prima versione.\nAnche la DRZ 400 E ha avuto nel 2004 una molla dell'ammortizzatore pi\u00f9 robusta e i tubi di raffreddamento di maggiori dimensioni. \nLe altre modifiche, per entrambi i modelli, hanno riguardato esclusivamente grafiche e colori\ndelle plastiche, nonch\u00e9 l'omologazione Euro 2 dal 2005.\nDal 2008 i modelli DRZ 400 S e SM non sono pi\u00f9 presenti nel listino ufficiale della Suzuki Italia e rimangono in vendita negli USA ed in alcuni paesi europei. In Italia sono rimaste in vendita, ancora per il 2008, le versioni \"E\", importate da Valenti di Lissone (MI), anche se omologate solo Euro 2."}
{"id": "1527546", "revid": "188323", "url": "https://it.wikipedia.org/wiki?curid=1527546", "title": "Suzuki Drz", "text": ""}
{"id": "1527548", "revid": "124123", "url": "https://it.wikipedia.org/wiki?curid=1527548", "title": "Morti nel 572", "text": ""}
{"id": "1527549", "revid": "110157", "url": "https://it.wikipedia.org/wiki?curid=1527549", "title": "Palmeiras de Goi\u00e1s", "text": "Palmeiras de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527551", "revid": "287204", "url": "https://it.wikipedia.org/wiki?curid=1527551", "title": "Palmin\u00f3polis", "text": "Palmin\u00f3polis \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527554", "revid": "124123", "url": "https://it.wikipedia.org/wiki?curid=1527554", "title": "Nati nel 580", "text": ""}
{"id": "1527556", "revid": "287204", "url": "https://it.wikipedia.org/wiki?curid=1527556", "title": "S\u00e3o Jo\u00e3o da Para\u00fana", "text": "S\u00e3o Jo\u00e3o da Para\u00fana \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527559", "revid": "124123", "url": "https://it.wikipedia.org/wiki?curid=1527559", "title": "Nati nel 582", "text": ""}
{"id": "1527561", "revid": "287204", "url": "https://it.wikipedia.org/wiki?curid=1527561", "title": "Turvel\u00e2ndia", "text": "Turvel\u00e2ndia \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527562", "revid": "287204", "url": "https://it.wikipedia.org/wiki?curid=1527562", "title": "Varj\u00e3o (Goi\u00e1s)", "text": "Varj\u00e3o \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527566", "revid": "124123", "url": "https://it.wikipedia.org/wiki?curid=1527566", "title": "Morti nel 590", "text": ""}
{"id": "1527569", "revid": "124123", "url": "https://it.wikipedia.org/wiki?curid=1527569", "title": "Morti nel 594", "text": ""}
{"id": "1527570", "revid": "110157", "url": "https://it.wikipedia.org/wiki?curid=1527570", "title": "Para\u00fana", "text": "Para\u00fana \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione di Vale do Rio dos Bois."}
{"id": "1527571", "revid": "767487", "url": "https://it.wikipedia.org/wiki?curid=1527571", "title": "I nuovi centurioni", "text": "I nuovi centurioni (\"The New Centurions\") \u00e8 un film del 1972 diretto da Richard Fleischer.\nL'autore del soggetto, Joseph Wambaugh, \u00e8 lo stesso che ha scritto \"I chierichetti\", romanzo di analogo argomento portato sullo schermo nel 1977 da Robert Aldrich con il titolo \"I ragazzi del coro\".\nTrama.\nUna squadra di poliziotti \u00e8 alle prese con la routine quotidiana tra la criminalit\u00e0, la droga e la prostituzione. Il film delinea cos\u00ec una serie di caratteri inquadrandoli sia nello squallore delle strade di Los Angeles, sia tra i problemi della vita privata: dal vecchio Kilwinski, abbandonato dalla moglie e prossimo alla pensione, al giovane Roy, studente di legge che si mantiene agli studi lavorando in polizia, da Sergio, portoricano ex-malavitoso, a Guisley, che convive con un senso di colpa per aver ucciso un innocente."}
{"id": "1527575", "revid": "124123", "url": "https://it.wikipedia.org/wiki?curid=1527575", "title": "Nati nel 6 a.C.", "text": ""}
{"id": "1527578", "revid": "124123", "url": "https://it.wikipedia.org/wiki?curid=1527578", "title": "Morti nel 60", "text": ""}
{"id": "1527582", "revid": "124123", "url": "https://it.wikipedia.org/wiki?curid=1527582", "title": "Nati nel 603", "text": ""}
{"id": "1527583", "revid": "110157", "url": "https://it.wikipedia.org/wiki?curid=1527583", "title": "Aparecida do Rio Doce", "text": "Aparecida do Rio Doce \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527584", "revid": "104485", "url": "https://it.wikipedia.org/wiki?curid=1527584", "title": "Apries", "text": ""}
{"id": "1527585", "revid": "1705737", "url": "https://it.wikipedia.org/wiki?curid=1527585", "title": "Torre del Diavolo (montagna)", "text": "La Torre del Diavolo (in lakota: Mato Tipila, che significa \"Torre dell'Orso\", in inglese: Devil's Tower) \u00e8 una montagna degli Stati Uniti alta 1.588 m s.l.m. e 386 metri sul terreno circostante. Si trova nello Stato dello Wyoming. \nDeve il suo nome ad una spedizione del 1875, quando il Col. Dodge, interpretando come \"Bad God's Tower\" il nome dato dai nativi americani alla montagna, inizi\u00f2 a chiamarla Torre del Diavolo. \nLa montagna rappresenta sicuramente uno dei paesaggi pi\u00f9 caratteristici, tanto che attorno \u00e8 stato fondato l'omonimo parco nazionale, meta di circa 400.000 visitatori l'anno. \n\u00c8 diventato familiare al grande pubblico grazie al film \"Incontri ravvicinati del terzo tipo\" del 1977 di Steven Spielberg.\nIl 24 settembre 1906 la montagna fu dichiarata monumento nazionale (il primo in assoluto degli USA) dall'allora presidente Theodore Roosevelt.\nLeggende e culti.\nUna leggenda Lakota racconta che mentre sette bambine raccoglievano dei fiori ai piedi del monte, degli orsi si avvicinarono per divorarle, ma il Grande Spirito le salv\u00f2 trasportandole in cima al picco. I solchi sui lati del monte sarebbero le incisioni degli artigli degli orsi lasciati mentre questi tentavano di arrampicarsi e le bambine diventarono stelle, le famose Pleiadi.\nIl picco \u00e8 sacro per i Lakota, i Cheyenne e i Kiowa, che considerano un sacrilegio le scalate compiute da molti turisti. A giugno, periodo in cui si svolgono cerimonie sacre degli indiani locali, \u00e8 richiesto, anche se non in via ufficiale, che gli scalatori evitino la salita del monte."}
{"id": "1527588", "revid": "1632387", "url": "https://it.wikipedia.org/wiki?curid=1527588", "title": "Il castello", "text": "Il castello (titolo originale tedesco: \"Das Schlo\u00df\") di Franz Kafka (1883-1924), scritto intorno al 1922 e pubblicato postumo nel 1926, \u00e8 l'ultimo dei tre romanzi dello scrittore praghese. Rimasto incompiuto, \"Il castello\", spesso oscuro e a volte surreale, \u00e8 centrato sui temi della burocrazia, della legge come ordine globale, e quindi dell'alienazione e della frustrazione continua dell'uomo che tenta di integrarsi in un sistema che mentre lo invita, contemporaneamente lo allontana emarginandolo.\nLa trama.\nDurante una gelida notte il protagonista, semplicemente indicato nel romanzo con l'iniziale K., giunge in un villaggio sovrastato dalla figura misteriosa di un Castello. Cercando ospitalit\u00e0 nell'osteria, egli sostiene d'essere un agrimensore e di essere stato l\u00e0 invitato dal Conte in persona, il Conte Westwest, per svolgervi attivit\u00e0 lavorative. \nDopo alcune incomprensioni iniziali fra K. e gli occupanti dell'osteria che gli si erano mostrati ostili, tramite una lettera consegnatagli da un messaggero di nome Barnabas, K. viene ufficialmente informato di essere stato assunto dal Conte e che il suo diretto superiore sar\u00e0 il Sindaco. La lettera \u00e8 firmata dal capo della X Sezione, un funzionario di nome Klamm.\nAll'Albergo dei Signori K. conosce Frieda, cameriera e amante del funzionario Klamm. \u00c8 Frieda stessa che permetter\u00e0 a K. di spiare il funzionario da un apposito buco mentre sta riposando in una stanza riservata. Subito dopo K. consumer\u00e0 di nascosto un amplesso con Frieda sul pavimento sotto il banco di mescita. Frieda lascer\u00e0 l'onorevole posto di amante di Klamm per seguire K. \nGiunto al cospetto del suo superiore, il Sindaco, costui lo informa che la sua chiamata in qualit\u00e0 di agrimensore \u00e8 stata solamente uno spiacevolissimo errore, un disguido burocratico dovuto alla complessit\u00e0 dell'amministrazione. Pi\u00f9 che un errore per\u00f2, si affretta a precisare il Sindaco in seguito alle insistenze di K., si tratta di un equivoco, giacch\u00e9:\nDal maestro della locale scuola gli viene quindi offerto un lavoro provvisorio in qualit\u00e0 di bidello. Costretto dalle circostanze ma anche dalle insistenze di Frieda che comprende la difficolt\u00e0 della situazione, K. accetta.\nLo scopo di K. resta per\u00f2 quello di veder riconosciuta la propria posizione come agrimensore e egli cercher\u00e0 cos\u00ec di avere con tutti i mezzi un incontro con Klamm. Lo attender\u00e0 a lungo all'uscita dell'Albergo dei Signori; istruir\u00e0 il messaggero Barnaba di fargli recapitare la sua richiesta; approfitter\u00e0 della fiducia del piccolo Hans Brunswick per servirsi della famiglia di costui, eccetera. Ma tutto \u00e8 vano, e gli abitanti del villaggio sembrano fare fronte comune attorno al funzionario, quasi come questi dovesse essere protetto, ma da cosa nemmeno a loro \u00e8 chiaro. Da Barnaba K. riceve una seconda missiva di Klamm nella quale egli legge che il funzionario si complimenta con lui per lo zelo mostrato in qualit\u00e0 di agrimensore. K. ne resta stupito.\nLa prima giornata del suo nuovo lavoro come bidello \u00e8 un disastro. Di notte il freddo costringe K. a forzare la legnaia e la nottata passa cos\u00ec, fra molti inconvenienti, con i due aiutanti sempre intorno e sempre pi\u00f9 maldestri, tanto che uno dei due giunge a infilarsi nel letto di K. approfittando dell'assenza momentanea di Frieda. All'indomani il maestro licenzia K. che per\u00f2 si rifiuta di lasciare la scuola. La maestra, Gisa, con la zampa del proprio gatto obeso graffia a sangue la mano di K. K. licenzia i due aiutanti e li chiude fuori, ma questi continuano imperterriti a picchiare contro i vetri. Frieda suggerisce a K. di lasciare il villaggio, ma qualcosa di oscuro sembra gi\u00e0 legare K. a quel posto:\nSi inserisce, quasi a met\u00e0 del romanzo, l'ampio racconto che Olga, sorella del messaggero Barnaba, fa a K. della storia della propria famiglia, famiglia bene in vista e rispettata fino al rifiuto di Amalia, l'altra sorella di Barnaba. A una festa pubblica un funzionario di nome Sortini nota Amalia, ben vestita e attraente. La ragazza che probabilmente si aspettava attenzioni degne del proprio rango si vede invece recapitare, da parte del funzionario, una lettera volgare e quasi minacciosa. Con sdegno Amalia strappa la lettera.\nDa quel momento, sebbene nessuno accusasse Amalia o la sua famiglia, questa cominci\u00f2 inesorabilmente a cadere in disgrazia. Il padre viene congedato dal suo incarico di pompiere, le difficolt\u00e0 economiche e l'indifferenza dei concittadini e anche degli amici li spingono sempre pi\u00f9 ai margini. Il posto che adesso Barnaba \u00e8 riuscito a ottenere dopo anni di tentativi di farsi riaccettare dal Castello \u00e8 un primo segno di riabilitazione. K. ascolta con attenzione il racconto di Olga, riuscendo cos\u00ec a farsi un'idea pi\u00f9 precisa sebbene ancor incompleta di come il Castello regoli le questioni del villaggio.\nQuello che appare certo \u00e8 come tutti gli abitanti del villaggio tengano in altissima considerazione i funzionari del Castello. La macchina burocratica \u00e8 vasta e complessa: i segretari e i funzionari vanno e vengono in continuazione dal Castello, di ogni cosa vengono redatti verbali e di notte si d\u00e0 udienza ai cittadini. I verbali sono per i funzionari di rango superiore, come Klamm per esempio, che per\u00f2 nella gran parte dei casi non li leggono. Accedere al Castello \u00e8 infine impresa ardua, perch\u00e9, come Olga spiega a K.:\nAl ritorno dall'incontro con Olga, K. apprende di essere stato querelato dai suoi aiutanti per maltrattamenti, e non solo: Frieda lo ha abbandonato proprio per uno dei due, Geremia, ed \u00e8 tornata al suo impiego presso il bar dell'Albergo dei Signori. Successivamente K. viene convocato da Erlanger, uno dei segretari di Klamm. All'Albergo dei Signori, sono le quattro di notte, K., dopo aver rivisto Frieda, cercando la stanza di Erlanger si introduce per sbaglio nella stanza di B\u00fcrgel, altro segretario. Costui si desta e lo trattiene nella sua stanza che funge anche da ufficio, entrambi seduti sul letto. B\u00fcrgel sembra continuare le spiegazioni di Olga sull'andamento delle cose nel villaggio, ma K., vinto dal sonno e dalla stanchezza si addormenta stringendo un piede di B\u00fcrgel.\nAl risveglio K. incontra Pepi, una serva che aveva preso il posto di Frieda al banco di mescita ma che sarebbe tornata a servire come cameriera. Pepi insinua a K. il sospetto che tutta la sua storia con Frieda rientri in una perfida macchinazione della stessa, al fine di rimarcare l'importanza della propria posizione. Subito dopo K. incontra Gerstacker, un vetturino a lui gi\u00e0 noto, che intende offrirgli un lavoro. \u00c8 in questo punto che il romanzo si interrompe bruscamente.\nIn una nota di Max Brod alla prima edizione, il curatore spiega che a una sua espressa domanda, Kafka gli avrebbe confidato l'intenzione che K. morisse di esaurimento e che proprio in quel momento giungesse dal Castello l'ufficializzazione del suo diritto a restare nel villaggio e lavorarci. Una fine che suona di beffa, dunque.\nGenesi e struttura.\nKafka comincia a lavorare al romanzo presumibilmente intorno al 1921, ma lo completa in gran parte nell'anno successivo. Il 15 marzo di quest'anno ne legge all'amico Max Brod la parte iniziale. In una lettera giunta l'11 settembre, sempre a Max Brod, Kafka si lamenta di non essere in grado di tradurre in parole il \u00abcarattere demoniaco delle figure del romanzo\u00bb e conclude di aver interrotto \u00ab\"per sempre la storia del Castello\"\u00bb. Sono questi gli anni in cui la tubercolosi si aggrava e i ricoveri si fanno pi\u00f9 frequenti, ma anche gli anni nei quali la difficile relazione con Milena, probabile ispiratrice della figura di Frieda, pu\u00f2 essere considerata conclusa. Kafka morir\u00e0 due anni pi\u00f9 tardi, ricoverato nel sanatorio di Kierling.\nIl manoscritto, che secondo le istruzioni di Kafka stesso doveva essere bruciato alla sua morte, presenta soltanto una suddivisione ed \u00e8 privo di titolo. Sar\u00e0 sempre l'inseparabile Max Brod che ne curer\u00e0 la prima edizione nel 1926 suddividendo l'opera in venti capitoli e intitolandolo \"Das Schlo\u00df\" (\"Il castello\"), essendosi Kafka cos\u00ec sempre riferito al romanzo.\nI significati.\nIl romanzo di Kafka ha dato vita a numerose interpretazioni critiche nel corso del Novecento. Il romanzo fu pubblicato postumo nel 1926 a cura dell'amico Max Brod, il quale aggiunse una postfazione nella quale avanzava un'interpretazione teologica dell'opera. Secondo Brod il Castello rappresenterebbe la Grazia divina, mentre \"Il processo\", il secondo romanzo di Kafka, sarebbe centrato sul tema della Giustizia di Dio. Il protagonista \u00e8 dunque l'uomo che si barcamena fra le vicende del quotidiano cercando di comprendere il misterioso disegno del \"deus absconditus\", quella legge che stabilisce il bene, il male e il destino stesso, alla quale legge \u00e8 impossibile accedere ma alla quale l'uomo aspira fidando nella benevolenza di Dio, nella sua grazia. L'interpretazione di Brod condizion\u00f2 pesantemente tutti i primi commentatori.\nNegli anni quaranta, a opera di Erich Fromm, Angel Flores, Charles Neider e altri, si diffuse l'interpretazione psicoanalitica del romanzo. Facendo riferimento alla celeberrima \"Lettera al padre\", si \u00e8 cos\u00ec visto ne \"Il castello\" l'espressione della persecuzione, della colpa e della solitudine dell'uomo al cospetto dell'autorit\u00e0. Il villaggio in cui K. giunge \u00e8 un ambiente estraneo, misterioso e avverso, sul quale la figura del Castello si erge come minacciosa e ostile.\nSuccessivamente la critica sociologica cerc\u00f2 di liberarsi da interpretazioni religiose e psicoanalitiche per mettere in luce la concretezza dei nessi che Kafka evidenzia nel rapporto fra l'uomo e la societ\u00e0. Walter Benjamin, Theodor W. Adorno, Gy\u00f6rgy Luk\u00e1cs sono i nomi pi\u00f9 noti di un'analisi condotta in tal senso.\nLe vicende dell'agrimensore K. rappresentano la proiezione dell'impotenza e delle frustrazioni dell'uomo moderno, il quale si trova schiacciato da una realt\u00e0 che sfugge ai suoi criteri di valutazione.\nIl protagonista si sente ovunque solo e alienato, il suo rapporto con il mondo esterno \u00e8 ormai completamente compromesso, e la presenza cupa e minacciosa del Castello rappresenta un'entit\u00e0 superiore negativa che finisce per determinare e opprimere l'esistenza dell'uomo.\nIn questa prospettiva, si \u00e8 perduto il senso di ogni cosa. Per Kafka la ragione diventa cos\u00ec inutile: l'essere viene destrutturato fino a perdere la propria identit\u00e0, come dimostra il nome stesso dell'agrimensore ridotto alla sola lettera K. (l'uso di questa iniziale richiama inevitabilmente il nome dell'autore).\nSecondo la critica di stampo marxista, \"Il castello\" raffigura la posizione dell'uomo contemporaneo oppresso dal capitalismo e dalle sue contraddizioni. Di tutt'altro avviso i critici che si ispirano all'esistenzialismo, i quali intravedono nelle peripezie di K. la condizione eterna del vivere dell'uomo.\nPotenzialmente, il genio di Kafka risiede nel comprendere che non si cessa di essere parte integrante della macchina nemmeno al di fuori del contesto lavorativo. L'alienazione dell'uomo non \u00e8 mai \"sospesa\", anzi, persiste anche nelle relazioni sociali e familiari. \u00ab\"Il meccanismo fa parte della Macchina in quanto pezzo meccanico, ma anche quando smette di esserlo\"\u00bb, scrivono Deleuze e Guattari in \"Kafka. Per una letteratura minore\".\nPer lo scrittore e critico Pietro Citati in questo romanzo Kafka descrive un mondo nel quale dominano forze diverse e differenti che possono essere inquadrate come l'espressione di un divino multiforme, un universo politeista dunque, a cominciare dall'ineffabile Conte Westwest, dio al di l\u00e0 del tramonto; a seguire col messaggero Barnaba-Ermete; col funzionario Klamm-Eros; con figure femminili quali Gardena-Demetra, o Frieda, che ora sembra una Circe ora una dea dell'amore. A differenza per\u00f2 degli d\u00e8i greci, queste figure viste da vicino si rivelano molto umane, difettose e anche volgari, sebbene sfuggenti e incomprensibili. Sotto la tunica bianca e attillata Barnaba nasconde una camicia logora e un torace tozzo; un funzionario come Sortini scrive una lettera scurrile ad Amalia; Klamm sebbene temuto e rispettato \u00e8 in realt\u00e0 timido e riservato. In questo mondo K. si muove come un moderno Ulisse, tenace, disposto anche a mentire pur di giungere a Klamm, al Castello.\n\u00c8 l'autore stesso, Kafka, a insinuare dubbi: K. afferma di essere agrimensore, uno che vuol misurare, razionalizzare, ma il narratore mai lo conferma, anzi descrive K. come esperto di medicina. A differenza per\u00f2 di Ulisse, la ricerca di K. \u00e8 segnata da continui fallimenti, l'angoscia lo sopraffa cos\u00ec sempre pi\u00f9, in ci\u00f2 rassomigliando pi\u00f9 al Dottor Faust che all'eroe omerico. Il Castello \u00e8 inavvicinabile e gli d\u00e8i non solo non aiutano K. ma nemmeno lo contrastano, non lo avversano come avviene con Ulisse: K. si ritrova solo a lottare con forze che non accettano la lotta, eludono i suoi tentativi, lo lasciano sfinirsi. K. \u00e8 in fondo un uomo che vive in un ambiente che non sente suo, che gli \u00e8 avverso perch\u00e9 pur desiderandolo egli non riesce a comprenderlo. La sua indipendenza \u00e8 anche la sua vulnerabilit\u00e0."}
{"id": "1527590", "revid": "124123", "url": "https://it.wikipedia.org/wiki?curid=1527590", "title": "Nati nel 606", "text": ""}
{"id": "1527592", "revid": "287204", "url": "https://it.wikipedia.org/wiki?curid=1527592", "title": "Apor\u00e9", "text": "Apor\u00e9 \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527593", "revid": "124123", "url": "https://it.wikipedia.org/wiki?curid=1527593", "title": "Nati nel 616", "text": ""}
{"id": "1527594", "revid": "124123", "url": "https://it.wikipedia.org/wiki?curid=1527594", "title": "Morti nel 616", "text": ""}
{"id": "1527595", "revid": "124123", "url": "https://it.wikipedia.org/wiki?curid=1527595", "title": "Morti nel 619", "text": ""}
{"id": "1527597", "revid": "124123", "url": "https://it.wikipedia.org/wiki?curid=1527597", "title": "Morti nel 623", "text": ""}
{"id": "1527598", "revid": "90227", "url": "https://it.wikipedia.org/wiki?curid=1527598", "title": "Pietro l'Eremita", "text": ""}
{"id": "1527600", "revid": "124123", "url": "https://it.wikipedia.org/wiki?curid=1527600", "title": "Nati nel 626", "text": ""}
{"id": "1527601", "revid": "767487", "url": "https://it.wikipedia.org/wiki?curid=1527601", "title": "Caiap\u00f4nia", "text": "Caiap\u00f4nia \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527602", "revid": "47767", "url": "https://it.wikipedia.org/wiki?curid=1527602", "title": "Morti nel 627", "text": ""}
{"id": "1527603", "revid": "287204", "url": "https://it.wikipedia.org/wiki?curid=1527603", "title": "Castel\u00e2ndia", "text": "Castel\u00e2ndia \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527606", "revid": "1564499", "url": "https://it.wikipedia.org/wiki?curid=1527606", "title": "Principato Citra", "text": "Il Principato Citra, o Principato Citeriore, fu un'unit\u00e0 amministrativa, dapprima del Regno di Sicilia, poi del Regno di Napoli, infine del Regno delle Due Sicilie.\nIl giustizierato.\nNel 1287 re Carlo I d'Angi\u00f2, secondo un orientamento gi\u00e0 delineato nel \"diploma di Alife\" del 1273, deliber\u00f2 la scissione in due entit\u00e0 del preesistente giustizierato federiciano di Principato e Terra Beneventana: nacquero cos\u00ec il \"Principatus ultra serras Montorii\" (\"Principato al di l\u00e0 delle montagne di Montoro\", a nord) e il \"Principatus citra serras Montorii\" (\"Principato al di qua delle montagne di Montoro\", a sud). Il confine tra i due nuovi giustizierati, poi passati alla storia rispettivamente con i nomi di Principato Ultra (o Principato Ulteriore) e Principato Citra (o Principato Citeriore), era segnato dai monti Picentini. La citt\u00e0 di Salerno, gi\u00e0 sede del precedente giustizierato, fu riconfermata come capoluogo del Principato Citeriore.\nLa provincia.\nCon la legge 132 del 1806 \"Sulla divisione ed amministrazione delle province del Regno\", varata l'8 agosto, da Giuseppe Bonaparte, la ripartizione territoriale del Regno di Napoli venne riformata sulla base del modello francese e fu soppresso il sistema dei Giustizierati. Negli anni successivi (tra il 1806 ed il 1811), una serie di regi decreti complet\u00f2 il percorso d'istituzione del nuovo ente con la specifica dei comuni che in esso rientravano e la definizione dei limiti territoriali e delle denominazioni di distretti e circondari in cui veniva suddivisa la provincia stessa.\nDal 1\u00ba gennaio 1817 l'organizzazione amministrativa venne definitivamente regolamentata con la \"Legge riguardante la circoscrizione amministrativa delle Provincie dei Reali Domini di qua del Faro\" del 1\u00ba maggio 1816.\nLa sede degli organi amministrativi era ubicata a Salerno nel \"palazzo Sant'Agostino\" attuale sede della provincia.\nSuddivisione amministrativa.\nLa provincia era suddivisa in successivi livelli amministrativi gerarchicamente dipendenti dal precedente. Al livello immediatamente successivo alla provincia individuiamo i \"distretti\" che, a loro volta, erano suddivisi in \"circondari\". I circondari erano costituiti dai \"comuni\", l'unit\u00e0 di base della struttura politico-amministrativa dello Stato moderno, ai quali potevano far capo i \"casali\", centri a carattere prevalentemente rurale.\nOriginariamente i distretti del Principato Citra erano tre: Salerno, Sala e Bonati. Con la legge 122 del 4 maggio 1811 (emanata da Parigi), per\u00f2, si ebbe una riorganizzazione amministrativa e territoriale della provincia. Il distretto di Salerno venne ridimensionato, mentre fu soppresso il distretto di Bonati. Contemporaneamente venivano istituiti il distretto di Campagna ed il distretto di Vallo, mentre il territorio di Bonati veniva aggregato al distretto di Sala.\nLa provincia, dunque, comprendeva i seguenti distretti:\nI distretti erano suddivisi in circondari per un totale provinciale di 45.\nSoppressione.\nIn seguito all'annessione del Regno delle Due Sicilie al Regno d'Italia, la provincia di Principato Citeriore fu soppressa e l'ente fu riorganizzato secondo le istituzioni sabaude, cambiando definitivamente denominazione in \"Provincia di Salerno\" nel 1862. Anche il territorio della provincia sub\u00ec una modifica: al Principato Citra fu sottratto il circondario di Montoro, che fu aggregato al Principato Ultra."}
{"id": "1527609", "revid": "124123", "url": "https://it.wikipedia.org/wiki?curid=1527609", "title": "Nati nel 633 a.C.", "text": ""}
{"id": "1527610", "revid": "767487", "url": "https://it.wikipedia.org/wiki?curid=1527610", "title": "Chapad\u00e3o do C\u00e9u", "text": "Chapad\u00e3o do C\u00e9u \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527612", "revid": "110157", "url": "https://it.wikipedia.org/wiki?curid=1527612", "title": "Doverl\u00e2ndia", "text": "Doverl\u00e2ndia \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527614", "revid": "1075510", "url": "https://it.wikipedia.org/wiki?curid=1527614", "title": "Matthias Jacob Schleiden", "text": "Biografia.\nMatthias Jacob Schleiden, figlio di un medico di Amburgo, aveva studiato diritto all'Universit\u00e0 di Heidelberg, laureandosi nel 1826 in giurisprudenza. Successivamente torn\u00f2 nella sua citt\u00e0 natale, Amburgo, per esercitare la professione. A causa di alcuni insuccessi cadde in uno stato di depressione, tentando anche il suicidio nel 1832.&lt;br&gt;\nAbbandonata la carriera legale si rec\u00f2 a Gottinga e a Berlino per studiare botanica, ottenendo la laurea a Jena nel 1839, al termine di un periodo di grande produzione scientifica svolta nel laboratorio di Johannes Peter M\u00fcller dove entr\u00f2 in contatto con Theodor Schwann. Nominato professore di botanica a Jena vi insegn\u00f2 con grande successo sino al 1862, quando lasci\u00f2 la cattedra anche per le continue polemiche in cui si trovava invischiato a causa del suo temperamento irruento.&lt;br&gt;\nDopo un anno di insegnamento di antropologia all'Universit\u00e0 di Dorpat in Russia, lasci\u00f2 anche questo incarico probabilmente perch\u00e9 le idee esposte nel suo corso non si confacevano alla cultura ufficiale del regime zarista. Quest'ultimo tuttavia, pur non rinnovandogli l'incarico, gli assegn\u00f2 una pensione vitalizia, il che permise a Schleiden di dedicarsi alla ricerca privata, spostandosi in diverse citt\u00e0 tedesche.\nScrisse saggi riguardanti la fitogenesi e fu il primo botanico a dimostrare che le diverse parti delle piante sono costituite da cellule. Riconobbe anche l'importanza del nucleo cellulare, scoperto nel 1831 dal botanico scozzese Robert Brown. Schleiden fu uno dei primi botanici tedeschi ad accettare la teoria dell'evoluzione di Charles Darwin.&lt;br&gt;\nNei suoi scritti scientifici, Schleiden sostenne sempre il filosofo Jakob Friedrich Fries nella sua lotta contro ogni tipo di speculazione che avesse influenzato la medicina e le scienze naturali durante il Romanticismo. Insieme a Theodor Schwann, Schleiden fond\u00f2 tramite la teoria cellulare, le basi della patologia cellulare di Rudolf Virchow.&lt;br&gt;\nSchleiden venne apprezzato per il suo intervento nei confronti del crescente antisemitismo degli anni settanta.&lt;br&gt;\nMatthias Jacob Schleiden mor\u00ec il 23 giugno 1881, all'et\u00e0 di 77 anni, a Francoforte sul Meno.\nLa teoria cellulare.\nIl contributo di Schleiden e di Schwann all\u2019elaborazione e alla diffusione della teoria cellulare \u00e8 difficile da valutare, in quanto la loro opera \u00e8 complessa, e non sempre inquadrabile nei canoni stabiliti successivamente dalla citologia, e non \u00e8 sempre possibile definire l\u2019impulso dato dai due autori rispetto a quanto era stato gi\u00e0 fatto nello studio delle cellule animali e vegetali. La novit\u00e0 pi\u00f9 importante pu\u00f2 essere considerata l\u2019importanza attribuita nelle loro ricerche e nella elaborazione teorica al nucleo cellulare come centro formatore. Un concetto rimarcato con forza nelle loro opere \u00e8 che il possesso di un nucleo singolo \u00e8 una caratteristica essenziale di tutte le cellule, sia animali che vegetali. Il loro lavoro nel suo complesso fu il passo decisivo per l\u2019affermarsi della corrispondenza o omologia fra tutte le cellule, sia animali che vegetali.&lt;br&gt;\nLa nuova dimensione della morfologia e della fisiologia dell\u2019organismo che emerge dalla teoria cellulare di Schleiden e Schwann modifica in profondit\u00e0 il modo stesso di considerare l\u2019organizzazione biologica, introducendo fin dall\u2019inizio un principio di organizzazione gerarchica. Questo principio resta uno dei cardini della teoria cellulare ancora oggi.&lt;br&gt;\nPer capire come si \u00e8 arrivati alla formulazione della teoria cellulare bisogna analizzare tre tappe storiche.&lt;br&gt;\nLa prima risale al XVII secolo grazie alle osservazioni effettuate sulle cellule da Robert Hooke tramite l\u2019utilizzo di uno dei primi esemplari di microscopio.&lt;br&gt;\nLa seconda risale alla met\u00e0 del XIX secolo, periodo in cui Matthias Jacob Schleiden e Theodor Schwann, scoprirono rispettivamente che tutte le piante e tutti gli animali sono formati da cellule.&lt;br&gt;\nLa terza, circa una ventina di anni dopo, si deve al tedesco Rudolf Virchow il quale afferm\u00f2 che ogni cellula deriva da un\u2019altra cellula preesistente. \nDa queste conclusioni \u00e8 stato possibile formulare la teoria cellulare: \nLa teoria cellulare di Schleiden e Schwann ebbe una rapida diffusione e determin\u00f2 in misura rilevante le successive ricerche di anatomia microscopica, sino a circa il 1860. Questo periodo fu dedicato alla conferma della teoria del citoblastema nella formazione delle cellule e alla estensione della base osservativa per l\u2019affermazione che le cellule erano un comune denominatore di tutte le creature viventi.\nDivisione cellulare.\nIl nucleo, che aveva svolto un ruolo cruciale nelle teorie sull'origine delle cellule di Schleiden e Schwann, ma che era diventato molto meno importante con la diffusione della teoria protoplasmatica della vita e del concetto di \"sostanza vitale\", riacquista un ruolo centrale.&lt;br&gt;\nA partire dagli anni settanta molti ricercatori studiarono il modo in cui il nucleo si divide e descrissero le varie fasi del processo della mitosi.&lt;br&gt;\nI risultati di queste ricerche microscopiche furono per molti aspetti sorprendenti: il nucleo si divideva con un processo estremamente complesso, molto pi\u00f9 complesso di quanto era stato immaginato per la divisione cellulare dato che la cellula era considerata poco pi\u00f9 di una piccola quantit\u00e0 di materia racchiusa da una parete cellulare. Di conseguenza si pensava che la cellula si dividesse con un singolo processo di ingrandimento, e successiva scissione in due parti del materiale di cui \u00e8 composto il nucleo. Da questo problema emerse l'insieme delle ricerche sulla divisione nucleare e sullo studio del comportamento morfologico prima, e poi fisiologico e chimico, dei corpi colorabili (cromosomi) che erano stati individuati.&lt;br&gt;\nLe ricerche sul modo in cui si divide il nucleo si svilupparono in tre fasi distinte. Nella prima fase, che va dal 1842 al 1870, ci furono alcune osservazioni, non coordinate fra loro e quasi casuali, sull'esistenza nel nucleo di piccole strutture a cui tuttavia non veniva prestata particolare attenzione. Nella seconda fase, breve ma estremamente intensa, che va dal 1871 al 1878, si svolsero una serie di osservazioni sulla metafase e sull'anafase, che furono considerate stadi normali della moltiplicazione nucleare. Nella terza fase, dal 1878 alla fine del secolo, furono descritte le altre fasi della divisione nucleare, in particolare la profase e la telofase, e fu dimostrato che i cromosomi si replicano per mezzo di una divisione longitudinale e che il loro numero \u00e8 costante per le cellule somatiche di una data specie.\nDas Meer: la storia dello sviluppo.\nGli studi di Schleiden si concentrarono anche sull\u2019evoluzione embrionale di alcuni organismi viventi. Le conoscenze apprese confluirono nell\u2019opera \"Das Meer\" pubblicata nel 1867. All\u2019interno dell\u2019opera Schleiden trasse ispirazione dalla concezione harveyana secondo la quale \u00abtutto quello che vive, viene creato dall\u2019uovo\u00bb.&lt;br&gt;\nNegli ultimi anni della sua carriera, infatti, William Harvey - medico inglese che per primo dimostr\u00f2 sperimentalmente la circolazione sanguigna - si dedic\u00f2 allo studio dell\u2019embriologia pubblicando nel 1651 un trattato intitolato \"Exercitationes de generatione animalium\". Seguendo l'esempio di Aristotele e di Girolamo Fabrici d'Acquapendente, Harvey esamin\u00f2 le uova di gallina per seguire giornalmente lo sviluppo dell'embrione. Egli arriv\u00f2 alla conclusione che il seme non entra in contatto con l'uovo, ma che il principio formativo viene trasmesso dal seme all'uovo per via non materiale.&lt;br&gt;\nHarvey riteneva che nuove parti si sviluppavano da quelle preesistenti: lo sviluppo era, dunque, un processo autonomo in quanto il materiale contenuto nell'uovo aveva la capacit\u00e0 di evolvere naturalmente e agenti esterni, quali il seme, non avevano alcun ruolo.&lt;br&gt;\nLe ricerche di Harvey avevano il supporto di numerose osservazioni anatomiche. Il \"De Generatione\", tuttavia, ebbe scarsa fortuna perch\u00e9 nel XVII secolo venne alla ribalta la teoria rivale della preformazione (secondo cui l'embrione \u00e8 preformato e ha solo bisogno di crescere) e l'approccio harveyano, sostanzialmente aristotelico, fu dimenticato.&lt;br&gt;\nLa conclusione alla quale pervenne Harvey secondo la quale \u00abtutto quello che vive, viene creato dall\u2019uovo\u00bb si limitava solamente al mondo animale: una chiara opposizione nei confronti dei sostenitori della teoria della preformazione. La frase di Harvey fu pronunciata per contrastare tutti coloro i quali fossero contrari a pensare che gli animali non si originavano dall\u2019uovo.&lt;br&gt;\nDopo Harvey, fu Francesco Redi, medico italiano, nel 1668 a pronunciare \u00abomne animal per animales parentes\u00bb (ogni animale deriva da altri animali). Anche questa frase era indirizzata a tutti coloro i quali erano sostenitori della teoria della preformazione.&lt;br&gt;\nI successivi studiosi della natura generalizzarono e semplificarono tale nozione dimostrando che non valeva solo per gli animali, ma anche per le piante, e che si basava sul concetto fondamentale di cellula vivente secondo il quale \u00abogni cellula deriva da un\u2019altra cellula\u00bb.&lt;br&gt;\nTraendo ispirazione tanto da Redi quanto da Harvey, Schleiden proiett\u00f2 i suoi interessi nello studio dell\u2019embriologia animale con particolare riferimento allo sviluppo degli uccelli e delle meduse.&lt;br&gt;\nLo studio dell\u2019evoluzione dei vertebrati si concentr\u00f2 sulle uova degli uccelli per la facilit\u00e0 e la praticit\u00e0 di questi ultimi nell\u2019essere studiati; infatti gi\u00e0 in tempi remoti si era capito che per far schiudere un uovo servivano solamente aria e un\u2019adeguata temperatura. \nSchleiden, partendo da tale principio, aveva creato un \u00abforno covatoio\u00bb costituito da piccoli pannelli di lamiera riscaldati da una lampada dove l\u2019uovo, appena covato, era posto su un tessuto di cotone.&lt;br&gt;\nSul guscio di ogni uovo appena covato veniva riportato l\u2019orario per avere un maggior controllo nell\u2019osservazione dello stesso che al ventunesimo giorno si sarebbe schiuso.&lt;br&gt;\nSecondo Schleiden l\u2019uovo era una cellula caratterizzata da una delicata pelle (guscio) con potenziale creativit\u00e0 all\u2019interno. Si evidenzi\u00f2 un dubbio ovvero se l\u2019uovo venisse espulso dal grembo materno cos\u00ec com\u2019era oppure se ricevesse dall\u2019organismo materno un rivestimento, frutto delle sostanze proteiche prodotte dalla madre come avveniva generalmente negli animali che covavano uova.&lt;br&gt;\nSchleiden concluse che negli uccelli si assiste alla formazione di un rivestimento proteico non calcificato che avvolge l\u2019uovo, lo protegge e che viene rotto dal pulcino al momento della nascita.&lt;br&gt;\nL\u2019evoluzione dell\u2019embrione segue dei passi fondamentali, la formazione dell'uccello avviene a partire dal tuorlo il quale \u00e8 destinato a scomparire man mano che procede lo sviluppo. L\u2019aria penetra attraverso il guscio poroso dell\u2019uovo che consente all\u2019embrione di respirare e di espellere l\u2019aria consumata.&lt;br&gt;\nIntorno ai primi giorni si assiste alla formazione dei vasi sanguigni che iniziano a collegarsi tra loro formando un sistema vascolare. Entro la fine del quarto giorno di incubazione l\u2019embrione ha tutti gli organi necessari per sostenere la vita dopo la schiusa. Con l\u2019arrivo del settimo giorno le ali e le zampe cominciano a distinguersi molto bene, il cuore risulta completamente racchiuso nella cavit\u00e0 toracica. Dopo il decimo giorno iniziano ad essere visibili le prime piume e il becco si indurisce. Il quattordicesimo giorno si formano gli artigli alla base delle zampe; tutto il corpo che prima era in posizione orizzontale si sposta in posizione verticale pronto per la schiusa. L\u2019uccello, a questo punto, perfora la camera d\u2019aria dando il via libera alla respirazione polmonare e ottiene lo spazio sufficiente per muoversi; infine spacca con il becco il guscio per uscire ritrovandosi nel mondo esterno.&lt;br&gt;\nPer quanto concerne lo sviluppo embrionale delle meduse Schleiden studi\u00f2 la medusa quadrifoglio Aurelia aurita.&lt;br&gt;\nIl ciclo vitale della medusa quadrifoglio ha inizio con un uovo rilasciato dall\u2019individuo adulto nel mare, dove viene fecondato. L\u2019uovo fecondato matura aumentando di dimensione fino a divenire una larva che si ancora al fondale marino; cominciano a formarsi le estremit\u00e0 che daranno vita ai tentacoli.&lt;br&gt;\nLa larva pu\u00f2 rimanere ancorata ai fondali per anni finch\u00e9 non inizia a produrre per gemmazione piccoli anelli: le giovani meduse. Esse, al momento del distacco, sono piccole e sottili e hanno solo vagamente l\u2019aspetto delle meduse adulte che diventeranno.\nSi assiste progressivamente alla formazione degli occhi. Si arriva allo stadio finale, ovvero alla completa trasformazione, quando la medusa \u00e8 capace di ri-svilupparsi.\nContributi alla botanica.\nIl lavoro scientifico di Schleiden inizi\u00f2 su una problematica che aveva ricevuto una grande attenzione nei decenni precedenti, la fitogenesi, i processi di formazione delle piante a partire dal seme. In un lavoro celebre \"Beitr\u00e4ge zur Phytogenesis\" (Contributi alla Fitogenesi), pubblicato nel 1838, che fu tradotto immediatamente in francese ed in inglese, Schleiden tratta del problema dello sviluppo delle cellule, sia nel processo di formazione della pianta, sia per quanto riguarda lo sviluppo di nuove cellule nella pianta stessa.&lt;br&gt;\nIn questo articolo si sostiene il ruolo del nucleo cellulare che Schleiden riprende da Robert Brown e chiama \"citoblasto\", nella formazione di nuove cellule e si introduce il concetto di identit\u00e0 morfologica di tutte le specie cellulari, in base all'identit\u00e0 della loro genesi.\nLa cellula diviene l'unit\u00e0 costitutiva del mondo vegetale ed ogni pianta \u00e8 considerata un aggregato di \"esseri isolati, individualizzati, definiti: di cellule\".&lt;br&gt;\nOgni cellula, secondo un modello che diverr\u00e0 rapidamente classico, \u00abconduce una doppia vita\u00bb, una indipendente ed autonoma ed un'altra \u00abmediata, in quanto la cellula fa parte integrante della pianta\u00bb. Di conseguenza il processo vitale delle cellule \u00e8 il fondamento \"sia della fisiologia vegetale che della fisiologia comparata in generale\".&lt;br&gt;\nIl problema centrale \u00e8 dunque: come si produce questo \u00abpiccolo organismo particolare, la cellula?\u00bb. Questo punto viene poi ripreso in un trattato di botanica del 1842, dove il concetto di individualit\u00e0 diviene la base teorica per lo studio della pianta nel suo complesso: \u00abdato che le cellule organiche elementari presentano una marcata individualit\u00e0, poich\u00e9 in esse si trova l'espressione pi\u00f9 generale della nozione di pianta, occorre innanzitutto studiare questa cellula come fondamento di tutto il mondo vegetale\u00bb.&lt;br&gt;\nIl manuale di botanica di Schleiden, apparso in due parti nel 1842 e 1843, con il titolo \"Grundz\u00fcge der wissenschaftlichen Botanik\" (Lineamenti di botanica scientifica), ebbe un impatto notevolissimo sulla disciplina, anche per le indicazioni metodologiche che il libro conteneva. Tali indicazioni furono poi sviluppate nelle edizioni successive.&lt;br&gt;\nRifiutando il modo tradizionale di trattare i problemi della botanica, prima basato sui problemi della classificazione, da cui discendevano assiomaticamente le conoscenze, e poi dominato dalle teorie della filosofia della natura, Schleiden si fa sostenitore di un metodo induttivo, basato sull'osservazione dei fatti e sul rifiuto delle generalizzazioni filosofiche (l'opposto di quanto far\u00e0 Schwann nella fase finale della sua carriera). Anche nell'impostazione il libro stabilisce un nuovo modello iniziando dalla descrizione degli elementi che costituiscono le piante, passando poi alla cellula e infine alla morfologia.\nContributi alla farmaceutica.\nSchleiden rese utili le sue nuove conoscenze anche per la farmaceutica. Nel 1851 pubblic\u00f2 il suo \u201cManuale di botanica medico-farmaceutica\u201d (Handbuch der medicinisch-pharmaceutischen Botanik) e nel 1857 il suo \u201cManuale della farmacognosia botanica\u201d (Handbuch der botanischen Pharmacognosie), la prima grande opera dell\u2019anatomia microscopica delle droghe farmaceutiche che egli tratt\u00f2 particolarmente nel dettaglio nelle monografie. Tra queste si annoverano la corteccia di china, gi\u00e0 commercializzata in molte tipologie differenti, e la salsapariglia. Schleiden si dedic\u00f2 all\u2019insegnamento della farmacognosia non solo a livello universitario, ma anche presso l\u2019istituto privato farmaceutico di Ferdinand Wackenroder a Jena."}
{"id": "1527617", "revid": "124123", "url": "https://it.wikipedia.org/wiki?curid=1527617", "title": "Nati nel 64 a.C.", "text": ""}
{"id": "1527618", "revid": "110157", "url": "https://it.wikipedia.org/wiki?curid=1527618", "title": "Jata\u00ed", "text": "Jata\u00ed \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527620", "revid": "124123", "url": "https://it.wikipedia.org/wiki?curid=1527620", "title": "Morti nel 647", "text": ""}
{"id": "1527623", "revid": "124123", "url": "https://it.wikipedia.org/wiki?curid=1527623", "title": "Morti nel 652", "text": ""}
{"id": "1527627", "revid": "124123", "url": "https://it.wikipedia.org/wiki?curid=1527627", "title": "Morti nel 655", "text": ""}
{"id": "1527628", "revid": "287204", "url": "https://it.wikipedia.org/wiki?curid=1527628", "title": "Mauril\u00e2ndia", "text": "Mauril\u00e2ndia \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527629", "revid": "124123", "url": "https://it.wikipedia.org/wiki?curid=1527629", "title": "Morti nel 660", "text": ""}
{"id": "1527633", "revid": "124123", "url": "https://it.wikipedia.org/wiki?curid=1527633", "title": "Morti nel 661", "text": ""}
{"id": "1527634", "revid": "110157", "url": "https://it.wikipedia.org/wiki?curid=1527634", "title": "Mineiros", "text": "Mineiros \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527635", "revid": "124123", "url": "https://it.wikipedia.org/wiki?curid=1527635", "title": "Morti nel 662", "text": ""}
{"id": "1527636", "revid": "124123", "url": "https://it.wikipedia.org/wiki?curid=1527636", "title": "Morti nel 663", "text": ""}
{"id": "1527637", "revid": "767487", "url": "https://it.wikipedia.org/wiki?curid=1527637", "title": "Montividiu", "text": "Montividiu \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527638", "revid": "124123", "url": "https://it.wikipedia.org/wiki?curid=1527638", "title": "Nati nel 668", "text": ""}
{"id": "1527642", "revid": "287204", "url": "https://it.wikipedia.org/wiki?curid=1527642", "title": "Palestina de Goi\u00e1s", "text": "Palestina de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527644", "revid": "190245", "url": "https://it.wikipedia.org/wiki?curid=1527644", "title": "Critiche sul Trusted Computing", "text": ""}
{"id": "1527645", "revid": "124123", "url": "https://it.wikipedia.org/wiki?curid=1527645", "title": "Morti nel 67", "text": ""}
{"id": "1527647", "revid": "122649596", "url": "https://it.wikipedia.org/wiki?curid=1527647", "title": "Maserati Barchetta", "text": "La Barchetta \u00e8 un'autovettura da competizione prodotta dalla Maserati tra il 1991 ed il 1992 per partecipare a un trofeo monomarca.\nLa vettura avrebbe dovuto riprendere lo spirito delle gloriose Maserati 350 e 450 del passato ed essere prodotta in circa 30 esemplari. \nLa progettazione venne affidata alla matita di Carlo Gaino dello studio \"Synthesis Design\" gi\u00e0 noto per la Lancia Delta ECV II e l'Alfa Romeo GTA (su base Alfa Romeo 155) e che in seguito svilupper\u00e0 anche la De Tomaso Guar\u00e0 e la Lotus Elise: il risultato fu una vera auto da corsa caratterizzata da prestazioni uniche, garantite da un peso ridottissimo di soli 800\u00a0kg e un'altezza inferiore al metro, che in aggiunta al poderoso motore 2.0 V6 proveniente dalla Biturbo, portato a ben 315cv e disposto in posizione centrale, gli consentivano di superare agevolmente i 300\u00a0km/h.\nNel 1991 quando inizi\u00f2 la commercializzazione, per impossessarsi di una Barchetta era necessario sborsare 148 milioni di lire, a cui ne andavano aggiunti altri dodici circa per partecipare ad ogni evento del trofeo monomarca Maserati.\nAnche se non si hanno dati certi, \u00e8 risaputo che almeno uno degli esemplari prodotti \u00e8 stato modificato ed adeguato alle specifiche per poter circolare su strada."}
{"id": "1527649", "revid": "124123", "url": "https://it.wikipedia.org/wiki?curid=1527649", "title": "Morti nel 670", "text": ""}
{"id": "1527650", "revid": "287204", "url": "https://it.wikipedia.org/wiki?curid=1527650", "title": "Perol\u00e2ndia", "text": "Perol\u00e2ndia \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527653", "revid": "124123", "url": "https://it.wikipedia.org/wiki?curid=1527653", "title": "Morti nel 671", "text": ""}
{"id": "1527654", "revid": "287204", "url": "https://it.wikipedia.org/wiki?curid=1527654", "title": "Portel\u00e2ndia", "text": "Portel\u00e2ndia \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s.\nFondato il 14 novembre 1963, \u00e8 uno dei quattro comuni enclave del Brasile, totalmente inglobato in quello di Mineiros.\nGli altri tre sono: Arroio do Padre, \u00c1guas de S\u00e3o Pedro e Lad\u00e1rio."}
{"id": "1527665", "revid": "124123", "url": "https://it.wikipedia.org/wiki?curid=1527665", "title": "Morti nel 678", "text": ""}
{"id": "1527666", "revid": "320578", "url": "https://it.wikipedia.org/wiki?curid=1527666", "title": "Interail", "text": ""}
{"id": "1527667", "revid": "110157", "url": "https://it.wikipedia.org/wiki?curid=1527667", "title": "Rio Verde", "text": "Rio Verde \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527670", "revid": "124123", "url": "https://it.wikipedia.org/wiki?curid=1527670", "title": "Nati nel 68 a.C.", "text": ""}
{"id": "1527671", "revid": "124123", "url": "https://it.wikipedia.org/wiki?curid=1527671", "title": "Morti nel 68 a.C.", "text": ""}
{"id": "1527674", "revid": "124123", "url": "https://it.wikipedia.org/wiki?curid=1527674", "title": "Morti nel 684", "text": ""}
{"id": "1527675", "revid": "123304357", "url": "https://it.wikipedia.org/wiki?curid=1527675", "title": "Santa Helena de Goi\u00e1s", "text": "Santa Helena de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527676", "revid": "287204", "url": "https://it.wikipedia.org/wiki?curid=1527676", "title": "Santa Rita do Araguaia", "text": "Santa Rita do Araguaia \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527677", "revid": "149587", "url": "https://it.wikipedia.org/wiki?curid=1527677", "title": "Torre del Diavolo (Wyoming)", "text": ""}
{"id": "1527678", "revid": "287204", "url": "https://it.wikipedia.org/wiki?curid=1527678", "title": "Santo Ant\u00f4nio da Barra", "text": "Santo Ant\u00f4nio da Barra \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527680", "revid": "287204", "url": "https://it.wikipedia.org/wiki?curid=1527680", "title": "Serran\u00f3polis", "text": "Serran\u00f3polis \u00e8 un comune del Brasile nello Stato del Goi\u00e1s, parte della mesoregione del Sul Goiano e della microregione del Sudoeste de Goi\u00e1s."}
{"id": "1527683", "revid": "124123", "url": "https://it.wikipedia.org/wiki?curid=1527683", "title": "Nati nel 69 a.C.", "text": ""}
{"id": "1527684", "revid": "767487", "url": "https://it.wikipedia.org/wiki?curid=1527684", "title": "Vincenzo Corghi", "text": "Biografia.\nLa sua esperienza politica costituisce un segmento importante nella storia dei rapporti tra l'Italia e l'Unione Sovietica, sia sul piano culturale che su quello strettamente politico. Militante nelle file della Resistenza, Corghi si iscrisse al Partito Comunista Italiano nel 1944, ed ebbe in seguito l'opportunit\u00e0 di risiedere a lungo nell'URSS dove complet\u00f2 i suoi studi nel 1958.\nL'attivit\u00e0 politica di Corghi nell'immediato dopoguerra e sino agli anni sessanta si svolse soprattutto in campo sindacale: operaio presso la Breda gi\u00e0 nel 1941, fu infatti segretario della federazione dei tessili e metalmeccanici a Monza, segretario provinciale dei tessili di Como e infine, dal 1958 al 1964, segretario responsabile della Camera Confederale del lavoro di Como; questo contatto diretto col mondo del lavoro di un Paese in piena ricostruzione acu\u00ec certamente la sua sensibilit\u00e0 al problema dei diritti di strati sociali subalterni, abituandolo al \"gradualismo politico\" proprio delle rivendicazioni sindacali e spesso lontano in quegli anni dalla spinta rivoluzionaria presente, con Pietro Secchia, negli stessi vertici del Partito Comunista. All'interno del PCI Corghi ricopr\u00ec incarichi di sempre maggior responsabilit\u00e0: segretario della Federazione comasca. All'inizio degli anni settanta, fu consigliere comunale in Como e membro del comitato regionale lombardo del partito sino alla sua elezione nel 1964 alla Camera dei deputati. Nel 1981, infine, 2 anni dopo la fine del suo quarto mandato parlamentare, entr\u00f2 a far parte della commissione internazionale e del Consiglio nazionale del PCI.\nNel corso della sua esperienza parlamentare, Corghi partecip\u00f2 a vivaci dibattiti quale componente della Commissione Affari Esteri ed Emigrazione, della quale fu segretario dal 1972 al 1976: i suoi interventi, in occasioni dei disegni di legge sulle iniziative scolastiche per i lavoratori italiani all'estero (1971), sulla istituzione di una Conferenza nazionale dell'emigrazione (1974) e sulla istituzione del Comitato interministeriale per l'emigrazione (CIEM, 1975) furono altrettanto occasioni di impegno in difesa degli emigrati con pressanti richieste di azioni pi\u00f9 decise in loro favore da parte del Governo italiano e al tempo stesso, rivendicando una pi\u00f9 ampia partecipazione degli emigranti e dei sindacati dei lavoratori agli organi consultivi governativi. Su questi temi Corghi present\u00f2 due proposte di legge alla Camera dei deputati, e fu cofirmatario di numerose altre.\nAlla fine del 1975 divenne Segretario generale dell\"'Associazione Italia-URSS\", un'associazione priva di carattere partitico ma chiaramente esposta sin dall'anno della sua fondazione (1946) alle pressioni propagandistiche di una Russia spesso in difficolt\u00e0 nel corso della \"guerra fredda\" ed i successivi tentativi di avviare il processo di distensione. La direzione dell'Associazione assorb\u00ec via via tutte le energie di Corghi, che tese ad aumentare le attivit\u00e0 dell'Associazione, organizzando mostre, spettacoli, convegni, viaggi specializzati, conferenze, corsi di lingua russa e rassegne cinematografiche, pubblicando due riviste (\"Realt\u00e0 sovietica\" e \"Rassegna sovietica\") e mettendo a disposizione del pubblico la ricca documentazione contenuta nella biblioteca \"Antonio Banfi\".\nNel tentativo di ampliare il dialogo ed il confronto su tutti gli aspetti della civilt\u00e0 russa in un'ottica pluralistica, Corghi svilupp\u00f2 -anticipandone la concreta realizzazione nel campo delle ideologie e della pratica politica- quel processo di distacco dalla ortodossia sovietica che era implicito nel \"policentrismo\" togliattiano della famosa intervista concessa nel giugno del 1956 a \"Nuovi Argomenti\" e che tra incertezze e ripensamenti avrebbe trovato il suo compimento nello \"strappo\" di Enrico Berlinguer e successiva svolta impressa da Gorbaciov alla politica dell'Urss. Se in Palmiro Togliatti la condanna di certe \"forme di allontanamento dalla vita democratica\" lasciava ancora posto ad una sostanziale adesione alle direttive del PCUS, ed in Berlinguer l'affermazione dell'assoluta \"autonomia\" del PCI rispetto all'Unione Sovietica era corretta da una talora eccessiva fiducia nei \"punti di comune ricerca e collaborazione\" tra i due partiti, l'opera dell'Associazione di Corghi era tesa a divulgare l'esistenza di tendenze artistiche, culturali e politiche represse dalla censura sovietica.\nIl sostegno alle forze che in Urss manifestavano una pi\u00f9 chiara adesione ai valori della democrazia, ha contrassegnato l'attivit\u00e0 dell'Associazione nei 16 anni della sua gestione, portandola spesso in contrasto con le ambizioni propagandistiche della parte sovietica, ma aumentandone per converso, il prestigio presso le istituzioni culturali e scientifiche del nostro Paese. Gli eventi che nell'Urss hanno cominciato a svilupparsi dopo l'ascesa di Gorbaciov, hanno dimostrato la lucidit\u00e0 di Corghi nel comprendere i fermenti che ancora agitano l'Unione Sovietica. Nel periodo della \"Perestrojka\" l'impegno di Corghi a favore delle spinte di rinnovamento nell'Urss si \u00e8 reso esplicito conducendo l'associazione su posizioni assai pi\u00f9 avanzate delle associazioni consimili in altri Paesi ed allineandola di fatto alla nuova politica estera del nuovo Governo italiano, dal quale ha ottenuto un riconoscimento ufficiale nella stesura del nuovo accordo culturale fra l'Italia e l'Urss. L'associazione Italia-Urss, presente in 75 citt\u00e0 italiane, \u00e8 stata in tal modo il tramite principale delle relazioni culturali tra l'Italia e l'Unione Sovietica.\nNel 1991 appoggia con convinzione la svolta voluta da Achille Occhetto aderendo al Partito Democratico della Sinistra. Insieme a Mauro Belardi ha scritto \"Il pendolo di Mosca\", pubblicato dalla Editori Riuniti nel 1997."}
{"id": "1527687", "revid": "228587", "url": "https://it.wikipedia.org/wiki?curid=1527687", "title": "Associazione Calcio Padova 1933-1934", "text": "Questa pagina raccoglie i dati riguardanti lAssociazione Calcio Padova nelle competizioni ufficiali della stagione 1933-1934.\nStagione.\nLa squadra conclude con 27 punti al terzultimo posto la stagione di Serie A e retrocede in B.\nAlla fine della stagione il presidente Hellmann cede il posto a Giovanni Mazzucato, industriale del legname."}
{"id": "1527689", "revid": "124123", "url": "https://it.wikipedia.org/wiki?curid=1527689", "title": "Morti nel 700", "text": ""}
{"id": "1527693", "revid": "124123", "url": "https://it.wikipedia.org/wiki?curid=1527693", "title": "Morti nel 701", "text": ""}
{"id": "1527694", "revid": "124123", "url": "https://it.wikipedia.org/wiki?curid=1527694", "title": "Morti nel 708", "text": ""}
{"id": "1527698", "revid": "124123", "url": "https://it.wikipedia.org/wiki?curid=1527698", "title": "Nati nel 709", "text": ""}
{"id": "1527701", "revid": "124123", "url": "https://it.wikipedia.org/wiki?curid=1527701", "title": "Morti nel 71", "text": ""}
{"id": "1527702", "revid": "95800522", "url": "https://it.wikipedia.org/wiki?curid=1527702", "title": "Teplitz", "text": "Teplitz pu\u00f2 riferirsi a:"}
{"id": "1527704", "revid": "729019", "url": "https://it.wikipedia.org/wiki?curid=1527704", "title": "Stazione di Edolo", "text": "La stazione di Edolo \u00e8 la stazione ferroviaria capolinea della ferrovia Brescia-Iseo-Edolo. Serve l'omonimo centro abitato.\nStoria.\nLa stazione di Edolo entr\u00f2 in servizio il 4 luglio 1909, all'attivazione del tronco ferroviario da Breno a Edolo.\nStrutture e impianti.\nLa stazione presenta un ampio piazzale binari di cui solo i primi due, dotati di banchina, vengono utilizzati per il servizio viaggiatori. La parte restante del piazzale \u00e8 composto da alcuni binari passanti e da altri tronchi.\nL'intera struttura \u00e8 sormontata da un sovrappasso pedonale in legno ed \u00e8 stata rinnovata con l'aggiunta di una tettoia in legno lungo il primo binario.\nPresso l'angolo anteriore destro del fabbricato viaggiatori \u00e8 presente una fontanella di acqua potabile.\nMovimento.\nLa stazione \u00e8 capolinea settentrionale dei treni RegioExpress (RE) e regionali (R) in direzione Brescia, eserciti da Trenord.\nInterscambi.\nNelle vicinanze della stazione effettuano fermata alcune linee automobilistiche interurbane, gestite da FNM Autoservizi e SAB Autoservizi."}
{"id": "1527706", "revid": "124123", "url": "https://it.wikipedia.org/wiki?curid=1527706", "title": "Morti nel 712", "text": ""}
{"id": "1527709", "revid": "124123", "url": "https://it.wikipedia.org/wiki?curid=1527709", "title": "Morti nel 715", "text": ""}
{"id": "1527711", "revid": "88740", "url": "https://it.wikipedia.org/wiki?curid=1527711", "title": "Pietrangeli", "text": ""}
{"id": "1527712", "revid": "287204", "url": "https://it.wikipedia.org/wiki?curid=1527712", "title": "Scarpa d'oro 2008", "text": "La Scarpa d'oro 2008 \u00e8 il riconoscimento calcistico che \u00e8 stato assegnato al miglior marcatore assoluto in Europa tenendo presente le marcature segnate nel rispettivo campionato nazionale per il valore del coefficiente UEFA nella stagione 2007-2008. Il vincitore del premio \u00e8 stato Cristiano Ronaldo, con 31 reti nella Premier League."}
{"id": "1527715", "revid": "124123", "url": "https://it.wikipedia.org/wiki?curid=1527715", "title": "Nati nel 718", "text": ""}
{"id": "1527718", "revid": "124123", "url": "https://it.wikipedia.org/wiki?curid=1527718", "title": "Morti nel 718", "text": ""}
{"id": "1527722", "revid": "124123", "url": "https://it.wikipedia.org/wiki?curid=1527722", "title": "Morti nel 730 a.C.", "text": ""}
{"id": "1527723", "revid": "1342115", "url": "https://it.wikipedia.org/wiki?curid=1527723", "title": "Renzo Pigni", "text": "Biografia.\nEx partigiano, fu eletto per la prima volta alla Camera dei deputati nel 1953 per il Partito Socialista Italiano, e confermato nel 1958 e nel 1963.\nSegretario della Federazione Socialista a Como, nel 1964 fu tra i fondatori del Partito Socialista Italiano di Unit\u00e0 Proletaria, per cui fu rieletto nuovamente deputato nel 1968. Allo scioglimento del partito, nel 1972, ritorn\u00f2 nel PSI, da cui usc\u00ec nel 1980 diventando un indipendente di sinistra.\nConsigliere comunale a Como dal 1951 al 1994, fu vicesindaco di Antonio Spallino. Il 30 ottobre 1992 fu eletto sindaco di Como, primo sindaco di sinistra nella storia della citt\u00e0, sostenuto da una coalizione formata dalla Democrazia Cristiana, Partito Socialista Italiano, Federazione dei Verdi e Partito Democratico della Sinistra, con l'appoggio esterno del Partito Repubblicano Italiano e del Partito Socialista Democratico Italiano.\nSi dimise nell'ottobre 1993, a causa di contrasti nella maggioranza sui temi dell'edilizia e del piano urbanistico. Lasci\u00f2 quindi la politica pochi mesi dopo, su consiglio medico, dopo essere stato colpito da infarto.\n\u00c8 stato premiato dal Comune di Como con l'Abbondino d'oro, la massima onorificenza cittadina, in riconoscimento per il suo impegno politico, sociale e istituzionale."}
{"id": "1527724", "revid": "1086846", "url": "https://it.wikipedia.org/wiki?curid=1527724", "title": "Associazione Calcio Padova 1934-1935", "text": "Questa pagina raccoglie i dati riguardanti l'Associazione Fascista Calcio Padova nelle competizioni ufficiali della stagione 1934-1935."}
{"id": "1527727", "revid": "124123", "url": "https://it.wikipedia.org/wiki?curid=1527727", "title": "Morti nel 740", "text": ""}
{"id": "1527728", "revid": "124123", "url": "https://it.wikipedia.org/wiki?curid=1527728", "title": "Nati nel 742", "text": ""}
{"id": "1527730", "revid": "6923", "url": "https://it.wikipedia.org/wiki?curid=1527730", "title": "IMAM Ro.63", "text": "LIMAM Ro.63 era un monomotore ad ala alta da collegamento e ricognizione prodotto in piccola serie dall'azienda italiana Industrie Meccaniche Aeronautiche Meridionali (IMAM) negli anni quaranta.\nDotato di caratteristiche STOL equivalenti al tedesco Fieseler Fi 156 \"Storch\", venne impiegato dalla Regia Aeronautica sia nel contesto europeo che coloniale durante il periodo della seconda guerra mondiale\nStoria del progetto.\nDopo aver acquistato dalla Germania un Fieseler Fi 156 \"Storch\" ed averne valutato le qualit\u00e0, la Regia Aeronautica nel novembre del 1938 indisse un bando in cui invitava le aziende aeronautiche italiane a progettare un velivolo di costruzione semplice da destinare principalmente alla flotta coloniale dell'Africa Orientale Italiana, che avesse la capacit\u00e0 di trasportare 3 persone ed una barella. Nel giro di pochi mesi vennero presentati due progetti. la A.V.I.S. (Avio Industrie Stabiensi), una consociata Caproni present\u00f2 il C.4, un monomotore ad ala bassa, mentre la IMAM present\u00f2 il suo Ro.63, progettato da Giovanni Galasso, il quale sarebbe risultato vincitore del concorso.\nIl Ro.63 era un velivolo realizzato in tecnica mista mista, concettualmente simile allo \"Storch\" adottato da prima dell'inizio del conflitto dalla Luftwaffe, e che ne riproduceva le capacit\u00e0 di poter effettuare decolli ed atterraggi in spazi ridotti. Al contrario del modello tedesco, che dalla versione C era dotata di una mitragliatrice MG 15 rivolta verso la parte posteriore, per il Ro.63 non venne previsto alcun armamento difensivo.\nLe caratteristiche del Ro.63 si rivelarono pi\u00f9 che soddisfacenti tanto che nel dicembre del 1941 lo stesso Generale Rino Corso Fougier, l'allora Capo di Stato Maggiore dell'Arma Aerea, ne commission\u00f2 100 esemplari imponendo per\u00f2 l'utilizzo del motore di produzione nazionale Isotta Fraschini Beta. Questo, che era afflitto da noti problemi di affidabilit\u00e0 legati all'alimentazione, conferm\u00f2 tutti i problemi anche installato su uno dei 6 esemplari di preserie del Ro.63, considerati tanto insormontabili da annullarne la precedente commessa per cambiarla in 150 esemplari dotati questa volta dell'originario motore tedesco. In seguito per\u00f2 alla diminuita disponibilit\u00e0 degli Hirth, la produzione dei successivi 150 velivoli non venne nemmeno mai iniziata.\nTecnica.\nL'IMAM Ro.63 era un monomotore ad ala alta controventata a struttura mista con caratteristiche STOL di aspetto simile al tedesco Fieseler Fi 156 \"Storch\".\nLa fusoliera era realizzata in tubi saldati, rivestita anteriormente in lamiera e posteriormente in tela. La cabina di pilotaggio era costituita anteriormente da due posti affiancati, con un unico volantino di guida posizionabile a destra o a sinistra, e posteriormente da una sezione in cui era ricavato un posto riservato al marconista ed un altro ad un eventuale passeggero. Nelle missioni di soccorso l'accesso alla barella era garantito da un portello incernierato sulla parte superiore della fusoliera. Posteriormente terminava in un impennaggio classico monoderiva con piani orizzontali controventati superiormente da un diagonale.\nL'ala, a pianta rettangolare, era montata alta, incernierata su una struttura bilongherone in duralluminio, con centine in legno ricoperte da pannelli in legno telato, ed era dotata di un sistema di ipersostentazione con alette Handley-Page sul bordo d'attacco.\nIl carrello d'atterraggio era semplice, fisso, biciclo anteriore con elementi ammortizzati integrato posteriormente da un ruotino d'appoggio posizionato sotto la coda.\nLa propulsione era affidata al motore Hirth HM 508, un otto cilindri a V rovesciata raffreddato ad aria di produzione tedesca e destinato ai velivoli leggeri, abbinato ad un'elica bipala a passo variabile.\nImpiego operativo.\nGli esemplari prodotti iniziarono ad essere assegnati dall'estate 1941 ai reparti di osservazione aerea della Regia Aeronautica inquadrati nell'Aviazione Ausiliaria del Regio Esercito, equipaggiando la 27\u00aa Squadriglia Ricognizione basata all'aeroporto di Roma-Centocelle e la 132\u00aa Squadriglia del 76\u00ba Gruppo di Osservazione Aerea basato a Zuara, in Libia.\nIn conseguenza dell'attrito bellico e della difficolt\u00e0 a reperire i pezzi di ricambio per il motore, alla data del 31 luglio 1943 dei 6 costruiti ne risultava efficiente un solo esemplare.\nAl termine del conflitto, il capitano Manfredi della riunificata aeronautica militare, date le ottime qualit\u00e0 del progetto propose di rimettere in produzione il Ro.63 con un diverso motore, ma alla IMAM non si trov\u00f2 pi\u00f9 alcuna traccia n\u00e9 dei disegni costruttivi n\u00e9 della documentazione originale dell'aereo. Pertanto l'idea, invero ottima date le caratteristiche del velivolo, dovette essere abbandonata."}
{"id": "1527731", "revid": "124123", "url": "https://it.wikipedia.org/wiki?curid=1527731", "title": "Morti nel 744", "text": ""}
{"id": "1527732", "revid": "124123", "url": "https://it.wikipedia.org/wiki?curid=1527732", "title": "Morti nel 756", "text": ""}
{"id": "1527734", "revid": "124123", "url": "https://it.wikipedia.org/wiki?curid=1527734", "title": "Nati nel 772", "text": ""}
{"id": "1527735", "revid": "1343317", "url": "https://it.wikipedia.org/wiki?curid=1527735", "title": "Patata di Zeri", "text": "La patata di Zeri, \u00e8 una variet\u00e0 di patata\ncoltivata nella parte pi\u00f9 alta del bacino del Magra nel Comune di Zeri nella provincia di Massa-Carrara.\nI terreni di coltura, variano dai 500 fino a raggiungere altitudini di 1500 metri. \nLa tradizione fa risalire questa coltura al terzo quarto del XVIII secolo, quando un certo Biagio Grilli di Adelano piant\u00f2 un paio di tuberi ottenuti da montanari parmigiani reduci dalla Germania.\nCaratteristiche.\nSono tre le variet\u00e0: \nrossa\nbianca \nzale\nUtilizzi.\nLa patata di Zeri, molto saporita \u00e8 ottima sia lessa che al forno. Viene utilizzata, tra l'altro, in un piatto tipico lunigiano, l'agnello cotto nei testi, il cui ingrediente principale \u00e8 un altro prodotto agroalimentare tipico: l'agnello zerasco."}
{"id": "1527739", "revid": "124123", "url": "https://it.wikipedia.org/wiki?curid=1527739", "title": "Nati nel 778", "text": ""}
{"id": "1527740", "revid": "124123", "url": "https://it.wikipedia.org/wiki?curid=1527740", "title": "Morti nel 778", "text": ""}
{"id": "1527742", "revid": "124123", "url": "https://it.wikipedia.org/wiki?curid=1527742", "title": "Morti nel 785", "text": ""}
{"id": "1527750", "revid": "124123", "url": "https://it.wikipedia.org/wiki?curid=1527750", "title": "Nati nell'801", "text": ""}
{"id": "1527753", "revid": "124123", "url": "https://it.wikipedia.org/wiki?curid=1527753", "title": "Morti nell'805", "text": ""}
{"id": "1527756", "revid": "124123", "url": "https://it.wikipedia.org/wiki?curid=1527756", "title": "Nati nell'806", "text": ""}
{"id": "1527759", "revid": "124123", "url": "https://it.wikipedia.org/wiki?curid=1527759", "title": "Nati nell'810", "text": ""}
{"id": "1527760", "revid": "124123", "url": "https://it.wikipedia.org/wiki?curid=1527760", "title": "Morti nell'812", "text": ""}
{"id": "1527763", "revid": "124123", "url": "https://it.wikipedia.org/wiki?curid=1527763", "title": "Morti nell'816", "text": ""}
{"id": "1527765", "revid": "124123", "url": "https://it.wikipedia.org/wiki?curid=1527765", "title": "Nati nell'825", "text": ""}
{"id": "1527766", "revid": "1342360", "url": "https://it.wikipedia.org/wiki?curid=1527766", "title": "Dinaro della Repubblica Serba", "text": "Il dinaro \u00e8 stata la valuta adottata dalla Repubblica Serba tra il 1992 e il 1993, durante la guerra dei Balcani.\nVi furono due emissioni di dinari da parte della Banca Nazionale della Republika Serba. La prima avvenne nel 1992 in parit\u00e0 con il dinaro jugoslavo riformato. La seconda emissione fu fatta il 1\u00ba ottobre 1993, adottando un cambio di 1:1.000.000 rispetto all'emissione precedente cos\u00ec da rimanere in parit\u00e0 con il dinaro iugoslavo di ottobre.\nDopo queste due emissioni la Repubblica Serba adott\u00f2 direttamente il dinaro jugoslavo (dapprima il \"dinaro del 1994\" e successivamente il \"nuovo dinaro\") fino al 1998, quando, in esecuzione degli accordi di Dayton venne adottato il Marco bosniaco.\nPer entrambe le emissioni furono prodotte unicamente banconote. Per la prima in tagli da 10 a 10 miliardi di dinari, per la seconda da 5.000 a 50 miliardi di dinari. Il disegno delle due emissioni fu pressoch\u00e9 identico. Nell'emissione del 1992 era presente lo stemma nazionale su entrambe le facce. Nell'emissione del 1993 era presente lo stemma nazionale sul fronte, mentre il verso riportava un ritratto di Petar Ko\u010di\u0107. Alcuni banconote della seconda emissione furono prodotte come sovrastampe di quella precedente.\nPoich\u00e9 la repubblica Serba non ottenne il riconoscimento della comunit\u00e0 internazionale, il dinaro non ebbe mai un codice ISO 4217."}
{"id": "1527767", "revid": "767487", "url": "https://it.wikipedia.org/wiki?curid=1527767", "title": "Abadia de Goi\u00e1s", "text": "Abadia de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527768", "revid": "124123", "url": "https://it.wikipedia.org/wiki?curid=1527768", "title": "Nati nell'83 a.C.", "text": ""}
{"id": "1527769", "revid": "110157", "url": "https://it.wikipedia.org/wiki?curid=1527769", "title": "Nitrito di amile", "text": "Il nitrito di amile \u00e8 l'estere del 3-metilbutanolo e dell'acido nitroso.\nSi presenta come liquido incolore. Agisce sui mammiferi come vasodilatatore per cui \u00e8 stato, in passato, usato nella terapia dell'angina; \u00e8 stato altres\u00ec utilizzato nel trattamento delle intossicazioni da cianuro, in virt\u00f9 degli equilibri chimici tra metaemoglobina e cianoemoglobina. Ha effetti psicotropi se assunto per via inalatoria. Il nome indica in realt\u00e0 una classe di composti isomeri diversi, di cui i pi\u00f9 noti e diffusi sono due, n-amilico e isoamilico.\nImpieghi e sintesi.\nIl nitrito d'amile in passato era usato per il trattamento di alcune patologie cardiache come l'angina pectoris, ma le sue indicazioni mediche oggi si limitano alle intossicazioni da cianuro, usi comuni anche ad altri nitriti alchilici. Viene abitualmente sintetizzato per reazione di esterificazione tra l'acido nitroso, sintetizzato contemporaneamente, e il relativo alcool alifatico. Viene utilizzato come stupefacente (con il nome gergale di popper) in quanto induce un brevissimo stato di euforia, a cui fa per\u00f2 seguito un \"rebound\" depressivo, e un abbassamento della pressione sanguigna. Interagisce farmacologicamente con numerose sostanze.\nParticolari precauzioni di impiego si riservano all'uso di nitrito di amile in soggetti con glaucoma.\nTelevisione.\nViene citato come nitrato di amile, nella forma di cristalli, nell'episodio \"Assassinio a bordo\" della serie TV Colombo. Nella serie TV La signora in giallo, episodio \"Omicidio sull'isola\" (ep. 16 stagione 1), la sostanza viene nominata come \"nitrato di amile\". Tale sostanza \u00e8 utilizzata da un personaggio per simulare un infarto, in modo da allontanarsi dall'isola dopo che il suo tentativo di uccidere il celebre pittore Diego Santana era andato fallito.\nUn'altra citazione si deve al film Fight Club in cui una malata terminale, desiderosa dell'ultimo rapporto sessuale, lo menziona come un coadiuvante al rapporto."}
{"id": "1527772", "revid": "110157", "url": "https://it.wikipedia.org/wiki?curid=1527772", "title": "Aparecida de Goi\u00e2nia", "text": "Aparecida de Goi\u00e2nia \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527774", "revid": "124123", "url": "https://it.wikipedia.org/wiki?curid=1527774", "title": "Morti nell'840", "text": ""}
{"id": "1527776", "revid": "287204", "url": "https://it.wikipedia.org/wiki?curid=1527776", "title": "Aragoi\u00e2nia", "text": "Aragoi\u00e2nia \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527778", "revid": "110157", "url": "https://it.wikipedia.org/wiki?curid=1527778", "title": "Bela Vista de Goi\u00e1s", "text": "Bela Vista de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527779", "revid": "124123", "url": "https://it.wikipedia.org/wiki?curid=1527779", "title": "Morti nell'853", "text": ""}
{"id": "1527783", "revid": "124123", "url": "https://it.wikipedia.org/wiki?curid=1527783", "title": "Morti nell'855", "text": ""}
{"id": "1527784", "revid": "287204", "url": "https://it.wikipedia.org/wiki?curid=1527784", "title": "Bonfin\u00f3polis", "text": "Bonfin\u00f3polis \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527788", "revid": "124123", "url": "https://it.wikipedia.org/wiki?curid=1527788", "title": "Nati nell'86", "text": ""}
{"id": "1527789", "revid": "287204", "url": "https://it.wikipedia.org/wiki?curid=1527789", "title": "Shirley Temple (cocktail)", "text": "Lo Shirley Temple \u00e8 un cocktail analcolico inventato all'hotel \"Royal Hawaien\" di Waikiki (nelle Hawaii) in onore dell'attrice bambina Shirley Temple negli anni trenta, e successivamente ripreso dai barman del mondo intero. Si ottiene miscelando due parti di ginger ale con una parte di sciroppo di granatina.\nComposizione e preparazione.\nLa ricetta originale prevede:\nIl cocktail va servito fresco, accuratamente mescolato in un bicchiere alto (come per esempio il \"Collins\") o un generico Tumbler, con un po' di ghiaccio oppure liscio e guarnito con un disco di limone e/o una ciliegia candita.\nVarianti.\nRoy Rogers: Sostituendo il ginger ale con la cola si ottiene quest' altro famoso cocktail analcolico. Va preparato senza aggiunta di acqua aromatizzata.\nBend over SHIRLEY: 40 ml di vodka - 15 ml di sciroppo di granatina - colmare con sprite\nLo Shirley Temple nella cultura di massa.\nNel videogioco \"\" la bevanda \u00e8 citata in un dialogo tra il protagonista e il gestore di un bar di Scabb Island, il quale sarcasticamente gli propone tale analcolico per la ragion del fatto che egli sarebbe troppo giovane per bere il \"grog\".\nNella nona puntata della terza stagione della serie \"Santa Clarita Diet\" una delle protagoniste, Abby, afferma di essere troppo piccola per il whiskey e di preferire uno Shirley Temple, successivamente ruba da un bar delle ciliegie candite e le mangia bevendo una Sprite.\nNel terzo episodio della prima stagione della serie televisiva \"Il ritorno di Colombo\", indagando su un misterioso omicidio avvenuto in una clinica di terapia sessuale, il Tenente Colombo finisce a fare domande ad un istruttore barman che in un bar impartisce lezioni su come si preparino i cocktail. Nella fattispecie, il maestro assegna il compito agli allievi di preparare il loro primo cocktail che sar\u00e0 uno Shirley Temple e, a sua volta, rispondendo alle domande, ne prepara uno per offrirlo al poliziotto che gradisce molto, giudicandolo eccellente."}
{"id": "1527790", "revid": "767487", "url": "https://it.wikipedia.org/wiki?curid=1527790", "title": "Caldazinha", "text": "Caldazinha \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527792", "revid": "287204", "url": "https://it.wikipedia.org/wiki?curid=1527792", "title": "Goian\u00e1polis", "text": "Goian\u00e1polis \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527794", "revid": "124123", "url": "https://it.wikipedia.org/wiki?curid=1527794", "title": "Nati nell'866", "text": ""}
{"id": "1527796", "revid": "767487", "url": "https://it.wikipedia.org/wiki?curid=1527796", "title": "Goianira", "text": "Goianira \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527797", "revid": "287204", "url": "https://it.wikipedia.org/wiki?curid=1527797", "title": "Ner\u00f3polis", "text": "Ner\u00f3polis \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527798", "revid": "124123", "url": "https://it.wikipedia.org/wiki?curid=1527798", "title": "Morti nell'874", "text": ""}
{"id": "1527799", "revid": "124123", "url": "https://it.wikipedia.org/wiki?curid=1527799", "title": "Morti nell'875", "text": ""}
{"id": "1527800", "revid": "287204", "url": "https://it.wikipedia.org/wiki?curid=1527800", "title": "Santo Ant\u00f4nio de Goi\u00e1s", "text": "Santo Ant\u00f4nio de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527801", "revid": "124123", "url": "https://it.wikipedia.org/wiki?curid=1527801", "title": "Nati nell'876", "text": ""}
{"id": "1527802", "revid": "395393", "url": "https://it.wikipedia.org/wiki?curid=1527802", "title": "Alpicella", "text": "Alpicella \u00e8 una frazione di 531 abitanti del comune di Varazze, in provincia di Savona, insieme a Castagnabuona, Cantalupo, Casanova, Pero, Faje e Piani d'Invrea. \u00c8 raggiungibile in auto in circa dodici minuti dal centro di Varazze e in circa quattro minuti dalla frazione Pero.\nStoria.\nAnticamente chiamata Cella delle Alpi o piccola Alpe, Alpicella ha origini remote, si ritiene che i primi insediamenti possano risalire infatti al IV secolo a.C.: ne sono dimostrazione i relativi ritrovamenti archeologici. A quel tempo la localit\u00e0 diede ospitalit\u00e0 a uomini soprattutto cacciatori e raccoglitori.\nIn epoca romana, divenne centro rurale.\nMonumenti e luoghi d'interesse.\nReperti archeologici.\nAlpicella \u00e8 sede di un museo che espone reperti archeologici di epoca neolitica di tutta la zona del Comune di Varazze. \nNei pressi della localit\u00e0 si trova, inoltre, una via megalitica lastricata che presenta un recinto di pietre verticali orientate verso il Monte Greppino.\nSempre nelle vicinanze \u00e8 stato scoperto nel 1977 il \"Riparo sottoroccia di Fenestrelle\" del neolitico medio. L'area presenta inoltre diversi altri rilevamenti archeologici: menhir, incisioni rupestri e pietre \"\u00e0 polissoir\" ed edifici rurali dalla tecnica costruttiva paragonabile a quella occitanico-spagnola che si trova sulla catena montuosa dei Pirenei.\n\u00c8 presente anche un ponte ad arco in pietra, risalente intorno all'anno Mille, detto \"ponte dei saraceni\" o \"ponte dei Ratti\", che unisce il paese alla localit\u00e0 di Campolungo attraversando il torrente Teiro.\nPalestra di arrampicata.\nIl versante del monte Castellaro che affaccia verso Alpicella, la cui roccia verde (forse prasinite) compatta e ruvida permette una buona aderenza, \u00e8 stato attrezzato per l'arrampicata libera. Le molte vie hanno tutti i gradi di difficolt\u00e0.\nCultura.\nCucina.\nPiatto tipico di Alpicella \u00e8 la \"Zeaia\", un bollito di carne di maiale, testina, manzo e gallina posto lungamente in cottura il cui brodo forma una gelatina, trasparente e saporita, che ricopre la sostanza, da mangiare fredda."}
{"id": "1527803", "revid": "125608089", "url": "https://it.wikipedia.org/wiki?curid=1527803", "title": "Sonya Blade", "text": "Sonya Blade \u00e8 un personaggio immaginario del videogioco \"Mortal Kombat\". Il personaggio \u00e8 ispirato alla campionessa di karate Cynthia Rothrock.\nCaratteristiche.\nIl luogotenente Sonya Blade fa la sua prima apparizione nel primo capitolo di \"Mortal Kombat\": \u00e8 membro dell'Unit\u00e0 Forze Speciali degli Stati Uniti e dell'agenzia investigativa del Mondo Esterno (Outer World) \u2014 nonch\u00e9 unico personaggio femminile selezionabile sin dal primo gioco. La sua impulsivit\u00e0 \u00e8 mitigata dal suo superiore nonch\u00e9 miglior amico Jax. Sonya \u00e8 una donna emancipata, femminista, caparbia e orgogliosa. Ha stretto un forte legame di amicizia con Johnny Cage, Liu Kang e Kitana; il suo principale nemico \u00e8 Kano, che Sonya disprezza in quanto assassino del suo vecchio compagno.\nStoria.\nSonya compare per la prima volta in \"Mortal Kombat\" (1992): ha l'incarico di catturare Kano, il quale in precedenza aveva ucciso un componente delle Forze Speciali. Ci\u00f2 la porter\u00e0 a inseguire il criminale fino all'Isola di Shang Tsung, dove lo stregone cattura i suoi uomini per costringerla a parteciapre al torneo. Dopo la vittoria di Liu Kang contro Goro e Shang Tsung, Sonya, Johnny Cage e Kano uniscono le proprie forze per sconfiggere nuovamente Goro; ma un terremoto distrugge l'isola e mentre Kano fugge da Sonya, ambedue vengono catturati da Shao Kahn; ci\u00f2 nonostante, Sonya riesce a inviare un messaggio di soccorso al suo partner Jax Briggs.\nIn \"Mortal Kombat II\" Jax salva Sonya, ma Kano si sottrae nuovamente alla cattura. In \"Mortal Kombat 3\", durante l'invasione di Shao Kahn, Sonya Blade e Jax tentano di avvertire il governo degli Stati Uniti del pericolo incombente, ma il loro sforzo risulta vano. Fra i superstiti all'invasione di Shao Kahn, Sonya si fa avanti per sconfiggere Kano una volta per tutte; durante lo scontro, svoltosi su un grattacielo vicino al palazzo di Shao Kahn, Kano sembra poter avere la meglio, ma Sonya lo afferra per un piede e lo getta nel vuoto, provocandone l'apparente morte.\nIn \"Mortal Kombat 4\", per\u00f2, nonostante la sconfitta dell'imperatore, il Dragone Nero rimane pur sempre un ostacolo per le Forze Speciali; come se non bastasse, Shinnok, il dio decaduto, \u00e8 tornato per vendicarsi degli D\u00e8i Antichi (Elder Gods) superstiti e i loro servitori, tra cui Raiden e Fujin, e dei campioni della Terra, fra cui Liu Kang, Johnny Cage, Sonya, Kitana (precedentemente catturata), Jax, Scorpion e Sub-Zero. Dopo che Shinnok \u00e8 stato sconfitto, nel suo finale Sonya affronta Jarek, membro del Dragone Nero che si era temporaneamente alleato con lei; Jarek si lancia su Sonya, che per\u00f2 schiva l'attacco facendo cadere Jarek nel burrone. Nel finale non canonico di Jax invece, Jarek spinge Sonya gi\u00f9 dal burrone ed \u00e8 Jax a finirlo. Nell'edizione speciale \"Mortal Kombat Gold\", si scopre inoltre che Jax e Sonya hanno trovato Cyrax e hanno ripristinato il suo libero arbitrio.\nIn ', Sonya e i compagni rimasti devono ancora una volta proteggere la Terra; questa volta la minaccia \u00e8 rappresentata dall'Alleanza Mortale tra Shang Tsung e Quan Chi, i quali sono finalmente riusciti a uccidere Liu Kang e Shao Kahn; Sonya viene mandata in missione per trovare Kenshi e Cyrax, ma successivamente viene uccisa dall'Alleanza Mortale e resuscitata da Onaga al suo servizio in '. Tuttavia, verr\u00e0 liberata dallo spirito di Liu Kang e da Ermac.\nIn \"\", Sonya e la sua unit\u00e0 sorprendono Sektor e i suoi uomini del Tekunin mentre questi procedono alla conquista di alcuni territori protetti dal Regno della Terra; Sonya, avuta la meglio sugli uomini di Sektor, trova una traccia di un maschio di origine edeniana di nome Taven; mentre quest'ultimo si accinge a sconfiggere un mostro delle nevi, Sonya annienta il mostro e interroga Taven il quale, pur rivelandole la propria identit\u00e0, le nasconde le proprie reali intenzioni; perci\u00f2 Sonya \u00e8 costretta ad affrontarlo, ma Raiden interviene dicendole che Taven non ha nulla che fare con i Tekunin: quindi Sonya desiste dalla lotta. Nel suo finale, dopo la battaglia finale Sonya uccide Blaze e ottiene un potere immenso, ma anche la capacit\u00e0 di dominare il fuoco. Sopraggiunge Kano che la sfida in una battaglia all'ultimo sangue, finch\u00e9 Sonya lo uccide con una fiammata; con questo Kano \u00e8 ormai scomparso e Sonya si occupa anche di tutti gli altri membri delle organizzazioni del Dragone Rosso e del Dragone Nero.\nNella storia alternativa di \"Mortal Kombat\" (2011), Sonya partecipa al torneo di Shang Tsung per un motivo diverso: era infatti caduta in una trappola tesale da Kano che si era finto un informatore, portando alla morte dei suoi uomini e alla cattura di Jax. Sonya quindi \u00e8 sull'isola per salvare Jax e vendicarsi di Kano. Dopo aver attirato l'attenzione di Johnny Cage, che le salva la vita da un primo attacco di Kano, Sonya si reca nella tana di Goro per salvare Jax ma viene scoperta da Shang Tsung; Sonya \u00e8 quindi costretta ad affrontare il Sub-Zero originale (Bi-Han), e Raiden, che le impedisce di attaccare Sahng Tsung in quanto crede che Liu Kang debba sconfiggerlo per adempiere alle sue visioni del futuro. Dopodich\u00e9 Sonya sconfigge Kitana e Jade e infine Kano e si unisce al gruppo di Raiden. Alla fine del primo torneo, durante i festeggiamenti per la vittoria, viene catturata dall'armata di tarkatan che ha invaso l'accademia Wu Shi e portata nel Regno Esterno. Dopo aver tentato la fuga, Sonya \u00e8 imprigionata nella Fossa della Morte sotto la sorveglianza di Sheeva, ma viene liberata da Jax, Raiden e Johnny e decide di indagare su alcune misteriose \"presenze tecnologiche\" rilevate dal suo dispositivo di tracciamento insieme a Jax. I due incontrano il nuovo Sub-Zero (Kuai Liang) e subiscono un attacco di Ermac che costa le braccia a Jax; Kuai Liang indica quindi a Sonya la via per un portale con il quale i due possono tornare sulla Terra, ritirandosi dal torneo. Durante l'invasione del Regno Esterno, Sonya e Johnny sono gli unici guerrieri che sopravvivono al massacro compiuto dalla rediviva Sindel, e, dopo la sconfitta di Shao Kahn, insieme a Raiden piangono la morte di Liu Kang.\nIn \"Mortal Kombat X\", due anni dopo la morte di Shao Kahn, la Terra subisce un'altra invasione da parte di Shinnok, ma questa volta dalla sua parte ci sono i revenant dei guerrieri caduti nel gioco precedente, riportati in vita da Quan Chi. Nel primo capitolo Sonya, promossa al rango di Maggiore, guida le Forze Speciali contro l'esercito del Regno Occulto, insieme a Kenshi e Johnny Cage; durante il viaggio verso il Tempio Celeste di Raiden viene quasi sopraffatta dal Jax revenant e in seguito viene quasi uccisa da Shinnok, ma Johnny la salva, liberando il suo potere e sconfiggendo il Dio caduto, che viene rinchiuso nel suo stesso Amuleto da Raiden. Vent'anni dopo Sonya \u00e8 il Generale delle Forze Speciali, e lei e Johnny hanno avuto una figlia, Cassie, la quale guida una nuova squadra di giovani guerrieri quali la figlia di Jax, Jacqui, il figlio di Kenshi, Takeda e il cugino di Kung Lao, Kung Jin. Sonya e Johnny per\u00f2 hanno divorziato per il fatto che lei \u00e8 troppo impegnata nel suo lavoro e non ritiene che Cassie sia all'altezza del suo nuovo incarico. Quando un gruppo di profughi del Regno Esterno giunge sulla terra per sfuggire alla guerra civile tra Kotal Kahn e Mileena, si scopre che quest'ultima ha rubato l'Amuleto di Shinnok, cosa confermata da Raiden; Li Mei inoltre afferma che Kano si \u00e8 nascosto tra i profughi pertanto Sonya si mette sulle sue tracce. Durante il suo capitolo viene mostrato un lungo flashback in cui, poco dopo la sconfitta di Shinnok, Johnny e Sonya attaccano la fortezza di Quan Chi; Sonya sconfigge Scorpion, Jax e Quan Chi mentre Raiden salva la vita a Johnny ripristinando tra l'altro Jax, Sub-Zero e Scorpion alla loro forma umana. Nel presente Sonya sconfigge Kano, ma non lo uccide poich\u00e9 \u00e8 al corrente della posizione di Mileena e dell'Amuleto. Mentre Cassie e la sua squadra si occupano di Mileena, Sonya chiede aiuto a Jax per catturare Quan Chi nel Regno Occulto; dopo la sconfitta dello stregone per\u00f2, il maestro Hanzo Hasashi, ovvero Scorpion, si presenta al campo dei rifugiati per ucciderlo. Sonya non riesce a fermare Scorpion che uccide Quan Chi poco dopo che lui ha liberato Shinnok dall'Amuleto, recuperato da D'Vorah e rimane ferita nello scontro. Ritorna poi nel finale in cui, dopo la sconfitta di Shinnok da parte di Cassie, riconosce le doti della figlia e si riconcilia con Johnny. \nIn \"Mortal Kombat 11\", due anni dopo Sonya \u00e8 ancora Generale delle Forze Speciali e all'inizio del gioco sfida Cassie per verificare le sue abilit\u00e0, per poi promuoverla Comandante. Le due guidano le Forze Speciali contro l'esercito del Regno Occulto, ora governato dai revenant Liu Kang e Kitana. Mentre Raiden fa da diversivo all'esterno e Cassie tiene impegnati gli altri revenant, Sonya piazza le cariche esplosive per distruggere il tempio delle ossa di Shinnok ma Liu Kang crea una frana in cui rimane seppellita. Sonya dice quindi addio a sua figlia e si sacrifica facendo esplodere le cariche. Quando Kronika, in cerca di alleati per portare avanti il suo piano, crea una fusione temporale, le versioni pi\u00f9 giovani (da \"Mortal Kombat IX\") di Sonya, Jax e Johnny compaiono nella base delle Forze Speciali. La Sonya del passato apprende quindi alcuni dettagli sul suo futuro e fa fatica a credere che si metter\u00e0 insieme a Johnny, allora ancora immaturo e narcisista; inoltre apprende della sua morte, cosa che la porta ad un litigio con la futura figlia Cassie. Quando i due Kano e i Lin Kuei cibernetici attaccano la base Sonya e il Johnny passato vengono catturati e portati in un fight club del Dragone Nero dove Sonya \u00e8 costretta ad affrontare le controparti del passato di Kabal (al quale Kano mente, affermando che Sonya sar\u00e0 la responsabile delle sue ustioni) e Erron Black. L'arrivo di Cassie e della sua squadra salva la situazione e Sonya uccide il Kano passato, cancellando dall'esistenza anche quello del presente e sconfigge anche Geras. Dopodich\u00e9 Sonya si riconcilia col suo Johnny e i due rimangono assenti per il resto della storia, probabilmente per riprendersi dalle loro ferite.\nSonya ha un ruolo minore nell'episodio DLC \"Aftermath\" in cui, dopo che Liu Kang ha sconfitto Kronika, Shang Tsung, Nightwolf e Fujin tornano indietro nel tempo a recuperare la corona di Kronika prima di Cetrion. Qui le versioni passate di Sonya e Johnny si stanno preparando a partecipare alla battaglia finale ma la loro partenza \u00e8 impedita dal tradimento di Sindel, che ha liberato Shao Kahn: i due infatti sonfiggono Cassie, Johnny e Sonya e li fanno portare via dai loro seguaci. Come nel caso di molti personaggi, il loro destino \u00e8 incerto dato che non vengono mostrati in nessuno dei due finali."}
{"id": "1527804", "revid": "124123", "url": "https://it.wikipedia.org/wiki?curid=1527804", "title": "Nati nell'879", "text": ""}
{"id": "1527807", "revid": "767487", "url": "https://it.wikipedia.org/wiki?curid=1527807", "title": "Senador Canedo", "text": "Senador Canedo \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527808", "revid": "287204", "url": "https://it.wikipedia.org/wiki?curid=1527808", "title": "Terez\u00f3polis de Goi\u00e1s", "text": "Terez\u00f3polis de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527810", "revid": "110157", "url": "https://it.wikipedia.org/wiki?curid=1527810", "title": "Trindade (Goi\u00e1s)", "text": "Trindade \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1527811", "revid": "124123", "url": "https://it.wikipedia.org/wiki?curid=1527811", "title": "Morti nell'899", "text": ""}
{"id": "1527812", "revid": "124123", "url": "https://it.wikipedia.org/wiki?curid=1527812", "title": "Morti nel 9 a.C.", "text": ""}
{"id": "1527813", "revid": "290948", "url": "https://it.wikipedia.org/wiki?curid=1527813", "title": "Telefono cordless", "text": "Il telefono senza filo o telefono cordless, anche chiamato semplicemente cordless, \u00e8 un telefono che rimpiazza la connessione fisica via cavo attraverso un collegamento wireless ad onde radio tra microtelefono o terminale mobile e base. Il termine \"cordless\" identifica dunque le tecnologie di trasmissione che fanno uso di tali telefoni destinati all'uso domestico.\nI telefoni cordless, a differenza dei telefoni cellulari, funzionano comunicando senza fili attraverso una radiocomunicazione con una piccola stazione radio base locale collocata in casa (detta semplicemente \"base\") che segue il medesimo standard trasmissivo e con un range di copertura limitato all'ambiente domestico o poco pi\u00f9, allacciata a sua volta alla normale linea telefonica (POTS o ISDN) e alla rete telefonica fissa tramite doppino telefonico e presa telefonica ed alla presa elettrica di alimentazione (i cordless non funzionano senza corrente elettrica).\nStoria.\nIl primo esempio di telefono cordless \u00e8 stato pensato dal jazzista statunitense Teri Pall ma non pot\u00e9 vendere la sua invenzione perch\u00e9 causava interferenze ai veicoli aerei. Tuttavia il padre del cordless \u00e8 da molti considerato George Sweigert, un radioamatore, che ha brevettato una versione rudimentale. Negli anni Settanta gli inventori Douglas G. Talley e L Duane Gregory brevettarono un modello di cordless pi\u00f9 simile a quelli recenti, con batteria e segnali di controllo. L'interesse delle grandi aziende per i telefoni cordless si manifest\u00f2 negli anni ottanta.\nDescrizione.\nLa comunicazione radio fra stazione base e telefono \u00e8 normalmente di tipo digitale (attualmente basata sulla tecnologia DECT), mentre la distanza massima \u00e8 di circa 100 metri all'aperto. All'interno la portata si riduce notevolmente, ma \u00e8 in genere pi\u00f9 che sufficiente a far s\u00ec che sia possibile usare i cordless da qualsiasi punto della propria casa.\nTipologie.\nNegli anni si sono susseguiti vari tipologie di telefoni cordless. I primi modelli che hanno suscitato un largo interesse sono i modelli AM, che lavorano sulla frequenza di 1.7\u00a0MHz, ma sono molto suscettibili alle interferenze. Negli anni novanta i modelli pi\u00f9 diffusi utilizzano la modulazione di frequenza (FM) e lavorano sulle frequenze comprese tra i 43\u00a0MHz e i 50\u00a0MHz. Gli ultimi modelli di telefoni cordless lavorano in digitale, con lo standard DECT che usano frequenze da 1880\u00a0MHz a 1900\u00a0MHz in Europa.\nTariffazione.\nDal punto di vista del gestore telefonico non c'\u00e8 differenza fra telefonate effettuate con il cordless e quelle effettuate con il classico telefono fisso ed anche la tariffazione, pertanto, \u00e8 la medesima.\nPrivacy.\nI telefoni cordless analogici non sono molto sicuri dal punto di vista della privacy: i modelli AM possono essere ricevuti con una semplice radio AM, mentre i modelli FM possono essere ricevuti con i radio-scanner anche se alcuni modelli utilizzano l'inversione della voce o lo scrambling per aumentare la sicurezza. I telefoni cordless digitali sono molto pi\u00f9 difficili da ascoltare, ed offrono la stessa sicurezza di un cellulare GSM."}
{"id": "1527814", "revid": "1573940", "url": "https://it.wikipedia.org/wiki?curid=1527814", "title": "Chiesa di Santa Maria del Quartiere", "text": "La chiesa di Santa Maria del Quartiere \u00e8 un luogo di culto cattolico dalle forme manieriste, situato in strada del Quartiere, con affaccio su piazzale Guido Picelli, nel quartiere dell'Oltretorrente a Parma, in provincia e diocesi di Parma; l'edificio fu costruito tra il 1604 e il 1619.\nStoria.\nLa chiesa di Santa Maria del Quartiere venne eretta sul sito di un'antica cappella dedicata alla Vergine che sorgeva in una zona non edificata all'interno delle mura cittadine, tradizionalmente destinata all'acquartieramento delle truppe (donde il nome).\nLa prima pietra dell'opera venne posta nel 1604 alla presenza del duca Ranuccio I Farnese e del vescovo di Borgo San Donnino Papirio Picedi, che di l\u00ec a due anni sarebbe stato trasferito alla sede di Parma.\nDa fonti piuttosto tarde (una relazione pubblicata nel 1695 dal sacerdote Francesco Grisendi) ma abbastanza attendibili, si apprende che l'edificio venne progettato da un architetto ferrarese particolarmente gradito al duca: ci si riferisce certamente a Giovan Battista Aleotti, attivo (almeno saltuariamente) a Parma per i primi decenni del XVII secolo e che per Ranuccio realizz\u00f2 il magnifico teatro di corte.\nL'intera popolazione concorse a finanziare i lavori, che lo stesso duca affid\u00f2 alla supervisione della Compagnia del Crocifisso, una confraternita che aveva sede provvisoria nella chiesa del Carmine: temendo di non poter far fronte ai costi della costruzione, nel 1610 la compagnia abbandon\u00f2 l'opera e le subentr\u00f2 il Terzo Ordine Regolare di San Francesco, che port\u00f2 l'edificio a compimento nel 1619. Nel 1629 venne completata anche la decorazione pittorica.\nIl 19 maggio del 1628, con una solenne processione, un frammento di affresco con l'immagine della Madonna dell'Abbondanza (attribuita a Mercurio Baiardo e proveniente dalla primitiva cappella) venne collocata sull'altare maggiore della chiesa. Sotto il ducato di Maria Luigia la propriet\u00e0 della chiesa venne ceduta alla Municipalit\u00e0 di Parma.\nDal 2012 la chiesa \u00e8 in co-uso alla parrocchia dei Santi Zaccaria ed Elisabetta della Chiesa ortodossa rumena.\nDescrizione.\nContravvenendo ai dettami del Concilio di Trento, che prescrivevano per le chiese piante longitudinali e a croce latina, l'edificio venne disegnato a pianta centrale e a base esagonale.\nNon si trattava comunque di un caso isolato: negli stessi anni, nella Roma papale, Bernini e Borromini proponevano per i luoghi di culto di nuova costruzione soluzioni simili che vennero prese a modello per i decenni successivi sia in Italia (Guarini, Juvarra) che all'estero (Dientzenhofer, Zimmermann). Per quanto riguarda la pianta esagonale, essa aveva una precisa funzione simbolica, quella di evocare la forza creativa di Dio: l'esagono \u00e8, infatti, composto da sei triangoli (che alludono alla Trinit\u00e0), tanti quanti i giorni della creazione.\nLa decorazione pittorica della chiesa venne inizialmente affidata a Giulio Orlandini che, ritenendo troppo impegnativa l'intera opera, si limit\u00f2 ad affrescare la zona del presbiterio: nel 1626 i terziari francescani incaricarono della decorazione della cupola Pier Antonio Bernabei che vi realizz\u00f2, insieme ai suoi allievi (il fratello Alessandro, Giovanni Maria Conti della Camera), una rappresentazione della Trinit\u00e0 con la Vergine e i santi nella gloria del Paradiso.\nLa decorazione delle cappelle venne realizzata in massima parte agli inizi del XIX secolo per interessamento della duchessa Maria Luigia, che si rivolse ad alcuni giovani artisti formatisi presso l'Accademia di Belle Arti di Parma (Tommaso Bandini, Giovanni Gaibazzi, Francesco Scaramuzza, Francesco Pescatori)."}
{"id": "1527815", "revid": "12290", "url": "https://it.wikipedia.org/wiki?curid=1527815", "title": "Hard to Kill", "text": ""}
{"id": "1527820", "revid": "124123", "url": "https://it.wikipedia.org/wiki?curid=1527820", "title": "Nati nel 925", "text": ""}
{"id": "1527821", "revid": "124123", "url": "https://it.wikipedia.org/wiki?curid=1527821", "title": "Morti nel 926", "text": ""}
{"id": "1527824", "revid": "124123", "url": "https://it.wikipedia.org/wiki?curid=1527824", "title": "Nati nel 930", "text": ""}
{"id": "1527825", "revid": "124123", "url": "https://it.wikipedia.org/wiki?curid=1527825", "title": "Morti nel 930", "text": ""}
{"id": "1527828", "revid": "124123", "url": "https://it.wikipedia.org/wiki?curid=1527828", "title": "Morti nel 946", "text": ""}
{"id": "1527832", "revid": "124123", "url": "https://it.wikipedia.org/wiki?curid=1527832", "title": "Morti nel 954", "text": ""}
{"id": "1527836", "revid": "124123", "url": "https://it.wikipedia.org/wiki?curid=1527836", "title": "Morti nel 958", "text": ""}
{"id": "1527839", "revid": "124123", "url": "https://it.wikipedia.org/wiki?curid=1527839", "title": "Morti nel 959", "text": ""}
{"id": "1527841", "revid": "124123", "url": "https://it.wikipedia.org/wiki?curid=1527841", "title": "Nati nel 962", "text": ""}
{"id": "1527842", "revid": "124123", "url": "https://it.wikipedia.org/wiki?curid=1527842", "title": "Nati nel 963", "text": ""}
{"id": "1527843", "revid": "124123", "url": "https://it.wikipedia.org/wiki?curid=1527843", "title": "Morti nel 964", "text": ""}
{"id": "1527845", "revid": "363629", "url": "https://it.wikipedia.org/wiki?curid=1527845", "title": "Organizzazione internazionale di costruttori di veicoli a motore", "text": "L'Organizzazione internazionale di costruttori di veicoli a motore, detta anche OICA (\"Organisation Internationale des Constructeurs d'Automobiles\"), \u00e8 una federazione di costruttori di automobili, con sede a Parigi. Coordina la comunicazione tra produttori, nonch\u00e9 una serie di manifestazioni internazionali di auto."}
{"id": "1527848", "revid": "124123", "url": "https://it.wikipedia.org/wiki?curid=1527848", "title": "Morti nel 978", "text": ""}
{"id": "1527850", "revid": "124123", "url": "https://it.wikipedia.org/wiki?curid=1527850", "title": "Morti nel 981", "text": ""}
{"id": "1527853", "revid": "124123", "url": "https://it.wikipedia.org/wiki?curid=1527853", "title": "Morti nel 982", "text": ""}
{"id": "1527856", "revid": "124123", "url": "https://it.wikipedia.org/wiki?curid=1527856", "title": "Morti nel 989", "text": ""}
{"id": "1527857", "revid": "124123", "url": "https://it.wikipedia.org/wiki?curid=1527857", "title": "Morti nel 997", "text": ""}
{"id": "1527861", "revid": "124123", "url": "https://it.wikipedia.org/wiki?curid=1527861", "title": "Nati nel 998", "text": ""}
{"id": "1527868", "revid": "1114711", "url": "https://it.wikipedia.org/wiki?curid=1527868", "title": "Rudi Altig", "text": "Da dilettante, nel 1959, fu campione del mondo dell'inseguimento individuale. Nel 1960 e nel 1961 ripet\u00e9 il titolo nella categoria professionisti. Nel 1966 divenne anche campione del mondo su strada in linea al N\u00fcrburgring, mentre nel 1962 e nel 1965 fu campione europeo di omnium endurance; proprio grazie a questi due titoli divenne popolarissimo in patria, a tal punto che gli venne dedicato un francobollo che lo raffigurava.\nCarriera.\n\u00c8 stato uno dei pi\u00f9 grandi campioni del ciclismo tedesco, alternando i suoi successi tra la strada e la pista. Tra le sue 96 vittorie su strada si annoverano i mondiali su strada al N\u00fcrburgring, in Germania, nel 1966 (davanti a Jacques Anquetil e Raymond Poulidor), la Milano-Sanremo del 1968 e la Vuelta a Espa\u00f1a del 1962. Nel 1965 arriv\u00f2 secondo al mondiale su strada di San Sebastian, in Spagna, battuto da Tommy Simpson.\nFu anche campione tedesco su strada nel 1964 e nel 1970. Indoss\u00f2 la maglia gialla del Tour de France 19 volte, nel 1962, nel 1964 e nel 1966, vincendo complessivamente otto tappe, cui si aggiungono quattro tappe del Giro d'Italia e sei alla Vuelta.\nIn pista fu campione del mondo di inseguimento nel 1960 e nel 1961. Vinse anche 23 sei giorni e stabil\u00ec il record del chilometro da fermo e dei 5 chilometri. Dal 1970, fu sospeso per quattro volte dall'attivit\u00e0 per aver usato, secondo le accuse, sostanze dopanti; motivo per il quale per gli ultimi due anni tra i professionisti non gareggi\u00f2 quasi mai. Successivamente, negli anni settanta, per quattro anni fu commissario tecnico della Nazionale tedesca.\nSuo fratello Willi \u00e8 stato anch'egli ciclista professionista."}
{"id": "1527871", "revid": "91078", "url": "https://it.wikipedia.org/wiki?curid=1527871", "title": "OICA", "text": ""}
{"id": "1527873", "revid": "486946", "url": "https://it.wikipedia.org/wiki?curid=1527873", "title": "Yafran", "text": ""}
{"id": "1527874", "revid": "135229", "url": "https://it.wikipedia.org/wiki?curid=1527874", "title": "Australian Greens", "text": ""}
{"id": "1527875", "revid": "339392", "url": "https://it.wikipedia.org/wiki?curid=1527875", "title": "Municipalit\u00e0 di Yafran", "text": ""}
{"id": "1527878", "revid": "13272625", "url": "https://it.wikipedia.org/wiki?curid=1527878", "title": "Svizzera (carne)", "text": ""}
{"id": "1527880", "revid": "1378703", "url": "https://it.wikipedia.org/wiki?curid=1527880", "title": "Hanzel und Gretyl", "text": "Gli Hanzel und Gretyl sono un gruppo industrial, ebm, darkwave formatosi nel 1993 a New York.\nBiografia.\nIl gruppo nasce dall'incontro di Loopy e Vas Kallas, i due condividono una stessa idea del futuro caratterizzata dalla meccanicizzazione della societ\u00e0, decidono quindi di trasportare la loro visione in musica.\nDecidono di cantare per lo pi\u00f9 in inglese accostato ad un discreto utilizzo della lingua tedesca, nel 1994 registrano una demo intitolata \"Kindermuzik\" grazie alla quale verranno contattati dalla Energy Records una piccola etichetta di New York. Nel 1995 registrano il primo album ufficiale \"Ausgeflippt\" che riceve una buona risposta dalla critica.\nNel 1997 esce il secondo disco \"Transimissions From Uranus\" con cui acquistano un discreto successo ed iniziano a suonare assieme a band di successo come Rammstein, Marilyn Manson, Ministry e Slipknot.\nCon l'uscita nel 2003 del terzo album \"\u00dcber Alles\" una parodia dei regimi totalitari con particolare riferimento al Nazismo le musiche diventano pi\u00f9 marcatamente industrial con ritmi militareggianti ed un uso aggressivo della chitarra, i testi inoltre contengono molte pi\u00f9 parole tedesche (per questo sono spesso scambiati per una band tedesca).\nSempre per la Metropolis con cui avevano pubblicato \"\u00dcber Alles\" seguono \"Scheissmessiah!\" e \"Okt\u00f6tenfest 2006\"."}
{"id": "1527881", "revid": "1573940", "url": "https://it.wikipedia.org/wiki?curid=1527881", "title": "Agapornis roseicollis", "text": "Linseparabile facciarosa (Agapornis roseicollis ) \u00e8 un uccello della famiglia Psittaculidae.\nDistribuzione e habitat.\nIl suo territorio si estende in Angola, Namibia e Sudafrica.\nVive fino a 1.600 metri al di sopra del livello del mare, in boschi di latifoglie, savane, zone semidesertiche e quelle montuose. Predilige zone con alberi e fonti d'acqua (ama l'acqua pi\u00f9 di tutti gli altri agapornidi)\nLe fughe dalla cattivit\u00e0 sono frequenti in molte parti del mondo.\nDescrizione.\nPappagallo compatto e forte. Ha piumaggio base di un bel color verde, la maschera \u00e8 di un rosso intenso con uno stacco netto tra verde e rosso sulla fronte mentre sul petto sfuma in rosso sulla gola, le remiganti (penne utilizzate per il volo) sono nere con il vessillo esterno verde, le timoniere hanno un particolare disegno circolare rosso, nero, verde e azzurro, il codrione \u00e8 blu, gli occhi sono contornati da una fine striscia di piumette bianche, il becco \u00e8 giallo verdastro, zampe grigio verdastre con unghie grigio scure.\nOltre che nella colorazione ancestrale \u00e8 presente in varie mutazioni di colore cos\u00ec diffuse che nelle mostre sono previste categorie per Roseicollis singoli o in gruppo. Una di queste mutazioni \u00e8 il piumaggio del corpo di colore giallo (Lutino), ma ne esistono molte altre.\nTaglia: 16,5\u00a0cm\nL'apertura alare misura pi\u00f9 o meno 106\u00a0mm. I piccoli hanno un becco con una base nera ma col tempo scompare.\nSistematica.\nL\"Agapornis roseicollis\" ha due sottospecie:\nBiologia.\nRiproduzione.\nI roseicollis non presentano dimorfismo sessuale, quindi per individuare il loro sesso, bisogna affidarsi a metodi come il sessaggio endoscopico (molto invasivo), e il sessaggio molecolare che consiste nell'esame del DNA estratto dalle piume. Dopo aver ultimato la preparazione del nido la femmina depone da 3 a 6 uova a giorni alterni ed inizia a covare dal 2\u00ba-3\u00ba uovo, le cova aiutata dal compagno per un periodo che varia dai 23 ai 28 giorni. I piccoli escono dal nido intorno al 45\u00ba giorno di vita, rimangono con i genitori ancora per 10-15 giorni durante i quali imparano a mangiare ed abbeverarsi. "}
{"id": "1527885", "revid": "110157", "url": "https://it.wikipedia.org/wiki?curid=1527885", "title": "Castagna Milano", "text": "La Castagna \u00e8 stata una carrozzeria italiana fondata a Milano nel 1849 e attiva fino al 1954.\nStoria.\nLa \"Castagna\" nacque quando Carlo Castagna rileva la prestigiosa bottega \"Ferrari\", erede dell'ancor pi\u00f9 famosa \"Mainetti &amp; Orseniga\", situata nella contrada di San Celso (oggi corso Italia), nella quale si producevano, da oltre un secolo, carrozze per molte famiglie aristocratiche e reali europee.\nRinominata \"C. Castagna &amp; C.\", l'azienda prosegu\u00ec nella manutenzione e produzione di maestose carrozze da rappresentanza e di leggere e veloci carrozze da passeggio. Tra queste, \u00e8 doveroso ricordare il leggendario \"spider\" in legno di limone, filettato in rosso, costruito per Alessandro Manzoni da Carlo Castagna quand'era operaio.\nVerso la fine dell'800, inizi\u00f2 la collaborazione con la ditta \"Ottolini e Ricordi\", importatori per l'Italia dei quadricicli Benz, per la realizzazione delle prime carrozze mosse da motori a combustione.\nLe prime automobili.\nAgli albori del XX secolo l'automobile assurse a simbolo della nuova et\u00e0 industriale e possederne una divenne una moda caratterizzante delle famiglie pi\u00f9 prestigiose dell'epoca.\nNel 1905, grazie al moderno stabilimento di via della Chiusa al n. 14, dietro commissione della Regina Margherita di Savoia, la Castagna realizz\u00f2 un double phaeton di colore bianco, su autotelaio Fiat 24-32 HP, dotato d'ogni tipo di accessori all'epoca disponibili. La vettura, del tipo \"Sparviero\", \n\u00c8 del 1913 la realizzazione della celebre \"Aerodinamica\", costruita per il conte Ricotti, utilizzando un autotelaio ALFA 40-60 HP. La forma della carrozzeria era ispirata alla navicella di un dirigibile ed \u00e8 considerata il primo esempio di monovolume nella storia dell'automobile. La vettura \u00e8 ora custodita nel Museo Storico Alfa Romeo di Arese.\nIl successo internazionale.\nNel 1915, alla scomparsa del fondatore, la direzione aziendale venne assunta dal figlio Ercole che, in conseguenza al costante aumento di commesse anche provenienti dall'estero, decise di ampliare la struttura produttiva, trasferendosi nella nuova sede di via Montevideo al civico 19, potendo cos\u00ec soddisfare tutte gli ordinativi (oggi una targa commemorativa ne ricorda l'esistenza).\nLa ditta inizia a collaborare con le maggiori case produttrici di telai e automobili, italiane ed estere, soprattutto con quelle pi\u00f9 esclusive come Isotta Fraschini, Lancia, Alfa Romeo, Daimler-Benz, Hispano-Suiza.\nInfatti, proprio nelle sale dell'Hotel Commodore, a New York, la Castagna decide di esporre due modelli che diventeranno celebri: la \"Prince of Wales\" una berlina su telaio Isotta Fraschini, acquistata da William Rundolph Hearst (magnate della stampa), e il roadster \"Commodore\" su telaio Isotta Fraschini e Mercedes Benz.\nParticolare successo, negli Stati Uniti come in Europa, ebbero i modelli \"Isotta Fraschini 8 AS\" carrozzati \"coup\u00e9 de ville\" e \"cabriolet\".\nL'esposizione a New York giova cos\u00ec tanto alla ditta, soprattutto rafforzandole il nome nel continente americano, da spingere Ercole Castagna a spostare tutta la produzione nella nuova fabbrica che viene avviata ai massimi regimi producendo, oltre che componenti per le nascenti industrie di aeronautica e di automobili, pi\u00f9 di 100 vetture annue.\nNel 1919 la carrozzeria \u00e8 la prima in Italia con 400 dipendenti e un'area lavorativa di 32.000 mq di cui 20.000 coperti. Molto avviata anche la produzione per conto di terzi: grazie al reparto di cromatura galvanica, primo ad essere installato in Italia, venivano eseguite molte lavorazioni per aziende esterne nei settori dell'arredo, della componentistica e della minuteria metallica.\nFra le varie societ\u00e0 va ricordata la Compagnie Internationale des Wagons-Lits uno dei pi\u00f9 importanti partner della Castagna per la rifinitura e la produzione di elementi per carrozze ferroviarie. Castagna si impegn\u00f2 molto in questo campo e collabor\u00f2 alla realizzazione di vari treni, anche di lusso, compreso l'Orient Express.\nLa fama raggiunta in quegli anni le fece ricevere elogi da varie personalit\u00e0:\nNel 1939 la ditta passa sotto il controllo del fratello minore Emilio Castagna diplomato in arti visive all'Accademia di Brera.\nOltre che allo stile Emilio da molta importanza anche alle nuove soluzioni, tecniche ed ingegneristiche, e investe molto nella ricerca di nuovi brevetti di soluzioni, questo lo porta a collaborare anche con persone al di fuori del mondo automobilistico, per esempio lo stilista francese Jean Patou per la scelta di alcuni tessuti, fino a finalizzare questi sue ricerche al bene dell'azienda; \u00e8 infatti determinante la collaborazione della ditta con l'ingegnere aerodinamico tedesco Bergmann che porta alla creazione di numerose carrozzerie aerodinamiche.\nTra le proposte tecniche innovative, anche la realizzazione di alcune show car su meccanica Alfa Romeo, Cisitalia e FIAT, dotate del sistema \"Vistotal\" che, per\u00f2, non incontrarono il favore del pubblico, n\u00e9 della stampa specializzata.\nIl declino.\nMolti effetti hanno portato Castagna ad un lento declino: il primo segnale \u00e8 provenuto dalla chiusura della Isotta Fraschini Automobili in seguito al crollo del mercato americano, cos\u00ec la ditta perse prima il mercato migliore dove agiva e successivamente il telaio migliore su cui era abituata a creare le proprie carrozzerie.\nAnche la Milano automobilistica non era pi\u00f9 quella di un tempo, delle case automobilistiche rimasero solamente l'Alfa Romeo e la Bianchi e quando, dopo la guerra, anche la Bianchi chiuse non ci furono pi\u00f9 le condizioni per continuare l'attivit\u00e0 e cos\u00ec nel 1954 la carrozzeria chiuse i battenti.\nCarrozzeria Castagna oggi.\nCastagna oggi \u00e8 impegnata attivamente nel settore auto come tuner di modelli di automobili di altre case, ma soprattutto come produttrice di fuoriserie (come vuole la tradizione del marchio) e di concept.\nAl Concorso d'eleganza Villa d'Este nel 2002 Castagna propone per la prima volta al pubblico una fuoriserie su telaio Maserati, denominata \"Auge\".\nUn'altra importante partecipazione \u00e8 stata quella al salone dell'automobile di Ginevra nel 2003 dove la Castagna allestisce un proprio stand dove presenta 3 modelli:\nL'atelier milanese attualmente \u00e8 anche molto noto per le versioni extralusso delle vetture a marchio Mini.\n\"Cinquino\" Fiat 500.\nNell'ottobre del 2007 la Castagna presenta un Kit di Light Tuning per la Nuova Fiat 500.\nLa versione Castagna del modello Fiat viene denominato proprio \"Cinquino\" ed \u00e8 caratterizzato da una verniciatura bicolore, una serie di codolini che allargano le carreggiate ed un doppio terminale in acciaio inox. Un attento studio \u00e8 stato anche dato ai cerchi che sono AEZ a 15 razze forgiati da 17\u2033 con pneumatici Pirelli P-Zero.\nGli interni sono personalizzabili secondo i gusti del cliente; vengono presentati rivestimenti in pelle e alcantara in sostituzione alle plastiche presenti nel modello Fiat di serie.\nIl bagagliaio \u00e8 stato ampliato, grazie ad una piccola modifica guadagnando 40 litri in pi\u00f9 di capacit\u00e0 di carico.\nIl tuning non comprende solamente una cura estetica del modello, infatti viene messo a disposizione il \"Passion Kit Corsa\" che comprende un compressore centrifugo (montabile sul 1.4 100Cv) capace di spingere a 0,4 bar, portandone la potenza a 155Cv e 170Nm di coppia a 4500 giri/min. La velocit\u00e0 massima dichiarata \u00e8 di oltre 200\u00a0km/h.\nL'assetto \u00e8 stato ribassato di 3cm grazie alle molle Eibach; rivisti anche gli ammortizzatori e l'impianto frenante, sostituito con un impianto Brembo con dischi da 280mm e pinze anteriori a 4 pistoncini.\nCastagna AZNOM.\nLa Castagna AZNOM \u00e8 una concept car prodotta dalla Castagna su base Corvette Z06"}
{"id": "1527889", "revid": "1601148", "url": "https://it.wikipedia.org/wiki?curid=1527889", "title": "Ralph Graves", "text": "Biografia.\nFra le sue interpretazioni pi\u00f9 importanti, si possono ricordare quella per D.W. Griffith ne \"Il grande problema\" (1919) e quelle per Frank Capra, in \"Quella certa cosa\" (1928), \"Femmine del mare\" (1928), \"Diavoli volanti\" (1929), \"Femmine di lusso\" (1930) e \"Dirigibile\" (1931)."}
{"id": "1527892", "revid": "481666", "url": "https://it.wikipedia.org/wiki?curid=1527892", "title": "Jack Holt", "text": "Biografia.\nNato a New York, inizi\u00f2 a lavorare nel cinema nel 1914 come stuntman e controfigura in \"Salomy Jane\". Nella sua carriera dal 1914 al 1951, interpret\u00f2 quasi 200 film. \u00c8 stato uno dei trentasei membri fondatori dell'Academy of Motion Picture Arts and Sciences (AMPAS) che nacque nel 1927, un'organizzazione per il miglioramento e la promozione mondiale del cinema. L'Accademia, nel 1929, cre\u00f2 il Premio Oscar. Holt lavor\u00f2 soprattutto nel genere western, interpretando una serie di film tratti dai romanzi di Zane Grey, quali \"L'uomo della foresta\" (1926), \"Il cavaliere misterioso\" (1927), \"Frana\" (1928), \"Gli ultimi pionieri\" (1928), \"Sunset Pass\" (1929).\nPer Frank Capra, interpret\u00f2 \"Femmine del mare\" (1928), \"L'affare Donovan\" (1929), \"Diavoli volanti\" (1929) e \"Dirigibile\" (1931). In et\u00e0 matura viene ricordato soprattutto come \"comprimario di lusso\" per aver recitato accanto a Shirley Temple, nel ruolo di un ufficiale nordista in \"La piccola ribelle\" (1935). Padre degli attori Tim Holt e Jennifer Holt, mor\u00ec nel 1951 e venne sepolto presso il Los Angeles National Cemetery, nell'omonima citt\u00e0.\nRiconoscimenti.\nPer il suo contributo all'industria del cinema, gli \u00e8 stata assegnata una stella sulla Hollywood Walk of Fame al 6313-1/2 di Hollywood Blvd."}
{"id": "1527895", "revid": "1543377", "url": "https://it.wikipedia.org/wiki?curid=1527895", "title": "Castagna AZNOM", "text": "La Castagna AZNOM \u00e8 una concept car prodotta dalla Castagna Milano su base Corvette Z06.\nQuesta concept, di cui la chiave stilistica \u00e8 stata svelata a Ginevra nel 2005 con denominazione \"Aria One-Off\" su base Ferrari 575, \u00e8 stata presentata in chiave non ancora completa ma quasi completamente rivista al Top Marques di Monaco.\nla concept monta un V8 sovralimentato da 7 litri, con potenza di circa 710 cv e 980Nm di coppia. Il cambio \u00e8 a 6 rapporti, di origine statunitense (derivante dalla Corvette Z06). La velocit\u00e0 massima testata \u00e8 di 370 km/h, mentre si parla di un'accelerazione da 0\u2013100\u00a0km/h in 2,8 secondi (0-200 in 7,8). Il prototipo \u00e8 stato testato sul circuito Paul Ricard con un assetto studiato appositamente per quel circuito.\nMoltissimi i partner che hanno partecipato al progetto: la tecnologia digitale \u00e8 fornita dalla Samsung e i sedili sono Sparco, i cerchi da 20\" sono forniti dalla AEZ e gli pneumatici sono i Pirelli PZero con misure 285/35 e 335/30.\nL'impianto frenante \u00e8 prodotto dalla Brembo mentre il reparto sospensioni \u00e8 composto da ammortizzatori regolabili e barre di torsione in titanio.\nLa carrozzeria \u00e8 in fibra di carbonio, permettendo un peso di 1.320kg quindi di ottenere un rapporto peso-potenza di 1,6\u00a0kg/\u00a0CV."}
{"id": "1527899", "revid": "75435", "url": "https://it.wikipedia.org/wiki?curid=1527899", "title": "Testi non cristiani su Ges\u00f9 storico", "text": ""}
{"id": "1527904", "revid": "767487", "url": "https://it.wikipedia.org/wiki?curid=1527904", "title": "Venere bionda", "text": "Venere bionda (\"Blonde Venus\") \u00e8 un film del 1932 diretto da Josef von Sternberg.\nTrama.\nSul matrimonio felice fra l'ex cantante tedesca Helen e il chimico statunitense Ned, da cui \u00e8 nato il piccolo Johnny, pesa la grave malattia dell'uomo, contaminato dalle radiazioni. Per raccogliere in fretta il denaro necessario alle terapie, Helen torna a cantare nei night club e, in cambio di un aiuto finanziario, accetta di diventare l'amante dell'affascinante playboy Nick Townsend.\nQuando il marito, di ritorno dalle cure, scopre il tradimento, Helen fugge con Johnny ma si ritrova ben presto al verde. Costretta a separarsi dal figlio si trasferisce allora a Parigi dove riprende a esibirsi con crescente successo e incontra nuovamente Nick. I due si fidanzano e decidono di ritornare insieme negli Stati Uniti ma Helen non pu\u00f2 resistere al bisogno di riunirsi alla sua famiglia.\nRiprese.\nIl film venne girato dal 26 maggio all'11 giugno 1932 in California, al Paramount Ranch - 2813 Cornell Road di Agoura e ai Paramount Studios - 5555 Melrose Avenue di Hollywood.\nDistribuzione.\nIl film usc\u00ec in sala il 16 settembre 1932, distribuito dalla Paramount Pictures.\nDate di uscita.\nIMDb\nAlias:"}
{"id": "1527912", "revid": "1652134", "url": "https://it.wikipedia.org/wiki?curid=1527912", "title": "Rivolta di Milano (1853)", "text": "La rivolta di Milano del 6 febbraio 1853 \u00e8 un episodio della storia del Risorgimento italiano, dove ai motivi patriottici e nazionali si associarono le prime idealit\u00e0 socialiste.\nQuesto avvenimento all'epoca ebbe vasta risonanza presso l'opinione pubblica moderata borghese, che vide in esso la necessit\u00e0 che il processo unitario si compisse quanto prima, mettendo ai margini sia il movimento mazziniano sia quei movimenti d'ispirazione socialista che avevano gi\u00e0 dato prova di s\u00e9 nella rivoluzione del 1848 e che ora sembravano volersi riproporre in Italia ad opera della classe operaia.\nGli antefatti.\nDopo gli eventi fallimentari della prima guerra d'indipendenza italiana nel 1848 e la continua influenza di Giuseppe Mazzini nello spronare gli italiani a proseguire la lotta per l'indipendenza, si cre\u00f2 anche a Milano un nuovo Comitato insurrezionale (formato da Giuseppe Piolti de Bianchi, capo civile, Eugenio Brizzi, capo militare, Fronti, logistica, Vigorelli, cassiere) che stava organizzando una nuova rivolta. Venne interpellato anche Carlo De Cristoforis, il quale, pur non credendo nella riuscita dell'operazione e pur non desiderando prendervi parte direttamente, si offr\u00ec di seguirla per evitare a sua detta \"inutili spargimenti di sangue\". Dello stesso parere fu Giovanni Battista Carta, da poco scarcerato dalle autorit\u00e0 austriache.\nI rivoluzionari avevano pensato in un primo momento di approfittare del gran ballo che si sarebbe tenuto a Palazzo Marino il 31 gennaio e al quale avrebbero certamente partecipato tutti gli alti gradi dell'esercito austriaco. Si sarebbe trovato un sistema per avvelenarli tutti e in questo modo la guarnigione austriaca a Milano, rimasta senza guida, si sarebbe potuta sopraffare facilmente. A qualcuno di pi\u00f9 buon senso il piano melodrammatico apparve irrealizzabile e dall'esito incerto, per cui fu abbandonato.\nAltri avevano pensato, per accendere la miccia della rivoluzione popolare, di assassinare tre aristocratici milanesi, scegliendoli tra i personaggi pi\u00f9 importanti tra quelli che collaboravano al servizio dell'amministrazione austriaca, in modo da suscitare la reazione del governo, che si prevedeva talmente dura da suscitare l'indignazione popolare. Ma anche di questo progetto non se ne fece nulla.\nNel frattempo i fucili promessi, che si attendevano da Genova e dalla Svizzera, non arrivarono: i mazziniani e i repubblicani fuoriusciti fecero sapere di non condividere le motivazioni politiche della insurrezione, che si decise comunque di mettere in atto confidando nella partecipazione degli operai e del proletariato milanese.\nLa rivoluzione a ogni costo.\nSeguendo l'insegnamento di Felice Orsini che sosteneva che\nall'incirca un migliaio di uomini, tra artigiani ed operai, armati solo di coltelli e pugnali, domenica 6 febbraio 1853, alle ore 16.45, diedero l'assalto ai posti di guardia e alle caserme austriache, sperando anche che i soldati ungheresi inquadrati nell'esercito austriaco si ammutinassero in nome delle loro aspirazioni all'indipendenza nazionale da Vienna e collaborassero con loro.\nMa cos\u00ec non fu ed anzi venne a mancare anche il promesso aiuto di un ingegnere del Municipio che, con i suoi operai addetti alla manutenzione delle strade, avrebbe dovuto aiutare gli insorti a costruire le barricate e a tagliare i tubi dedicati all'illuminazione a gas, per lasciare al buio la citt\u00e0.\nDa Porta Romana a Piazza del Duomo, da Porta Ticinese a Porta Vercellina, gli insorti si scontrarono con la polizia e i soldati, sciamando per le strade della citt\u00e0 in mille scontri, sperando nella collaborazione del popolo, ma rendendo cos\u00ec inefficace e debole la loro azione. I mazziniani milanesi, ostili all'ideologia socialista degli insorti, assistettero inerti al sanguinoso fallimento della rivolta, che si concluse il giorno dopo con i sopraggiunti rinforzi austriaci.\nL'esito della rivolta.\nLa rivolta si concluse con un nulla di fatto. L'idea che le rivoluzioni potessero sorgere spontaneamente senza un coordinamento superiore venne definitivamente abbandonata, ma nel contempo anche i Savoia in Piemonte compresero come gli animi dei milanesi erano sempre caldi e stavano attendendo dei segnali per sollevarsi nuovamente. Una delle problematiche che port\u00f2 ad un esito negativo della rivolta fu la scarsa partecipazione della borghesia milanese che, ancora impegnata a subire le conseguenze delle Cinque Giornate, prefer\u00ec non venire coinvolta in questi scontri.\nTra i soldati austriaci 10 furono i morti e 47 i feriti. Furono arrestati complessivamente 895 insorti, di questi sedici furono giustiziati con l'impiccagione (venne in quest'occasione sperimentata per la prima volta il metodo del \"palo\" per l'impiccagione) o la fucilazione. I condannati vennero giustiziati a pi\u00f9 riprese. L'8 febbraio:\nIl 10 febbraio:\nIl 14 febbraio:\nIl 17 febbraio:\nDegli altri arrestati e processati, 20 furono inizialmente anch'essi condannati alla pena di morte per impiccagione ma questa venne poi commutata dall'imperatore d\u2019Austria in 20 anni di carcere; 44 vennero condannati a 20 anni \"di fortezza ai ferri\" o ai \"lavori forzati con ferri pesanti\" a 10 anni \"con ferri leggeri\" (molte di queste pene vennero commutate poi a 2 anni di carcere). 185 furono i prosciolti.\nLa citt\u00e0 di Milano ha intitolato una propria piazza a questo tragico evento, posta nell'area della Fiera di Milano.\nLa critica di Marx.\nKarl Marx, in un articolo sul \"New York Daily Tribune\" dell'8 marzo 1853, intitolato \"I moti di Milano\", in evidente polemica con Teopompo, \"l'inviato di Dio\", come ironicamente chiamava Mazzini, rimproverandogli la convinzione delle rivoluzioni spontanee senza un'adeguata organizzazione che aveva reso un inutile sacrificio l'eroismo degli insorti milanesi, cos\u00ec scriveva:\nMa le potenze reazionarie europee non illudessero se stesse:"}
{"id": "1527913", "revid": "76963", "url": "https://it.wikipedia.org/wiki?curid=1527913", "title": "August \u0160enoa", "text": "Biografia.\nNato in una famiglia della piccola borghesia, studi\u00f2 giurisprudenza a Praga e a Vienna. Tornato in patria, svolse un'intensa attivit\u00e0 giornalistica, teatrale (fu anche regista), e letteraria, imponendosi con una vasta produzione di poesie, novelle, drammi, saggi critici e traduzioni.\nLa parte pi\u00f9 viva della sua opera \u00e8 costituita tuttavia dalla produzione narrativa. Grazie ai suoi principali romanzi \u00e8 considerato il miglior esponente del tardo romanticismo croato per l'abilit\u00e0 e la freschezza del racconto e la vivacit\u00e0 dello stile.\nInfluenz\u00f2 le prime opere dello scrittore e politico croato Eugen Kumi\u010di\u0107.\nCuriosit\u00e0.\nL'esatto \"spelling\" del suo nome \u00e8 Schenoa, correttamente scritto secondo l'alfabeto croato come \u0160enoa."}
{"id": "1527921", "revid": "28592", "url": "https://it.wikipedia.org/wiki?curid=1527921", "title": "Lyapunov", "text": ""}
{"id": "1527922", "revid": "307923", "url": "https://it.wikipedia.org/wiki?curid=1527922", "title": "Giovan Battista Nauclerio", "text": "Biografia.\nFiglio di Alonso Nauclerio, detto Luigi, ingegnere regio e I barone di Torre Pagliara. La famiglia Nauclerio ha origini agerolesi e si sono trasferiti a Napoli a partire dal XV secolo quando un tale Giovanni Nauclerio si distinse come ambasciatore presso la corte aragonese di Ferdinando I di Napoli. Giovan Battista compare come discendente della famiglia dei Nauclerio a seguito di una lapide incisa dal nipote Alonso riguardo ai restauri effettuati nella cappella di Sant'Antonio nella Chiesa di Sant'Anna dei Lombardi nel 1731 insieme al fratello Maurizio Nauclerio, padre di Alonso, la famiglia Nauclerio viveva nel palazzo di famiglia alle spalle del monastero di Montesanto. Il nostro divenne ben presto allievo e collaboratore di Francesco Antonio Picchiatti, un documento di una misura di apprezzo di una cantina che riguarda la collaborazione con l'anziano architetto risale al 15 luglio 1694; un mese e mezzo prima che il Pichiatti morisse.\nDopo la morte di Picchiatti, il giovane architetto continu\u00f2 le fabbriche lasciate incompiute dal maestro nella chiesa di San Domenico Maggiore e nel chiostro. Nel 1696 eredit\u00f2 anche l'incarico di supervisore degli immobili dei Domenicani e nello stesso convento fu autore del rifacimento della sagrestia - oggi snaturata dall'intervento di Federico Travaglini - e di alcune opere intorno al presbiterio. L'architetto fu attivo anche fuori dalla capitale, come nella Cappella del tesoro di San Modestino ad Avellino, dove realizz\u00f2 un intervento nel 1697 e contemporaneamente fu attivo nella ricostruzione di Benevento dopo i terremoti del 1694 e 1702 insieme a Carlo Buratti e Filippo Raguzzini.\nNel 1704 progetta il complesso di San Francesco degli Scarioni, con la chiesa a pianta centrale con spunti ellissoidali e nel 1706 progetta la chiesa dei Santi Demetrio e Bonifacio, con impianto a pianta centrale, la chiesa fu completata solamente a met\u00e0 del XVIII secolo seppure attualmente risulta incompleta nella facciata.\nNel 1708 riprese i lavori interrotti della chiesa di San Giovanni Battista delle Monache. La chiesa fu progettata dal Picchiatti, che fino alla sua morte, la chiesa era quai terminata al di fuori della facciata che venne realizzata dal Nauclerio in base alle opere scultoree in piperno gi\u00e0 approntate. Il lavoro eseguito fu sostanzialmente una posa degli elementi realizzati con la modifica del corpo portato avanti con la creazione dell'atrio, non previsto nel disegno originario. Dopo quattro anni riedifica il complesso di San Francesco delle Cappuccinelle.\nNel 1720, la famiglia Patern\u00f2 commission\u00f2 Villa Patern\u00f2 appena fuori citt\u00e0, sulla collina di Capodimonte in localit\u00e0 San Rocco. Al valore storico Villa Patern\u00f2 associa i pregi ambientali e architettonici: infatti, pu\u00f2 essere annoverata tra le maggiori ville del Settecento napoletano per la razionalit\u00e0 del progetto d'ispirazione palladiana. Al cantiere della villa lavorarono fino all'ultimazione, avvenuta nel 1739, Ignazio Cuomo e al restauro del 1805, Gaetano Barba. Dopo la morte di Arcangelo Guglielmelli, avvenuta nel 1723, complet\u00f2 la chiesa di Santa Maria delle Grazie.\nAlla prima met\u00e0 del Settecento risalivano progetti dell'altare di San Diego all'Ospedaletto, del baldacchino in San Pietro ad Aram, il probabile progetto di rifacimento della chiesa dei Santi Bernardo e Margherita con una pianta a croce greca, la ricostruzione della chiesa di Santa Maria di Caravaggio con pianta ellittica e le transenne dell'atrio della chiesa dei Santi Severino e Sossio.\nFu attivo, sempre dopo la morte del Picchiatti, ad Aversa nel cantiere Chiesa della Santissima Annunziata dove nel 1703 progett\u00f2 la cupola e nel 1728 un consolidamento di un corpo di fabbrica di tre piani, nella stessa citt\u00e0 realizz\u00f2 interventi presso la chiesa dello Spirito Santo nel 1724 e la chiesa di San Biagio nel 1737. Gli interventi civili del Nauclerio meglio documentati sono palazzo Ragni, realizzato nel 1734, e il palazzo del Forno.\nAnche suo fratello, Maurizio Nauclerio (detto Muzio Nauclerio, Napoli, seconda met\u00e0 del XVII secolo - Ivi, 1747 c.ca) fu architetto, oltre che ingegnere e scultore, e collabor\u00f2 spesso con Giovan Battista."}
{"id": "1527923", "revid": "229617", "url": "https://it.wikipedia.org/wiki?curid=1527923", "title": "Equivalenza destra-sinistra fra matrici", "text": ""}
{"id": "1527926", "revid": "21079", "url": "https://it.wikipedia.org/wiki?curid=1527926", "title": "Congruenza tra matrici", "text": ""}
{"id": "1527932", "revid": "1305772", "url": "https://it.wikipedia.org/wiki?curid=1527932", "title": "Equivalenza sinistra-destra tra matrici", "text": "In matematica, e pi\u00f9 precisamente in algebra lineare, due matrici formula_1 e formula_2 sono SD-equivalenti quando esistono due matrici invertibili formula_3 e formula_4 tali che:\nLa sigla \"SD\" sta per \"equivalenza sinistra-destra\".\nLa SD-equivalenza \u00e8 una relazione di equivalenza, e induce quindi una partizione dell'insieme formula_6 di tutte le matrici formula_7 a valori in un campo formula_8. Si tratta di una relazione di equivalenza pi\u00f9 semplice della pi\u00f9 usata similitudine: due matrici risultano essere SD-equivalenti se e solo se hanno lo stesso rango.\nDefinizione.\nSiano formula_1 e formula_2 due matrici formula_11, Queste sono SD-equivalenti se esistono due matrici invertibili formula_12 e formula_13 (la prima formula_14, la seconda formula_15) tali che:\nRango.\nIl rango \u00e8 un \"invariante completo\" per la SD-equivalenza: questo vuol dire che due matrici formula_17 \nsono SD-equivalenti se e solo se hanno lo stesso rango.\nIn particolare, ogni matrice formula_1 \u00e8 SD-equivalente ad una matrice del tipo:\ndove formula_20 \u00e8 il rango di formula_1, formula_22 \u00e8 la matrice identit\u00e0 formula_23 e formula_24 \u00e8 la matrice nulla formula_25.\nRelazioni con le altre equivalenze.\nDue matrici simili sono anche SD-equivalenti. L'opposto non \u00e8 per\u00f2 vero in generale. Ad esempio, le matrici costanti di un dato ordine multiple dell'identit\u00e0 sono tutte SD-equivalenti, mentre ciascuna di esse da sola costituisce una classe di similitudine;\nancora due matrici con lo stesso rango ma con diverso determinante (oppure con autovalori differenti) sono SD-equivalenti ma non simili; evidenti coppie di queste matrici hanno la forma formula_26 con c formula_27."}
{"id": "1527933", "revid": "229617", "url": "https://it.wikipedia.org/wiki?curid=1527933", "title": "Equivalenza sinistra-destra fra matrici", "text": ""}
{"id": "1527934", "revid": "21079", "url": "https://it.wikipedia.org/wiki?curid=1527934", "title": "Equivalenza sinistra-destra di matrici", "text": ""}
{"id": "1527936", "revid": "229617", "url": "https://it.wikipedia.org/wiki?curid=1527936", "title": "SD-equivalenza", "text": ""}
{"id": "1527939", "revid": "21079", "url": "https://it.wikipedia.org/wiki?curid=1527939", "title": "Equivalenza sinistra-destra", "text": ""}
{"id": "1527941", "revid": "640091", "url": "https://it.wikipedia.org/wiki?curid=1527941", "title": "Senatori della XVI legislatura del Regno d'Italia", "text": "Elenco dei senatori della XVI legislatura del Regno d'Italia nominati dal re Umberto I divisi per anno di nomina."}
{"id": "1527942", "revid": "229617", "url": "https://it.wikipedia.org/wiki?curid=1527942", "title": "Appellativi di Ges\u00f9", "text": ""}
{"id": "1527944", "revid": "1543377", "url": "https://it.wikipedia.org/wiki?curid=1527944", "title": "Giovanni Vialardi", "text": "Biografia.\nA vent'anni divenne aiutante di cucina della Real Casa Savoia, al servizio del principe Carlo Alberto che, salito al trono nel 1831, ne ufficializz\u00f2 le mansioni con \"Regio Biglietto\" del seguente tenore: \"L'esattezza e la fedelt\u00e0 con cui Giovanni Vialardi ammesso nel 1824 al Nostro Servizio attende al disimpegno dei propri doveri ha incontrato il Nostro gradimento, di cui ci siamo disposti a dargliene un contrassegno con stabilirlo aiutante di cucina della Reale Nostra Casa coll'annuo stipendio di lire novecento sessanta\".\nNel gennaio 1831 si spos\u00f2 nel Duomo di Torino con Giacinta Davico, da cui ebbe sette figli, e prese residenza in questa citt\u00e0..\nNel 1845 fu nominato Aiutante Capo di Cucina della Real Casa; nel 1847 fu promosso Capo di Cucina insieme a Domenico Gramont e nel 1848 divenne Capo Cuoco e Pasticciere, coadiuvato nel lavoro da oltre un centinaio di persone fra cui l'astigiano Teofilo Barla, Ma\u00eetre P\u00e2tissier et Confiseur, dimenticato autore de \u201cIl Confetturiere, l'Alchimista, il Cuciniere piemontese di Real Casa Savoia\u201d.\nIl Vialardi rimase al servizio di Casa Savoia fino al 1853, regnante Vittorio Emanuele II.\nL'anno successivo diede alle stampe il suo \"Trattato di cucina, Pasticceria moderna, Credenza e relativa Confettureria\", contenente oltre ricette, in prevalenza relative alle zone facenti parte del Regno di Sardegna (piemontesi, valdostane, nizzarde, genovesi e sarde). In tali ricette, suddivise in 19 capitoli, i pesi e le misure sono espressi per la prima volta secondo il sistema metrico decimale, adottato dai Savoia nel 1845; altra novit\u00e0 per analoghi ricettari dell'epoca, la presenza di 300 disegni eseguiti da Vialardi stesso con cui descrisse gli strumenti del mestiere, dai pi\u00f9 semplici alle grandi gelatiere, oltre a fruste, mestoli, scavini, forme, budiniere, marroniere e tante altre attrezzature che nel XIX secolo costituivano l'indispensabile patrimonio di un cuoco reale. Ma ci sono anche i disegni dei piatti sontuosi che arricchivano la tavola: pesci e selvaggina, timballi, \"bombe\" e souffl\u00e9 erano infatti presentati come vere e proprie scenografie che dovevano destare l'ammirazione dei commensali.\nNel 1864 pubblic\u00f2 \"Cucina Borghese semplice ed economica\" in cui, oltre a molte illustrazioni e a \"ricette di cucina e di dolci\", \u00e8 presente una \"scelta di piatti adatti pella cura omeopatica e pei giorni di digiuno\" e un'ampia disamina di come organizzare il \"Servizio alla borghese, francese e russa\".\nNei quasi trent'anni trascorsi nelle cucine di Casa Savoia Giovanni Vialardi percorse tutte le tappe di una straordinaria carriera rivelandosi particolarmente abile anche come pasticciere, ruolo che gli venne in effetti assegnato e che gli permise di mettere in risalto la sua arte nell'esecuzione delle \u201dpi\u00e8ces mont\u00e9es\u201d, le scenografiche costruzioni in pastigliaggio utilizzate per adornare le tavole reali. L'impronta che diede alla cucina e soprattutto alla pasticceria della tavola dei Savoia, continuer\u00e0 ad influenzare i pranzi di Stato anche quando la Corte lascer\u00e0 Torino per trasferirsi prima a Firenze e poi a Roma: con Giovanni Vialardi infatti i prodotti, i modi di cucinare e gli attrezzi della tradizione piemontese ma anche sarda, ligure e nizzarda scendono nella Capitale per salire gli scaloni del Palazzo a deliziare nobili palati, specie quello di Vittorio Emanuele II, grande buongustaio e uomo dai molti appetiti."}
{"id": "1527946", "revid": "110157", "url": "https://it.wikipedia.org/wiki?curid=1527946", "title": "Gauliga 1942-1943", "text": "L'edizione 1942-1943 della Gauliga vide la vittoria finale del .\nDa questa stagione, e per il peggiorare della situazione bellica, alcuni campionati regionali furono spezzettati, facendo arrivare il campionato tedesco a 29 squadre."}
{"id": "1527948", "revid": "125870494", "url": "https://it.wikipedia.org/wiki?curid=1527948", "title": "Fotbal Club CFR 1907 Cluj", "text": "Il Fotbal Club CFR 1907 Cluj, noto comunemente come CFR Cluj o semplicemente Cluj, \u00e8 una societ\u00e0 calcistica rumena di Cluj-Napoca.\nFu fondata nel 1907 come \"Kolozsv\u00e1ri Vasutas Sport Club\" (it. Club Sportivo dei Ferrovieri Cluj). Milita in Liga I, la massima divisione del calcio rumeno.\nNella sua storia ha partecipato prevalentemente a campionati di Divizia B e di Divizia C, giocando nella massima serie dapprima dal 1969 al 1976 e ottenendo come massimo risultato il quinto posto (risultato eguagliato nella stagione 2005-2006). Nella stagione 2007-2008 il club ha vinto i suoi primi trofei nazionali, aggiudicandosi il campionato e la Coppa di Romania. In bacheca conta 7 campionati rumeni, 4 Coppe di Romania e 4 Supercoppe di Romania.\nStoria.\n1907-1946.\nIl club venne fondato nel novembre 1907 col nome \"Kolozsv\u00e1ri Vasutas Sport Club\", societ\u00e0 dei ferrovieri di Cluj. Secondo i documenti dell'epoca fu la terza squadra della citt\u00e0 e la decima dell'intera Romania (riferito al territorio attuale, in quel periodo la Transilvania era parte dell'Impero Austro Ungarico).\nLa prima partita fu disputata contro il KKAC (squadra dell'Accademia Commerciale) e venne sconfitta 23-0 in un torneo cittadino dove arriv\u00f2 secondo su tre squadre partecipanti. Tra i match disputati in quel periodo si ricordano i 2 gol segnati a K\u00e1roly Zs\u00e1k, portiere della nazionale ungherese, nella partita persa 8-2 contro il 33 FC Budapest.\nNelle due stagioni successive arriv\u00f2 ancora secondo nel torneo tra le squadre di Cluj per vincerlo poi nella quarta edizione, nella stagione 1910-1911. Nel 1912 cambi\u00f2 nome in \"Kolozsv\u00e1ri Torna Club\" e biss\u00f2 il successo dell'anno precedente. La formazione titolare (che gioc\u00f2 con il 2-3-5) era: Herner, Walter, Grimm, Mate, Herschowits, Mike, Tuzson, Deak, Orsolyak, Koncz, Czinner\nNel 1913 incontr\u00f2 i campioni d'Ungheria del Ferencvaros in un incontro amichevole perso 7-0.\nCon la fine della prima guerra mondiale e il conseguente Trattato del Trianon l'intera regione pass\u00f2 alla Romania. Tra il 1918 e il 1920 vinse due campionati disputati a livello regionale e il 21 aprile 1921 partecip\u00f2 alla riunione della federazione (in rumeno: \"Federa\u021biei Societ\u0103\u021bilor Sportive din Rom\u00e2nia\") per stabilire la formula del nuovo campionato di calcio e cambi\u00f2 di nuovo nome in CFR Cluj. Nella struttura a livello regionale (in vigore fino alla stagione 1931-32) il CFR non vinse mai il proprio girone, appannaggio delle pi\u00f9 quotate Universitatea e Victoria. Nel 1924 venne inaugurato il nuovo stadio nei pressi della stazione ferroviaria con un match contro i pluricampioni del Chinezul Timi\u0219oara terminato 1-1. Tra i giocatori di quel decennio si ricordano Boga, Walasz, Bazga, Szilaghi, Vegh, Hegh, Kabuzowsky, Kiniszi II, Nagy, Ujvari, Takacs I e II, Curteanu, Barabas, Tocson, Heresz, Micu, Deak, Neagu, Oros, Olteanu, Moraru, Radu, Sandor, Merceanu, Krostadetr, Szanislo, Iuhasz.\nCon il passaggio al girone unico il CFR manc\u00f2 la qualificazione alla neonata Divizia A per i primi due anni qualificandosi poi alla neo-istituita Divizia B nella stagione 1934-35. L'anno successivo termin\u00f2 il campionato all'ultimo posto nel proprio girone e venne retrocesso in Divizia C, alla sua prima edizione.\nLa terza serie venne disputata per due stagioni, dopodich\u00e9 negli anni successivi sotto la Divizia B c'erano i campionati provinciali.\nNel 1940, a seguito del secondo arbitrato di Vienna, la Transilvania venne ceduta all'Ungheria e il CFRE cambi\u00f2 nome in \"MAV Kolozsv\u00e1r\" e disput\u00f2 tornei in ambito locale senza ottenere risultati rilevanti.\n1946 \u2013 1976.\nCon il ritorno alla Romania nell'autunno del 1945 partecip\u00f2 al torneo regionale istituito per stabilire le due squadre cittadine qualificate alla prima stagione di Divizia A dopo la seconda guerra mondiale. Termin\u00f2 al terzo posto nel proprio girone venendo cos\u00ec ammesso in Divizia C, mentre furono qualificate per il massimo campionato Universitatea e Ferar. Rinforzato da alcuni giocatori provenienti dal Victoria fu promosso in seconda serie.\nDurante la pausa invernale del 1947-48 il Ferar Cluj si trov\u00f2 in difficolt\u00e0 economica e i due club si fusero; alla ripresa del torneo il club partecipante cambi\u00f2 nome da Ferar a CFR e nella partita d'esordio l'8 febbraio 1948 riusc\u00ec a pareggiare 2-2 contro i campioni in carica dell'UTA Arad in una stagione nella quale termin\u00f2 nelle posizioni centrali della classifica.\nNel 1948-49 la federazione decise a campionato in corso di aumentare il numero di squadre retrocesse da 2 a 4 e il CFR, nel quale giocavano anche quattro nazionali, retrocedette insieme ai concittadini dell'U-Cluj.\nNel 1950, contemporaneamente a tutte le altre squadre ferroviarie del paese, cambi\u00f2 nome in Locomotiva Cluj e in campionato non riusc\u00ec a tornare immediatamente in prima divisione. Nel 1957, allenata dal celebre \u0218tefan Dobay, fu retrocessa in Divizia C.. Venne promosso due anni dopo e vinse la \"Coppa dell'8\u00ba congresso del Partito Comunista Rumeno\" battendo il Rapid Cluj e lo \u015etiin\u0163a Cluj.\nNel tentativo di creare una seconda squadra cittadina in grado di mantenersi stabilmente in prima divisione a fianco dell'Universitatea, fu imposta a CFR e Rapid la fusione e venne creato il \"Clubul Sportiv Muncitoresc Cluj\" formato dai migliori giocatori di entrambe le squadre allenati da \u015etefan Covaci e vennero mantenute le squadre amatoriali dei ferrovieri (col nome \"Depoul de Locomotive Cluj\") e dei lavoratori della fabbrica di pellame. Il tentativo fall\u00ec e gi\u00e0 nel 1964 i ferrovieri si ritirarono dalla nuova squadra e proseguirono con quella amatoriale che arriv\u00f2 ad un passo dalla promozione in Divizia C perdendo ai playoff contro il Gloria Bistri\u0163a. Tuttavia alla fine della stagione si ritrov\u00f2 in Divizia B, fondendosi e prendendo il posto del Clujeana Cluj..\nAllenata da Constantin R\u0103dulescu, negli anni quaranta giocatore sia nel CFR che nell'Universitatea, vinse la Divizia B con 40 punti distanziando di 5 lunghezze la seconda in classifica.. La formazione tipo (che giocava con il modulo 4-2-4) era formata da Naghel (Hasmasan) - Tegean, Dragomir, Soos, Roman - Alexandru Vasile, Uifaleanu (Stincel) - Bretan, Petru Emil, Mazurakis e Petrescu.\nNella nuova stagione in massima serie fin\u00ec il campionato al quattordicesimo posto e si salv\u00f2 ma la dirigenza decise ugualmente di cambiare l'allenatore ed ingaggiare Eugen Iordache ma visti i pessimi risultati venne esonerato e ritorn\u00f2 Radulescu che ottenne la salvezza grazie al 2-2 all'ultima giornata contro l'UTA Arad. Anche nella stagione successiva la salvezza fu ottenuta all'ultima giornata dopo che concluse il girone d'andata con una sola vittoria all'attivo:con 8 vittorie, 2 pareggi e 5 sconfitte nel girone di ritorno riusc\u00ec a risalire fino al tredicesimo posto..\nNell'estate del 1972 fu ingaggiato Mihai Adam dall'Universitatea, gi\u00e0 in passato vincitore di due titoli di capocannoniere e la squadra ottenne il suo miglior risultato, un quinto posto. In quella stagione venne completato il nuovo stadio e il match inaugurale fu un'amichevole contro Cuba vinta per 2-1. Disput\u00f2 altre tre stagioni in Divizia A, Adam vinse il suo terzo titolo di miglior marcatore nel 1973-74 (unico giocatore del CFR ad essere capocannoniere) e la divizia A 1975-1976 fu l'ultima stagione in massima serie del XX secolo.\n1976-2004.\nCerc\u00f2 l'immediato ritorno nel massimo campionato ma dopo una stagione all'undicesimo posto, quella successiva fin\u00ec al secondo posto dietro al Baia Mare. Disput\u00f2 altri campionati senza ottenere risultati rilevanti e venne retrocesso in Divizia C dopo aver terminato al penultimo posto la Divizia B 1981-1982. Per tutti gli anni ottanta e novanta disput\u00f2 campionati tra la seconda e la terza serie e la situazione economica del club si fece pi\u00f9 difficile soprattutto a partire dal 1990: le squadre degli altri sport della polisportiva ferroviaria vennero infatti sciolte e la sezione calcistica fu l'unica mantenuta, pur con difficolt\u00e0.\nNel 2001 la squadra allenata da Marius Bretan (che disputava quell'anno la Divizia C) fu ad un passo dalla bancarotta e venne salvata durante la pausa invernale dall'uomo di affari Arpad Paszkany che acquist\u00f2 la societ\u00e0 e annunci\u00f2 investimenti per un pronto ritorno in prima divisione. Gi\u00e0 in quella stagione fu ottenuta la promozione in Divizia B.\nNel 2003-04 fu promosso in Divizia A. Dopo aver iniziato il campionato con 13 vittorie consecutive la squadra si blocc\u00f2 e durante la pausa invernale cambi\u00f2 allenatore. Per tutto il girone di ritorno contese al Jiul Petro\u0219ani il primo posto del girone che ottenne con un pareggio all'ultima giornata contro il Gaz Metan Media\u0219\nDal 2004.\nLa stagione che segn\u00f2 il ritorno in Divizia A dopo 28 anni fu conclusa al sesto posto e anche negli anni successivi termin\u00f2 nelle posizioni centrali della classifica. La dirigenza iscrisse il club alla coppa Intertoto 2005 nella quale giunse alla finale sconfitto dal Racing Club de Lens dopo aver superato Vetra Vilnius, Athletic Bilbao ai rigori, Saint Etienne e Zalgiris Vilnius. Alla guida della squadra c'era il giocatore-allenatore Dorinel Munteanu.\nNella stagione 2007-2008 vinse il titolo diventando la prima squadra non avente sede a Bucarest a vincere il campionato rumeno negli ultimi 17 anni e garantendosi, cos\u00ec, la partecipazione alla fase a gironi della Champions League 2008-2009. Pochi giorni dopo conquist\u00f2 anche la Coppa di Romania.\nNella stagione successiva in campionato il Cluj ha avuto un inizio non felice, culminato nell'esonero, ad agosto, di Ioan Andone, l'allenatore dello scudetto. Al suo posto \u00e8 stato chiamato l'italiano Maurizio Trombetta, in passato secondo di Francesco Guidolin e Giovanni Galeone.\nNella gara di esordio in Champions League 2008-2009 il Cluj sorprese tutti battendo la Roma all'Olimpico per 2-1. Nonostante abbia ottenuto altri risultati importanti, come il pareggio in casa contro il Chelsea, la squadra campione di Romania fu eliminata al termine della fase a gironi.\nNella stagione 2008-2009 il Cluj si piazz\u00f2 quarto in campionato e vinse nuovamente la coppa nazionale, qualificandosi per la UEFA Europa League, al cui turno di play-off ha avuto accesso direttamente. Dal novembre 2009 all'agosto 2010 la squadra ebbe uno staff tecnico interamente italiano, composto dall'allenatore Andrea Mandorlini e dai suoi secondi Enrico Nicolini e Roberto Bordin; al termine di una prima stagione trionfale vinse il secondo scudetto, battendo all'ultima giornata per 2-1 l'Inter Arges, e la Coppa di Romania, la terza consecutiva in tre anni per la squadra. Nel settembre 2010, a seguito di una serie di risultati negativi, Mandorlini fu esonerato e sostituito da Sorin Cartu, in seguito rimpiazzato a sua volta da Alin Minteuan.\nIl club vinse la Liga I 2011-2012 aggiudicandosi cos\u00ec il suo terzo titolo e guadagnando l'accesso alla UEFA Champions League 2012-2013, dove arriv\u00f2 terzo nel proprio girone passando cos\u00ec ai sedicesimi di finale della Europa League, dove fu eliminato dall'Inter.\nNella stagione 2015-2016 vinse per la quarta volta la coppa nazionale, battendo in finale la Dinamo Bucarest ai tiri di rigore. La striscia di successi prosegu\u00ec con i titoli vinti nel 2017-2018, 2018-2019, 2019-2020 e 2020-2021; nel 2018 e nel 2020 la squadra si aggiudic\u00f2 nuovamente la Supercoppa di Romania.\nStrutture.\nStadio.\nLa squadra gioca le partite casalinghe nello stadio Dr. Constantin R\u0103dulescu, impianto costruito nel 1973 con una capienza di 23.500 posti a sedere dei quali circa 15.000 coperti dopo una completa ristrutturazione avvenuta nel 2004.\nIn origine la capienza era di 10.000 spettatori e dopo l'ampliamento \u00e8 il nono impianto in Romania per numero di spettatori.\n\u00c8 dotato di un impianto di illuminazione di 1.600 lux.\nIn precedenza il club giocava in un impianto sempre situato nei pressi della stazione ferroviaria, inaugurato nel 1924.\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1527949", "revid": "125210506", "url": "https://it.wikipedia.org/wiki?curid=1527949", "title": "Liga I", "text": "La Liga I (pron. rumena \"\u02c8li\u0261a \u02c8intai\") \u00e8 la massima serie del campionato rumeno di calcio. \nChiamata Divizia A fino al termine della stagione 2005-2006 e composta da 16 squadre, dalla stagione successiva \u00e8 stata allargata a 18 squadre, formato che \u00e8 rimasto in vigore fino alla fine della stagione 2014-2015. Il numero di partecipanti \u00e8 stato poi drasticamente ridotto a 14, grazie a 6 retrocessioni compensate da due promozioni dalla seconda del calcio rumeno. A causa della pandemia da Covid-19, dal 2020-21 il campionato \u00e8 a 16 squadre.\nLa squadra che ha vinto pi\u00f9 volte il campionato rumeno di massima serie \u00e8 l' (gi\u00e0 Steaua Bucarest), seguita dalla (18). Dei restanti 21 club che si sono aggiudicati il campionato, 8 lo hanno vinto in almeno tre occasioni.\nStoria.\nIl campionato di calcio rumeno nasce ufficialmente nel 1909-10, con una serie di trofei organizzati da vari dirigenti dell'antenata dell'odierna Federazione. Solo dal 1921 per\u00f2 si parla di \"Campionatul Na\u021bional\", che si disputava in un torneo tra le squadre vincitrici dei campionati regionali.\nNel 1932-33 le squadre partecipanti vennero divise in due gironi, prima di 7 squadre poi, dall'anno successivo, di 8. Le vincitrici si contendevano il titolo in una finale di andata e ritorno.\nIl primo campionato nazionale a girone unico fu disputato nel 1934-35 con 12 squadre, formula rimasta invariata fino al 1940 con l'allargamento a 13, tranne per\u00f2 per il 1937-38, in cui si vide un momentaneo ritorno alla formula dei due gironi, subito abbandonata.\nDopo la conclusione della Seconda guerra mondiale il campionato rumeno venne azzerato dalle nuove autorit\u00e0 comuniste, facendolo riprendere nella stagione 1946-47 con un nuovo lotto di 14 squadre riselezionate, che divennero poi 16 e tornarono 14.\nNel 1950 si pass\u00f2 ad una stagione su base annuale dalla primavera all'autunno nell'arco di uno stesso anno solare, comune ai paesi nell'orbita dell'Unione Sovietica, a 12 squadre, 14 dal 1954 e 13 dall'anno successivo.\nSi torn\u00f2 alla formula tradizionale dall'autunno alla primavera nel 1957-58, con 12 squadre che aumentarono a 14 nel 1960-61 fino al 1967-68, con una edizione a 15 nel 1962-63, falsata fra l'altro anche dal ritiro di una squadra al giro di boa.\nDal 1968-69 si pass\u00f2 alle 16 squadre, divenute poi 18 nel 1973-74. L'assetto rimase costante fino al 1999-2000, stagione in cui le squadre vennero nuovamente ridotte a 16.\nAbbandonato il nome \"Divizia A\", dal 2006-07 la massima serie si chiama \"Liga 1\", pienamente professionistica e gestita dalla LPF.\nIl campionato rumeno \u00e8 quello che ha mandato pi\u00f9 club diversi nelle coppe europee, pi\u00f9 di quaranta.\nFormato.\nSino alla stagione 2014-2015 le diciotto squadre partecipanti alla massima divisione si sfidavano in un girone all'italiana con partite di andata e ritorno. Al termine delle trentaquattro giornate la prima classificata era proclamata campione, mentre le ultime due retrocedevano in Liga II. Per quanto riguarda la partecipazione alle coppe europee, le prime due squadre classificate partecipavano alla Champions League, partendo dai play-off. Partecipavano, invece, ai preliminari di Europa League la terza e la quarta classificata, pi\u00f9 la vincitrice della coppa nazionale.\nDalla stagione 2015-2016 il campionato di massima serie \u00e8 diviso in due fasi. Nella prima fase, la \"regular season\" o stagione regolare, le quattordici squadre che partecipano alla massima divisione si affrontano in un girone all'italiana con partite di andata e ritorno, per un totale di ventisei giornate. La seconda fase si compone di due gironi separati: le squadre classificatesi ai primi sei posti nella stagione regolare accedono alla Poule Scudetto; le altre otto accedono alla Poule Retrocessione. Le squadre si affrontano due volte, per un totale di dieci giornate di Poule Scudetto e quattordici giornate di Poule Retrocessione, partendo con i punti guadagnati nella stagione regolare dimezzati e arrotondati per eccesso.\nLa squadra che vince la Poule Scudetto si laurea campione di Romania e, insieme alla seconda classificata accede al terzo turno della Champions League. Le squadre classificate al terzo ed al quarto posto si qualificano, rispettivamente, per il terzo e per il secondo turno della UEFA Europa League, insieme alla vincitrice della coppa nazionale.\nLe squadre piazzatesi penultima e ultima nella Poule Retrocessione retrocedono direttamente in Liga II, mentre la terzultima gioca uno spareggio contro la terza classificata della Liga II, la seconda divisione rumena. La squadra che perde questo spareggio retrocede in Liga II.\nPer via della Pandemia da Covid-19, la stagione 2020-2021 diventa a 16 squadre.\nSquadre.\nPartecipazioni per squadra.\nSono 104 le squadre ad aver preso parte alle 72 stagioni della Liga I dal 1932-1933 al 2021-2022.\nSteaua e Dinamo sono i team mai retrocessi dalla loro creazione nel dopoguerra.\nIn grassetto, le squadre partecipanti alla stagione 2021-22. In \"corsivo\", le squadre decedute fino ad oggi. "}
{"id": "1527950", "revid": "125871239", "url": "https://it.wikipedia.org/wiki?curid=1527950", "title": "Daniele Vicari", "text": "Biografia.\nNasce a Castel di Tora e i suoi genitori si trasferiscono a Collegiove, entrambi i paesi sono in provincia di Rieti, il 26 febbraio 1967. Dopo aver frequentato un istituto tecnico di Avezzano e aver conseguito il diploma tecnico a Roma, cambia il percorso di formazione laureandosi in Lettere e Filosofia, con una tesi in \"Storia e Critica del cinema\" presso l'Universit\u00e0 degli Studi di Roma \"La Sapienza\". Collabora dal 1990 al 1996 come critico cinematografico con la rivista \"Cinema Nuovo\", e dal 1997 al 1999 con la rivista \"Cinema 60\". Realizza cos\u00ec i suoi primi cortometraggi: \"Il nuovo\", in 16 millimetri, seguito poi da \"Mari del Sud\". Nel 1997, collabora con Guido Chiesa, Davide Ferrario, Antonio Leotti e Marco Simon Puccioni, nel documentario \"Partigiani\", che racconta la lotta al nazismo e al fascismo della cittadina emiliana di Correggio (Reggio Emilia).\nIl documentario socio-politico diventa per Vicari un filone dirigendo nel 1998 ben quattro mediometraggi: \"Uomini e lupi\", ritratto sulla vita dei pastori del Gran Sasso e di seguito \"Bajram\". Poi realizza \"Comunisti\", incentrato sul caso don Pessina, un sacerdote ucciso per mano di partigiani comunisti nell'Italia dell'immediato dopoguerra; \"Sesso, marmitte e videogames \u00e8\" un'acuta critica sulle passioni automobilistiche degli italiani. Nel 1999, dopo aver collaborato a \"Non mi basta mai\", storia di cinque operai licenziati dalla FIAT nel 1980, diriger\u00e0 \"Morto che parla\", dedicato all'attore pasoliniano Mario Cipriani, protagonista nel 1963 de \"La ricotta\" e presente anche in \"Accattone\".\nNel 2002, con \"Velocit\u00e0 Massima\", partecipa in concorso alla 59\u00aa Mostra internazionale d'arte cinematografica di Venezia, vincendo il \"Premio Pasinetti\"., mentre l'anno successivo vince il David di Donatello come miglior regista esordiente. Il film si aggiudica anche altri riconoscimenti come il Premio Pasinetti a Venezia ed il Gran Premio al Festival di Annecy. \nNel 2005, con \"L'orizzonte degli eventi\", partecipa al Festival di Cannes nella sezione \"Semaine de la Critique\". \nNel 2007, con il documentario \"Il mio paese\", riceve un secondo David di Donatello per il miglior documentario di lungometraggio. Nel 2007 realizza con Theblogtv e Vivo Film il documentario partecipato Il mio paese 2.0, primo esperimento in Europa di film web partecipato dagli utenti. Nel 2008 presenta al Festival di Roma \"Il passato \u00e8 una terra straniera\", film con Elio Germano e trasposizione del romanzo di Gianrico Carofiglio, con lo stesso film riceve al Miami film festival il premio per il miglior film e miglior attore protagonista a Michele Riondino.\nNel 2012, con il film \"Diaz - Don't Clean Up This Blood\" vince ex aequo il Premio del pubblico al Festival di Berlino, insieme a Parada del serbo Srdjan Dragojevic. Il film, incentrato sulle tristi vicende del G8 di Genova, si aggiudica quattro David di Donatello, e numerosi premi internazionali.\nIl suo film \"La nave dolce\" \u00e8 stato presentato il 2 settembre come evento speciale fuori concorso alla 69\u00aa mostra del cinema di Venezia ove si \u00e8 aggiudicato il \"Premio Pasinetti\".\nNel 2017 realizza \"Sole cuore amore\", ricevendo il Premio de Santis e il nastro d'argento per la legalit\u00e0\nNel 2018 realizza per Rai 1 \"Prima che la notte\" ricevendo il secondo nastro d'argento per la legalit\u00e0\nNel 2019 pubblica con Einaudi il suo primo romanzo \"Emanuele nella battaglia\", Premio Ravesi 2020 \u201cDal testo allo schermo\u201d; Primo Premio della Fondazione Megamark 2020; candidato al PREMIO STREGA edizione 2020; invitato al Premio Campiello; candidato al Premio Napoli; finalista al premio Severino Cesari 2020. \nNel 2020 fonda con Andrea Porporati e Francesca Zanza la casa di produzione Kon-Tiki film \n\u00c8 fondatore e direttore artistico della Scuola d'arte cinematografica Gian Maria Volont\u00e9: una scuola pubblica e gratuita della Regione Lazio, istituita nel 2011, che rappresenta oggi un polo formativo di riconosciuta eccellenza per le professioni del cinema.\nVita privata.\n\u00c8 sposato con la regista Costanza Quatriglio: ha una figlia di nome Margherita."}
{"id": "1527953", "revid": "767487", "url": "https://it.wikipedia.org/wiki?curid=1527953", "title": "Anima e corpo (album)", "text": "Anima e corpo \u00e8 il secondo lavoro degli ATPC, primo album discografico del duo dopo il mixtape \"Eureka\" (quando il gruppo ancora si chiamava \"Alta tensione\") ed \u00e8 considerato un prodotto molto pi\u00f9 maturo. Tra i lavori del duo \u00e8 quello che ha avuto maggior successo nella scena hip hop italiana.\nIl disco \u00e8 uscito nel 1998, ed \u00e8 composto da 16 tracce per gran parte prodotte da Rula degli ATPC con lavori di Fabio B, Fish e DJ Zeta, sulle strumentali si alternano il duo piemontese assieme a Yoshi Torenaga, Lyricalz, Maury B, Gente Guasta e Left Side.\nL'album vede inoltre la partecipazione vocale dell'allora esordiente Tiziano Ferro."}
{"id": "1527960", "revid": "1318658", "url": "https://it.wikipedia.org/wiki?curid=1527960", "title": "Juan Pablo Pino", "text": "Carriera.\nClub.\nSi fece notare in Europa durante un torneo giovanile a Tolone a 19 anni.\nNel 2007 viene acquistato dal Monaco per 3 milioni di euro; il suo debutto in Ligue 1 avviene il 10 febbraio 2007 in una partita con il PSG.\nNel 2008 viene mandato in prestito nella seconda parte della stagione al Charleroi, dove colleziona 4 presenze.\nNell'estate 2010 passa al Galatasaray."}
{"id": "1527963", "revid": "404449", "url": "https://it.wikipedia.org/wiki?curid=1527963", "title": "Senatori della XVII legislatura del Regno d'Italia", "text": "Elenco dei senatori della XVII legislatura del Regno d'Italia nominati dal re Umberto I divisi per anno di nomina."}
{"id": "1527969", "revid": "124693308", "url": "https://it.wikipedia.org/wiki?curid=1527969", "title": "Vendicatori della Costa Ovest", "text": "I Vendicatori della Costa Ovest (\"Avengers West Coast\", spesso abbreviato in \"AWC\") sono un gruppo di personaggi immaginari dei fumetti pubblicati negli Stati Uniti d'America dalla Marvel Comics. Sono una squadra di supereroi esorditi nel 1984 nella miniserie \"West Coast Avengers\" (vol. 1), scritta da Roger Stern e disegnata da Bob Hall e Brett Breeding, con la consulenza creativa di Mark Gruenwald. Alla miniserie \u00e8 seguita una serie regolare omonima pubblicata fino al 1994 per oltre cento numeri alla quale collabor\u00f2 anche John Byrne nel 1990. Nacquero come filiale dei Vendicatori nella costa occidentale degli Stati Uniti d'America.\nStoria del gruppo.\nAlcuni anni fa, Visione - all'epoca presidente dei Vendicatori - in accordo col governo degli Stati Uniti decise di creare una seconda squadra di Vendicatori sulla costa occidentale del paese, per essere pi\u00f9 efficienti sul territorio nazionale; a capo di questa nuova filiale fu messo Occhio di Falco, in virt\u00f9 della sua lunga esperienza tra le file del gruppo. Oltre a lui e sua moglie Mimo, nel gruppo avrebbero militato quei Vendicatori solitamente impiegati come riserve come Wonder Man, Tigra e Jim Rhodes come Iron Man in quanto Tony Stark, in quel periodo, era in una crisi d'alcolismo ed entr\u00f2 a far parte del gruppo una volta ristabilito. Al gruppo si un\u00ec successivamente anche Henry Pym, ma solo come consulente scientifico. Occhio di Falco cerc\u00f2 di convincere la Cosa - che in quel periodo aveva lasciato i Fantastici Quattro per intraprendere la carriera di wrestler a Los Angeles - a unirsi a loro, e anche se Ben mise la sua enorme forza al servizio del gruppo in diverse occasioni, non divenne mai un membro ufficiale della squadra.\nAl suo posto venne preso poi Firebird, una ragazza ispanica con poteri simili a quelli di Sole Ardente, che fu fondamentale nel fare guarire dalla depressione Henry Pym, dopo che aveva anche tentato il suicidio. Occhio di Falco guid\u00f2 la squadra e il gruppo si rese protagonista di imprese eroiche come il gruppo originale, tuttavia il governo qualche tempo dopo obblig\u00f2 il gruppo ad accogliere tra le proprie file U.S. Agent come tramite per il governo.\nCol tempo ci sono stati numerosi cambiamenti di formazione con nuovi membri come War Machine, Darkhawk, Moon Knight, la Torcia Umana, Fulmine vivente, la Visione, Wasp, ma i membri storici del gruppo furono:\nForce Works.\nAl termine dell'operazione Tempesta nella galassia ci furono parecchi attriti tra i Vendicatori, causate da differenze di vedute su specifiche questioni etiche, e il gruppo fu sciolto da Capitan America. Dalle sue ceneri nacque Force Works, un gruppo fondato da Iron Man e di cui facevano parte alcuni ex Vendicatori della Costa Ovest: Scarlet, Wonder Man, la Donna Ragno II e U.S.Agent, con Wonder Man che fu distrutto gi\u00e0 nel primo albo e rimpiazzato dall'alieno \"Hodomur\" Century.\nIl gruppo ebbe per\u00f2 durata effimera a causa dei frequenti atti di insubordinazione di Iron Man, al tempo mentalmente corrotto da \"Kang il Conquistatore\", che si pose apertamente in conflitto con la leader designata, Scarlet, causando non pochi problemi. Quando Iron Man mor\u00ec alla fine del crossover \"La Traversata\", il gruppo fu sciolto e Scarlet venne reintegrata nelle file dei Vendicatori, mentre Century, US Agent e la seconda Donna Ragno presero strade differenti.\nStoria editoriale.\nVendicatori della Costa Ovest.\nIl gruppo di supereroi esord\u00ec in una prima testata dedicata, una miniserie di quattro numeri, \"West Coast Avengers\" (vol. 1), nel 1984, alla quale segu\u00f9 una seconda serie omonima, \"West Coast Avengers\" (vol. 2), che dal n. 47 cambi\u00f2 testata in \"Avengers West Coast\" che verr\u00e0 pubblicata fino al 1994 per oltre cento numeri complessivi. \nForce Works.\nAlla nuova formazione venne dedicata una serie mensile edita da luglio 1994 ad aprile 1996 per 22 numeri e scritta da Dan Abnett e Andy Lanning e disegnata da Tom Denney."}
{"id": "1527970", "revid": "119647839", "url": "https://it.wikipedia.org/wiki?curid=1527970", "title": "Il contatto", "text": "Il contatto \u00e8 il primo album discografico degli Alien Army, uscito in forma di mixtape e completato nel 1996, rappresenta l'esordio del gruppo milanese di DJ. Il mixtape risulta il pi\u00f9 famoso degli Alien Army che solo tre anni dopo, nel 1999, hanno dato alle stampe il loro primo album \"Orgasmi meccanici\". Le tracce del nastro sono state ribattezzate \"episodi\" cosicch\u00e9, tolti prologhi ed epiloghi, nel lavoro sono presenti 11 episodi nel lato A e 6 sul lato B."}
{"id": "1527971", "revid": "363629", "url": "https://it.wikipedia.org/wiki?curid=1527971", "title": "Senatori della XVIII legislatura del Regno d'Italia", "text": "Elenco dei senatori della XVIII legislatura del Regno d'Italia nominati dai re Umberto I divisi per anno di nomina."}
{"id": "1527978", "revid": "1442080", "url": "https://it.wikipedia.org/wiki?curid=1527978", "title": "El-Abiar", "text": "el-Abiar (italianizzazione dell', al-Aby\u0101r) \u00e8 una citt\u00e0 della Libia nord-orientale. Fa parte del distretto di al-Marj, nella regione storica della Cirenaica.\nel-Abiar si trova circa 60 km a est di Bengasi e 36 km a sud di al-Marj, sulle propaggini meridionali dell'altopiano del Gebel el-Achdar. \nL'economia locale \u00e8 basata principalmente sulle coltivazioni (cereali, frutta, patate, vite) e sul commercio del bestiame.\nStoria recente.\nDal 1983 al 1987 el-Abiar \u00e8 stato il capoluogo dell'omonima \"Baladiyya\" (municipalit\u00e0). Successivamente ha fatto parte del distretto di al-Jabal al-Akhdar e poi del al-Hizam al-Akhdar, di cui \u00e8 stata capoluogo dal 2001 al 2007. Nel 2007 un'altra riforma amministrativa ha ridotto a 22 il numero di distretti libici, ed el-Abiar \u00e8 stata inclusa nel distretto di al-Marj."}
{"id": "1527982", "revid": "6923", "url": "https://it.wikipedia.org/wiki?curid=1527982", "title": "Torre di Penegate", "text": "La Torre di Penegate, in portoghese Torre de Penegate, \u00e8 una torre quadrangolare, a 3 piani, situata in Vila Verde, Portogallo.\nFu costruita nel XIV secolo in granito."}
{"id": "1527984", "revid": "224230", "url": "https://it.wikipedia.org/wiki?curid=1527984", "title": "Biagio Brugi", "text": "Biografia.\nNel 1875 si laure\u00f2 in Giurisprudenza a Pisa, dove nei corsi di diritto romano gli era stato maestro Filippo Serafini.\nHa insegnato diritto romano all'Universit\u00e0 degli Studi di Catania (1882), di Padova (1885) e all'Universit\u00e0 di Pisa (1918-1930)\nLe sue opere misero in rilievo l'importanza del Diritto romano nella Giurisprudenza contemporanea.\nIl suo trattato del 1891 \"Introduzione enciclopedica alle scienze giuridiche e sociali nel sistema della giurisprudenza\" enfatizz\u00f2 l'importanza della ricerca nelle scienze politiche e sociali per lo studio della legge. \nBrugi fu membro dell'Accademia dei Lincei, dell'Istituto veneto di scienze, lettere ed arti e di altre accademie. Nel 1928 divenne senatore a vita. "}
{"id": "1527988", "revid": "2233638", "url": "https://it.wikipedia.org/wiki?curid=1527988", "title": "Barbana (isola)", "text": "Barbana \u00e8 un'isola posta all'estremit\u00e0 orientale della laguna di Grado, sede di un antico santuario mariano.\nDescrizione.\nEstesa su circa tre ettari e distante circa cinque chilometri da Grado, \u00e8 abitata in modo stabile da una comunit\u00e0 di monaci benedettini. Il suo nome deriva probabilmente da \"Barbano\", un eremita del VI secolo che viveva nel luogo e che raccolse attorno a s\u00e9 una comunit\u00e0 di monaci. Le origini dell'isola sono relativamente recenti: la laguna di Grado si \u00e8 infatti formata tra il V e il VII secolo su di un'area precedentemente occupata dalla terraferma. Il luogo ospitava, in epoca romana, un tempio di Apollo Beleno e, probabilmente, l'area destinata alla quarantena del vicino porto di Aquileia.\nUn piccolo bosco si estende sul lato occidentale dell'isola e ne copre pi\u00f9 della met\u00e0 della superficie: le essenze pi\u00f9 diffuse sono i bagolari, i pini marittimi, le magnolie, i cipressi, gli olmi. L'isola \u00e8 collegata a Grado da un regolare servizio di traghetti, con partenza dal Canale della Schiusa (il viaggio richiede circa 20 minuti di navigazione) ed \u00e8 inoltre dotata di un piccolo porto e pu\u00f2 essere raggiunta anche con mezzi privati.\nIl santuario.\nStoria.\nOrigini.\nSecondo la tradizione, la nascita del santuario della Madonna di Barbana risale all'anno 582, quando una violenta mareggiata minacci\u00f2 la citt\u00e0 di Grado: l'eccezionale evento meteorologico, che allora dest\u00f2 grande stupore e preoccupazione, si inserisce probabilmente nella genesi dell'attuale laguna. Al termine della tempesta un'immagine della Madonna, trasportata dalle acque, venne ritrovata ai piedi di un olmo (o, secondo un'altra tradizione, sui suoi rami), nei pressi delle capanne di due eremiti originari del trevisano, Barbano e Tarilesso. Il luogo era allora relativamente lontano dalla linea di costa e il patriarca di Grado Elia (571-588), come ringraziamento alla Madonna per aver salvato la citt\u00e0 dalla mareggiata, fece erigere una prima chiesa.\nAttorno a Barbano si form\u00f2 una prima comunit\u00e0 di monaci (i \"barbaniti\") che resse il santuario per i successivi quattro secoli. In questo arco di tempo il mare prosegu\u00ec la sua avanzata: nel 734, da un documento di papa Gregorio III, si apprende infatti che Barbana fosse gi\u00e0 un'isola. La chiesa venne probabilmente ricostruita pi\u00f9 volte e la stessa immagine della Madonna, non si sa se una statua o un'icona, and\u00f2 perduta.\nAttorno all'anno mille, ai barbaniti subentrarono i benedettini che ufficiarono il santuario per cinquecento anni. A questo periodo risale la pestilenza che invest\u00ec Grado nel 1237 e l'origine del pellegrinaggio annuale della citt\u00e0 a Barbana.\nDal 1400 ad oggi.\nDal 1450 \u00e8 documentata la presenza di frati francescani conventuali, che sostituirono i benedettini prima in chiave provvisoria e poi, dal 1619, in modo definitivo. I francescani, che nel 1738 eressero una nuova chiesa a tre navate, rimasero nell'isola fino al 1769, quando la Repubblica di Venezia soppresse il monastero. I legami di Venezia con il santuario, a dispetto di questo provvedimento, furono comunque sempre intensi, com'\u00e8 testimoniato da lasciti testamentari di dogi (Pietro Ziani, 1228) e dall'esistenza, in passato, di un'apposita confraternita di gondolieri (la \"Fratellanza della Beata Vergine di Barbana\").\nLo stesso bassorilievo dell'altare maggiore della chiesa di Barbana rappresenta, non a caso, una gondola in laguna. Dopo l'allontanamento dei frati, il santuario venne quindi affidato per oltre 130 anni ai sacerdoti diocesani, prima di Udine (1769-1818), poi di Gorizia (1818-1901). Un ruolo di particolare rilievo venne svolto da don Leonardo Stagni, al quale si devono la costruzione degli argini (1851), la realizzazione dell'attuale cappella del bosco nel luogo dove venne ritrovata l'immagine di Maria (1854) e l'incoronazione della Madonna di Barbana (1863).\nNel 1901 il santuario venne affidato ai frati francescani minori della provincia dalmata che edificarono un nuovo convento, curarono alcune bonifiche e misero mano alla costruzione dell'attuale chiesa. Nel 1924, mutati i confini politici, il testimone pass\u00f2 ai confratelli della provincia veneta di San Francesco, che hanno provveduto alla realizzazione della casa di esercizi spirituali \"Domus Mariae\" (1959) e delle pi\u00f9 recenti casa del pellegrino (1980) e cappella della riconciliazione (1989).\nDal 2020 il santuario \u00e8 affidato a una congregazione benedettina di fondazione brasiliana.\nArte.\nLa chiesa.\nL'isola \u00e8 dominata dalla mole della chiesa e del campanile. La chiesa, che presenta alcuni richiami all'architettura orientale, \u00e8 in stile neoromanico ed \u00e8 relativamente recente. I lavori di costruzione dell'attuale edificio, che sorge sul luogo delle chiese succedutesi nei secoli passati, sono stati infatti avviati nel 1911 e completati, dopo una pausa dovuta alla prima guerra mondiale, nel 1924. Il progetto \u00e8 dell'architetto goriziano Silvano Barich, che negli anni successivi disegner\u00e0 i piani anche per il santuario di Monte Santo. La semplice facciata \u00e8 ingentilita da lesene di pietra e da un rosone. La struttura culmina con un'ampia cupola.\nL'interno a tre navate, con soffitto a carena di nave, presenta elementi di notevole interesse nell'altare maggiore del 1706 e, soprattutto, nella statua lignea della Madonna, opera di scuola friulana della fine del Quattrocento, ispirata allo stile di Domenico Da Tolmezzo. La statua, a grandezza naturale, rappresenta Maria in trono con in braccio Ges\u00f9 bambino: lei regge con la mano destra una rosa, probabilmente a simboleggiare la fede, lui invece tiene in mano un libro, chiaro riferimento al Vangelo. I due altari laterali, in stile rinascimentale-barocco, sono di scuola veneziana e sono dedicati a San Francesco (sinistra, 1763) e Sant'Antonio (destra, 1749). Della scuola del Tintoretto \u00e8 invece il quadro dei gondolieri in pellegrinaggio (1771) custodito nella sagrestia, dove \u00e8 possibile ammirare anche una \"Madonna col Bambino\" di autore ignoto (1734).\nGli affreschi della cupola (oltre 500 metri quadrati) sono un'opera pi\u00f9 recente di Tiburzio Donadon (1940). Lo spazio \u00e8 diviso in quattro grandi quadri rappresentati l'incoronazione di Maria, la processione del perd\u00f2n di Barbana, l'apparizione della Vergine sull'olmo, e una visione del patriarca Elia. I quadri sono separati da figure bianche che simboleggiano le quattro virt\u00f9 cardinali (prudenza, giustizia, fortezza e temperanza).\nLe vetrate della chiesa rappresentano alcuni misteri del rosario. Il campanile, alto 47,8 metri, \u00e8 stato inaugurato nel 1929: le quattro campane attuali, come invito alla pace, sono state ricavate dal metallo di cannoni tedeschi della seconda guerra mondiale. La piccola \"Cappella della riconciliazione\", alla destra dell'altare maggiore, conserva una statua della Vergine del 1700 in pietra di Aurisina e un cippo di pietra di et\u00e0 romana, raffigurante un magistrato, forse un governatore di Aquileia.\nLa continua azione della laguna ha impedito la conservazione di tracce significative dei santuari pi\u00f9 antichi. Tra le vestigia giunte fino a noi, \u00e8 possibile ricordare un bassorilievo funerario rappresentate un'apparizione di Cristo risorto (X-XI secolo), un frammento dell'albero presso il quale secondo la tradizione venne ritrovata l'immagine della Madonna, un rivestimento per altare in cuoio e oro (XVII secolo), e due colonne con capitelli corinzi, queste ultime poste oggi davanti al campanile. Nella cappella della \"Domus Mariae\" \u00e8 custodita la statua della cosiddetta \"Madonna mora\", venerata nel santuario dall'XI al XVI secolo. L'opera, in legno dipinto, \u00e8 stata recentemente restaurata: curiosamente, la Madonna regge il bambino per i piedini. Una tela di Madonna orante del 1500 pu\u00f2 infine essere ammirata nella mensa dei frati.\nDella prima chiesa costruita dai francescani (XVIII secolo) sono invece rimaste numerose tracce, sia negli arredi interni che in materiale iconografico (dipinti, fotografie, bassorilievi). La chiesa, pi\u00f9 piccola dell'attuale, si presentava con una semplice facciata bianca, successivamente ingentilita da un porticato, e aveva un piccolo campanile. Nella chiesa, si trova l'organo a canne Mascioni \"opus 652\", costruito nel 1950. Lo strumento, a trasmissione elettrica, ha due tastiere di 58 note ciascuna e una pedaliera concavo-radiale di 32.\nLa cappella nel bosco e le statue.\nA poca distanza dalla chiesa, sul luogo dove secondo la tradizione si aren\u00f2 l'immagine della Madonna, sorge la cappella dell'apparizione, costruita nel 1854 per celebrare il dogma dell'Immacolata Concezione. La cappella, di forma ottagonale, ha preso il posto di un precedente capitello votivo ed \u00e8 stata decorata nel 1860 dal pittore udinese Rocco Pitacco. I dipinti rappresentano la glorificazione di Maria tra angeli e personaggi dell'Antico e del Nuovo Testamento. Sulle pareti laterali, quadri relativi alla proclamazione del dogma e alla vita e alle origini del santuario. La cappella, che \u00e8 circondata da un piccolo cimitero, custodisce le spoglie del venerabile Egidio Bullesi, un giovane istriano distintosi per il suo apostolato a Pola e a Monfalcone, in particolare tra i giovani di Azione Cattolica e dello Scautismo Cattolico (di cui fu tra i fondatori a Pola).\nAll'ingresso del piccolo porto dell'isola \u00e8 visibile una statua della Madonna, eretta nel 1954 a ricordo dell'anno mariano. Altre statue dedicate a San Francesco e ad Egidio Bullesi sono inoltre dislocate nei pressi della chiesa e della \"Domus Mariae\".\nPellegrinaggi.\nEl Perd\u00f2n de Barbana.\nIl pellegrinaggio pi\u00f9 noto \u00e8 il cosiddetto \"Perd\u00f2n di Barbana\" che si svolge ogni anno nella prima domenica di luglio e prevede una processione di barche imbandierate in laguna da Grado a Barbana. La processione, che inizia di primo mattino, \u00e8 guidata dalla \"Battella\", l'imbarcazione che trasporta la statua della Madonna degli Angeli custodita nella basilica di Grado. Nell'occasione viene aperto il ponte girevole che collega Grado alla terraferma e l'autorit\u00e0 civile consegna un dono simbolico alla Madonna. L'origine del pellegrinaggio risale a un voto fatto dalla comunit\u00e0 gradese in seguito alla pestilenza del 1237. Il nome \"perd\u00f2n\" deriva invece dalla consuetudine di accostarsi, nell'occasione, al sacramento della confessione.\nAltri pellegrinaggi.\nIl santuario \u00e8 inoltre meta di numerosi pellegrinaggi provenienti principalmente dai paesi della Bassa Friulana, testimoniati anche da documenti pittorici come, ad esempio, un quadro votivo che ricorda la processione della comunit\u00e0 di Ruda. I pellegrinaggi votivi delle comunit\u00e0 si svolgono prevalentemente dal mese di aprile alla fine di settembre. Numerosi pellegrini partecipano inoltre il 15 agosto e l'8 settembre di ogni anno, in occasione delle festivit\u00e0 mariane dell'Assunzione e della Nativit\u00e0, alle due processioni nelle quali la statua della Madonna di Barbana viene portata a spalla per l'isola.\nNei mesi estivi si tengono dei pellegrinaggi notturni all'isola, con partenza al tramonto da Grado. Oltre che dall'Italia, numerosi pellegrini giungono a Barbana anche dall'estero, sia dai Paesi confinanti (Austria e Slovenia), sia da altre parti del mondo e in particolare, in relazione ai figli di emigrati friulani, dal Canada e dall'America del Sud. In rare occasioni, e per brevi periodi, la statua della Madonna di Barbana ha lasciato l'isola. La prima visita a Grado risale al 1863, successivamente la statua \u00e8 stata portata a Grado e in altre localit\u00e0 nel 1913, 1951, 1954, 1963, 1987, 2000 e 2013."}
{"id": "1527989", "revid": "110157", "url": "https://it.wikipedia.org/wiki?curid=1527989", "title": "Lago Sucotto", "text": "Il lago Sucotto \u00e8 un lago alpino artificiale sito nel comune di Valgoglio in provincia di Bergamo.\n\u00c8 situato nelle Alpi Orobie in alta valle Seriana, in una vallata con altri bacini artificiali: i laghi di Aviasco, Campelli, Nero e Cernello.\nRaccoglie le acque provenienti dal lago Cernello, l'acqua piovana, quella di scioglimento delle nevi e da piccole falde minori. L'acqua rilasciata attraverso la sua diga alimenta il torrente Goglio.\nAccessi.\nLa zona si raggiunge per la via pi\u00f9 breve partendo da Valgoglio. Il sentiero parte dalla zona nord-est del paese, ed \u00e8 ben segnato.\nSi sale seguendo inizialmente le condotte d'acqua fino a giungere in vista della diga del lago Sucotto. Si prende quindi il sentiero che sale in direzione della diga sul lato est del torrente. Il sentiero prosegue in direzione del vicino lago Cernello.\nIl lago pu\u00f2 essere raggiunto anche dal rifugio Fratelli Calvi, in val Brembana, seguendo il percorso che conduce al passo della Portula e che prosegue in direzione del Giro dei Laghi, sentiero che mette in comunicazione i laghetti della vallata sopra descritti. Il sentiero \u00e8 ripido in alcuni tratti ma ben segnato e in buone condizioni."}
{"id": "1527991", "revid": "536159", "url": "https://it.wikipedia.org/wiki?curid=1527991", "title": "Geografia di Cuba", "text": ""}
{"id": "1527999", "revid": "136053", "url": "https://it.wikipedia.org/wiki?curid=1527999", "title": "Barlaamo", "text": ""}
{"id": "1528001", "revid": "486946", "url": "https://it.wikipedia.org/wiki?curid=1528001", "title": "Carlo di Calabria", "text": ""}
{"id": "1528009", "revid": "1149807", "url": "https://it.wikipedia.org/wiki?curid=1528009", "title": "Stargunner", "text": "Stargunner \u00e8 un videogioco sparatutto a scorrimento orizzontale, prodotto e sviluppato da Apogee Software nel 1996.\nA differenza di altri titoli Apogee, \"Stargunner\" utilizza grafica pre-renderizzata, alla stregua di \"Donkey Kong Country\" e \"Killer Instinct\". Diviso in quattro episodi, dei quali il primo shareware e altri tre a pagamento, il 22 giugno del 2005 \u00e8 stato pubblicato come freeware.\nTrama.\n\"Amdara\" \u00e8 un pianeta pacifico, che viene conquistato con l'inganno da una razza proveniente da \"Barak\". L'ultima speranza per la liberazione dalla loro morsa \u00e8 riposta in una piccola flotta di piloti, chiamati \"StarGunner\", creata per attaccare a sorpresa le tre fortezze nemiche. Nel sito ufficiale del gioco, la trama \u00e8 leggermente diversa: i nemici sono gli \"Zilion\", e \"Ytima\" \u00e8 un pianeta che sta per essere attaccato.\nModalit\u00e0 di gioco.\nNel gioco si controlla una astronave, mentre lo schermo scorre verso destra; i nemici, fissi o mobili, singoli o a flotte, possono attaccare dalle quattro direzioni cardinali. I nemici uccisi lasciano sia power-up, sia dei crediti spendibili, per ulteriori potenziamenti, alla fine di ogni livello.\nPower-up acquistabili.\nEsistono quattro tipi di possibili migliorie:\nEpisodi.\nOgni episodio del gioco ha un tema differente, e alla fine di esso occorre affrontare un boss.\nColonna sonora.\nLe musiche del gioco, composte da Lee Jackson, sono presenti anche come tracce musicali nel CD-ROM; \u00e8 possibile scaricarle come MP3 nel sito della 3D Realms."}
{"id": "1528010", "revid": "767487", "url": "https://it.wikipedia.org/wiki?curid=1528010", "title": "Charlie Bartlett", "text": "Charlie Bartlett \u00e8 un film del 2007 diretto da Jon Poll, al suo esordio alla regia.\nTrama.\nCharlie Bartlett \u00e8 un adolescente ricco, infelice e alquanto nevrotico, che \u00e8 stato espulso da tutte le scuole private che ha frequentato, l'ultima per traffico di documenti falsi. La madre si vede costretta a mandarlo alla scuola pubblica. Nella sua nuova scuola Charlie trover\u00e0 molte difficolt\u00e0 ad integrarsi, dovendo subire il bullismo di alcuni compagni e l'ostilit\u00e0 del preside; come se non bastasse, si innamora proprio della figlia di quest'ultimo. In seguito per\u00f2 Charlie diverr\u00e0 un leader nella scuola, grazie alle sedute di psicoterapia \"fai da te\" che tiene nei bagni e allo spaccio di psicofarmaci, come panacea dei vari tormenti adolescenziali. Dopo essere stato sospeso, decide di smettere di procurare psicofarmaci ai coetanei, limitandosi a fornire loro un sostegno psicologico.\nNonostante appaia come un faro per gli altri studenti, Charlie \u00e8 un ragazzo con una grande fragilit\u00e0 repressa, che esprime durante una protesta alla Western Summit High School. Proprio durante questa protesta, giunge la polizia ad arrestarlo, poich\u00e9 poche ore prima aveva tirato un pugno al preside durante un litigio tra lui e la figlia Susan. Uscito su cauzione, si reca dall'ormai ex preside Gardner per invitarlo alla recita della figlia, ma questi, ubriaco e munito di pistola, cerca di mettere il pi\u00f9 a disagio possibile il ragazzo. Usciti da questa situazione, i due si recano alla recita, riappacificandosi definitivamente sotto le note di \"If You Want to Sing Out, Sing Out\" (tratta dalla colonna sonora scritta da Cat Stevens per il film \"Harold and Maude\" di Hal Ashby), cantata da Susan."}
{"id": "1528012", "revid": "256896", "url": "https://it.wikipedia.org/wiki?curid=1528012", "title": "Agenzia per la Protezione dell'Ambiente e per i servizi Tecnici", "text": ""}
{"id": "1528029", "revid": "767487", "url": "https://it.wikipedia.org/wiki?curid=1528029", "title": "Foxboro Hot Tubs", "text": "I Foxboro Hot Tubs sono un gruppo garage rock statunitense. Il gruppo ha esordito su Myspace nel marzo del 2007 pubblicando sei canzoni nella propria pagina ufficiale. In seguito, si scopr\u00ec trattarsi di un side project dei Green Day.\nInformazioni sul gruppo.\nLa band \u00e8 composta da Billie Joe Armstrong, Mike Dirnt, Tr\u00e9 Cool e Jason White che suonano musica garage rock sotto uno pseudonimo. La scoperta dell'identit\u00e0 della band non \u00e8 stata immediata, a causa dell'iniziale anonimit\u00e0 del gruppo. In seguito i fan dei Foxboro Hot Tubs hanno notato, sulla pagina di MySpace del gruppo, molte analogie musicali tra la band e i Green Day. Tra queste vi sono l'inconfondibile voce di Billie Joe Armstrong e una sezione ritmica che ricorda lo stile musicale del bassista e del batterista dei Green Day Mike Dirnt e Tr\u00e9 Cool.\nL'8 dicembre 2007, i Foxboro Hot Tubs hanno pubblicato il loro album di esordio \"Stop Drop and Roll!!!\", in streaming e scaricabile gratuitamente in formato MP3. Alcuni giorni dopo, il 13 dicembre, gli MP3 sono stati tolti dal sito. Nel maggio del 2008 il lavoro \u00e8 stato pubblicato in formato fisico, arrivando a toccare il 21\u00ba posto della classifica top200 di Billboard.\nIn seguito ad alcune esibizioni live della band in America si \u00e8 definitivamente scoperto che sono i Green Day.\nNel 2010 il gruppo ha rivelato l'uscita di un secondo album. Durante il tour sono state cantate anche alcune canzoni del nuovo album come \"It's Fuck Time\". I Green Day nel 2012 hanno annunciato che \u00a1Dos!, per la sua musica garage rock, pu\u00f2 essere considerato come il secondo album dei Foxboro Hot Tubs. Esso conterr\u00e0 infatti anche la canzone \"Fuck Time\"."}
{"id": "1528040", "revid": "106456", "url": "https://it.wikipedia.org/wiki?curid=1528040", "title": "Giovanni Arcangeli", "text": "Biografia.\nSi laure\u00f2 in Scienze naturali nel 1862 all'Universit\u00e0 di Pisa, e in questa Universit\u00e0 il 3 novembre 1865 inizi\u00f2 la sua carriera didattica e scientifica con la sua nomina ad aiuto alla cattedra di Botanica.\nNel 1880 fu professore di Botanica a Torino. Dal 1882 fu direttore dell'Orto botanico di Pisa.\nIl 13 febbraio 1898 divenne socio dell'Accademia delle scienze di Torino.\nLa pianta \"Arcangelisia\" della famiglia delle Menispermaceae prese da lui il nome."}
{"id": "1528044", "revid": "339392", "url": "https://it.wikipedia.org/wiki?curid=1528044", "title": "Dieuretico", "text": ""}
{"id": "1528046", "revid": "599013", "url": "https://it.wikipedia.org/wiki?curid=1528046", "title": "Lulinha", "text": "Carriera.\nClub.\nComincia a giocare a calcio a 5 anni, ma \u00e8 a 8 anni che dopo un provino venne preso dal Corinthians. Successivamente ha anche esordito in prima squadra, nel campionato brasiliano. Il 24 luglio 2009 viene ceduto in prestito ai lusitani dell'Estoril.\nDopo aver giocato per diverse squadre brasiliane tra le quali Botafogo, Crici\u00fama, Cear\u00e1 e Mogi Mirim, dal 26 maggio 2016 passa ai coreani del Pohang Steelers.\nNazionale.\nLulinha ha avuto un inizio significativo con la nazionale facendo 16 gol in 16 partite a 17 anni con la selezione under-17."}
{"id": "1528049", "revid": "146092", "url": "https://it.wikipedia.org/wiki?curid=1528049", "title": "Chiesa di Santa Maria delle Grazie a Mondragone (Napoli)", "text": "La chiesa di Santa Maria delle Grazie \u00e8 tra le principali chiese tardo barocche di Napoli; si trova a margine della piazzetta Mondragone.\nStoria e descrizione.\nLa chiesa, oggi propriet\u00e0 della fondazione Mondragone, fu eretta nelle immediate adiacenze del convento, un ritiro per vedove nobile fondato nel 1655 da Elena Aldobrandini, vedova di Don Antonio Carafa, principe di Stigliano e duca di Mondragone. L'edificio attuale fu progettato dall'architetto Arcangelo Guglielmelli tra il 1715 e il 1723; egli arricch\u00ec la chiesa con pregevoli marmi policromi, visibili soprattutto nelle grandi colonne composite che terminano con capitelli dorati. Nel 1723 il Guglielmelli mor\u00ec e al suo posto subentr\u00f2 Giovan Battista Nauclerio, che progett\u00f2 il fastoso portale in piperno, il pavimento in maiolica e l'apparato decorativo in stucco.\nL'interno, a croce greca iscritta in un ottagono, presenta un paliotto in stucco di Giuseppe Scarola e arredi settecenteschi di Giuseppe Ricciardella; l'altare maggiore fu progettato da Ferdinando Sanfelice."}
{"id": "1528056", "revid": "110157", "url": "https://it.wikipedia.org/wiki?curid=1528056", "title": "Lago Cernello", "text": "Il lago Cernello \u00e8 un lago alpino, dall'estensione pari a 26.000 metri quadrati, che raccoglie l'acqua piovana e quella proveniente dallo scioglimento delle nevi e da piccole falde minori. Sulle sue rive sorge la Baita Cernello. \nLocalizzazione.\n\u00c8 situato nelle Alpi Orobie in alta valle Seriana (provincia di Bergamo), racchiuso in una vallata contenente i seguenti bacini artificiali:\nAccessi.\nLa zona si raggiunge per la via pi\u00f9 breve partendo da Valgoglio, in alta valle Seriana. Il sentiero parte dalla zona nord-est del paese, ed \u00e8 ben segnato.\nSi sale seguendo inizialmente le condotte d'acqua fino a giungere in vista della diga del Lago Sucotto. Si prende quindi il sentiero che sale in direzione della diga sul lato est del torrente, e si prosegue lungo il sentiero che costeggia il lago a sud, sale a est per proseguire in direzione nord fino a raggiungere il lago Cernello in prossimit\u00e0 del rifugio Baita Cernello.\nIl lago pu\u00f2 essere raggiunto anche dal rifugio Fratelli Calvi, in val Brembana, seguendo il sentiero che conduce al Passo della Portula e che prosegue in direzione del Giro dei Laghi.\nCuriosit\u00e0.\nIn questa zona \u00e8 possibile fare il cosiddetto Giro dei Laghi lungo un sentiero che mette in comunicazione i laghi della vallata sopra descritti. Il sentiero \u00e8 ripido in alcuni tratti ma ben segnato e in buone condizioni."}
{"id": "1528057", "revid": "4193", "url": "https://it.wikipedia.org/wiki?curid=1528057", "title": "Oliviero De Fabritiis", "text": "Biografia e percorso professionale.\nFormazione e attivit\u00e0 negli anni venti e trenta.\nStudia nella sua citt\u00e0 natale con don Licinio Refice e successivamente con Giacomo Setaccioli, all'epoca insegnante di contrappunto presso l'Accademia di Santa Cecilia. Il debutto avviene nel 1920, appena diciottenne, al Teatro Adriano di Roma. \nNel 1922 \u00e8 il maestro sostituto di Pasquale La Rotella ne Il barbiere di Siviglia con Mercedes Capsir, Manfredi Polverosi ed Enrico Molinari al Teatro Comunale di Bologna.\nNel 1926 dirige L'Arl\u00e9sienne con Maria Melato ed Annibale Betrone nel Teatro Costanzi di Roma. \nNel 1927 \u00e8 il maestro sostituto di Vittorio Gui al Teatro La Fenice di Venezia ne L'italiana in Algeri con Alessio De Paolis e Vincenzo Bettoni, ne La sonnambula con De Paolis e nella prima assoluta di \"La fata Malerba\" di Gui con Francesco Dominici.\nNel 1929 a Bologna \u00e8 il maestro sostituto di Edoardo Vitale in Sigfrido, di Gaetano Bavagnoli in Otello con Lina Bruna Rasa, Ubaldo Toffanetti, Corrado Zambelli e Benvenuto Franci, in Manon Lescaut con Rosetta Pampanini, Aureliano Pertile, Toffanetti ed Ernesto Badini e ne La traviata con Maria Zamboni, Pertile, Toffanetti e Franci, di Ottorino Respighi ne La campana sommersa con Adelaide Saraceni, la Rasa, Toffanetti ed Antonio Melandri e di Arturo Lucon in Francesca da Rimini con Iva Pacetti, Pertile e Toffanetti.\nNel 1932 \u00e8 il maestro sostituto di Gabriele Santini a Roma in Madama Butterfly con la Pampanini.\nNel 1933 a Roma dirige La Gioconda con Giannina Arangi-Lombardi e Giacomo Vaghi.\nNel 1934 viene chiamato da Tullio Serafin come codirettore d'orchestra presso il Teatro dell'Opera di Roma, per poi passare come primo direttore, per breve periodo, al Gran Teatro La Fenice di Venezia sei anni pi\u00f9 tardi. \nA Roma, negli anni trenta, dirige i massimi cantanti italiani dell'epoca, da Giacomo Lauri Volpi a Toti Dal Monte da Armando Borgioli a Beniamino Gigli.\nSempre nel 1934 a Roma \u00e8 il maestro sostituto di Gino Marinuzzi ne Le nozze di Figaro con la Arangi-Lombardi, la Saraceni, Gianna Pederzini, Agnese Dubbini, De Paolis, Mariano Stabile e Salvatore Baccaloni ed in Lucia di Lammermoor con la Dal Monte, De Paolis e Vaghi e dirige le prime assolute di \"Volta la lanterna\" di Ezio Carabella con De Paolis e di \"Madonna Purit\u00e0\" di Annibale Bizzelli, Manon con Pia Tassinari, Bruno Landi, Meletti e Vaghi e Madonna Oretta con Carmen Melis, la Pederzini, Giovanni Voyer e De Paolis per l'EIAR.\nOliviero de Fabritiis sar\u00e0 anche uno degli ideatori della Stagione estiva delle Terme di Caracalla, che egli stesso inaugura il giorno 1\u00ba agosto 1937 dirigendo l'orchestra del Teatro Reale dell'Opera di Roma nella \"Lucia di Lammermoor\". \nFra gli interpreti ricordiamo Beniamino Gigli nel ruolo di Sir Edgardo di Ravenswood, e Toti Dal Monte in quello di Lucia. Con questi stessi indimenticabili artisti incider\u00e0, nel 1939, a Roma, una \"Madama Butterfly\" storica: Gigli, nel ruolo di Pinkerton e ancora nel pieno delle sue possibilit\u00e0 vocali, \u00e8 affiancato da una superba Toti Dal Monte nella parte di Butterfly/Cio-Cio-San.\nGli Anni quaranta e cinquanta.\nDurante la seconda guerra mondiale De Fabritiis sar\u00e0 particolarmente attivo a Venezia e a Milano. Nella citt\u00e0 lombarda diriger\u00e0 (1941) l'orchestra del Teatro alla Scala di Milano in un'altra incisione storica, un Andrea Ch\u00e9nier con Beniamino Gigli, Maria Caniglia e i due astri emergenti della lirica del tempo: il baritono Gino Bechi e il mezzosoprano Giulietta Simionato. Nel 1943 torner\u00e0 per alcuni anni a Roma prendendo il posto di primo direttore d'orchestra occupato fino ad allora da Tullio Serafin. La nomina di Gabriele Santini in qualit\u00e0 di direttore artistico presso il Teatro dell'Opera di Roma nell'immediato secondo dopoguerra, pur non spezzando i legami fra tale teatro e De Fabritiis, spinger\u00e0 il maestro romano a sviluppare sempre pi\u00f9 la propria attivit\u00e0 professionale nelle grandi piazze operistiche estere, sia in Europa che nelle Americhe (Metropolitan di New York, Teatro Col\u00f3n di Buenos Aires, ecc.). In Messico De Fabritiis dirige ripetutamente Maria Callas in una delle sue tourn\u00e9e americane nel 1951 (\"La traviata\", \"Aida\", \"La forza del destino\"); l'avrebbe nuovamente diretta, in quello stesso anno a Parma, sempre ne \"La Traviata\". Oltre che con la Callas il maestro romano lavorer\u00e0 negli anni cinquanta con molte altre grandi glorie della lirica del tempo sia italiane che straniere, basti pensare, a Franco Corelli, Carlo Bergonzi, Mario Del Monaco, Giuseppe Di Stefano, Leyla Gencer e Renata Tebaldi.\nGli anni sessanta, settanta e ottanta.\nDe Fabritiis sar\u00e0 particolarmente attivo anche negli anni sessanta, settanta e primi anni ottanta del novecento, dal momento che abbandoner\u00e0 definitivamente la conduzione orchestrale solo nel 1982, pochi mesi prima della morte. Avr\u00e0 pertanto modo di dirigere molti dei grandi cantanti che si imporranno in quei decenni, fra cui, Pl\u00e1cido Domingo, Montserrat Caball\u00e9, Mirella Freni, Nicolai Ghiaurov, Renato Bruson, Raina Kabaivanska e Luciano Pavarotti. Quest'ultimo viene diretto per la prima volta da De Fabritiis agli inizi della propria carriera, nel ruolo di Pinkerton della \"Madama Butterfly\" al Teatro Massimo di Palermo (1964). Il tenore modenese e il maestro romano lavoreranno ancora insieme, sia in Italia che all'estero. A questo proposito ricordiamo una applauditissima Lucia di Lammermoor all'Arena di Verona nell'estate del 1976. Il momento pi\u00f9 alto della loro collaborazione verr\u00e0 per\u00f2 toccato con ogni probabilit\u00e0 nel gennaio del 1982 a Londra, in occasione della registrazione del \"Mefistofele\", da molti giudicato il pi\u00f9 grande \"Mefistofele\" mai inciso fino ad allora. De Fabritiis diriger\u00e0 in quell'occasione la National Philharmonic Orchestra di Londra, mentre Pavarotti sar\u00e0 accompagnato da un gruppo di cantanti d'eccezione: Mirella Freni, Montserrat Caball\u00e9 e Nicolai Ghiaurov. Sette mesi pi\u00f9 tardi il maestro romano si spegneva, ottantenne, nella sua citt\u00e0 natale.\nNe \"La virt\u00f9 dell'elefante\" (2014) e \"Altri canti di Marte\" (2015), editi da Marsilio, lo storico della musica Paolo Isotta dedica a de Fabritiis molte pagine dichiarandolo uno dei pi\u00f9 grandi direttori da lui ascoltati.\n\u00c8 sepolto presso il Cimitero Monumentale del Verano a Roma.\nRepertorio.\nDe Fabritiis fu un profondo conoscitore del melodramma italiano dell'Ottocento e del Novecento. Il suo vasto repertorio \u00e8 in massima parte costituito dai grandi capolavori romantici di Gioachino Rossini (\"Guglielmo Tell\", \"La Cenerentola\" ecc.), Gaetano Donizetti (\"Lucia di Lammermoor\", \"L'elisir d'amore\", \"La Favorita\" e altre), Vincenzo Bellini (\"Norma\" e \"La sonnambula\" soprattutto) e del grande Verdi (\"Aida\", ripetutamente diretta alle Terme di Caracalla, \"Un ballo in maschera\", \"La traviata\", ecc.). De Fabritiis si distinse anche nel repertorio della giovane scuola italiana: Giacomo Puccini (\"Tosca\", \"La boh\u00e8me\" e \"Turandot\"), Pietro Mascagni (\"Cavalleria rusticana\" e \"Iris\"), Umberto Giordano (\"Andrea Ch\u00e9nier\" e \"Fedora\"), Ruggero Leoncavallo (\"Pagliacci\") e Francesco Cilea (\"Adriana Lecouvreur\")."}
{"id": "1528059", "revid": "1543377", "url": "https://it.wikipedia.org/wiki?curid=1528059", "title": "Monte Crispignano", "text": "Il monte Crispiniano o monte Crispignano \u00e8 una montagna situata nel settore meridionale dei monti Dauni, la cui altitudine () \u00e8 tra le pi\u00f9 elevate della Puglia.\nDescrizione.\nIl monte occupa un territorio suddiviso amministrativamente tra i comuni di Panni (versante nord) e Accadia (versante sud), in provincia di Foggia. Dalla sua sommit\u00e0 si pu\u00f2 ammirare il paesaggio dei monti del Sannio e dell'Irpinia nonch\u00e9 il Tavoliere delle Puglie.\nIl monte, ricco di acque sorgive, d\u00e0 origine ai due torrenti \"Avella\" e \"Jazzano\", affluenti del Cervaro. Il clima, temperato e piuttosto secco d'estate ma con occasionali temporali, diviene freddo e umido d'inverno con frequenti nevicate.\nIl monte Crispignano riveste inoltre una notevole importanza religiosa: sulle pendici meridionali del monte, a di altitudine, \u00e8 ubicato il santuario della Madonna del Carmine, mentre sull'ombroso versante nordorientale si erge a il santuario della Madonna del Bosco, in territorio di Panni.\nCaratteristiche ambientali.\nIl territorio \u00e8 caratterizzato da un substrato di tipo argilloso con affioramenti di calcare cretaceo. L'area \u00e8 ricca di boschi decidui di querce mentre nelle valli incassate, e in particolare lungo il torrente Frugno, si sviluppa una foresta a galleria di salici e pioppi bianchi."}
{"id": "1528062", "revid": "38120", "url": "https://it.wikipedia.org/wiki?curid=1528062", "title": "Rat race", "text": ""}
{"id": "1528070", "revid": "6923", "url": "https://it.wikipedia.org/wiki?curid=1528070", "title": "Allende (famiglia)", "text": "La famiglia Allende del Cile di origine basca, si fece conoscere nel diciannovesimo secolo ma divenne importante e determinante per la storia del paese nel ventesimo secolo. I suoi membri pi\u00f9 noti sono:"}
{"id": "1528071", "revid": "798140", "url": "https://it.wikipedia.org/wiki?curid=1528071", "title": "Alessandro Mazzucotelli", "text": "Specialista nel ferro battuto, Mazzucotelli ha legato la sua fama alle decorazioni delle opere dei maggiori esponenti del Liberty in Italia e all'estero.\nBiografia.\nMazzucotelli nacque a Lodi da Giovanni Valente, commerciante di ferro originario di Locatello di valle Imagna, e da Rosa Caprara.\n&lt;br&gt;Il sogno del giovane Alessandro era di diventare pittore o scultore, ma la famiglia non aveva i mezzi per soddisfare le sue aspirazioni e fu ben presto obbligato a lavorare. All'et\u00e0 di 18 anni si trasfer\u00ec a Milano come apprendista insieme al fratello Carlo nella bottega di fabbro di Defendente Oriani che in seguito rilever\u00e0 (1891). Dal 1902 al 1908 la ditta ebbe nome Mazzucotelli-Engelmann; pi\u00f9 tardi oper\u00f2 da solo, prima in via Ponchielli e poi nel 1909 alla Bicocca.\nMazzucotelli, che si definiva \"fabbro ornamentista\" e amava modestamente riferirsi a se stesso come \"Lisander el fer\u00e9e\", era dotato di grande abilit\u00e0 e creativit\u00e0 ed era chiamato il \"mago del ferro\" in quanto capace di conferire al ferro quell'aspetto flessuoso e \"fiorito\" che costituiva il carattere dominante del \"Liberty\"; ben presto divenne un richiesto collaboratore di affermati architetti della fama di Giuseppe Sommaruga, Gaetano Moretti, Ernesto Pirovano, Franco Oliva, Ulisse Stacchini e Silvio Gambini.\nNei suoi primi anni fu influenzato dal pittore Giovanni Beltrami che, sensibile alle nuove dottrine moderniste decise di abbandonare il cavalletto per fondare la pi\u00f9 grande vetreria milanese dedicata all'Art Nouveau.\nNel 1902 si distinse in occasione della prima \"Esposizione internazionale d'arte decorativa moderna\" di Torino, un'esposizione di grande rinomanza internazionale visto che vi parteciparono Mackintosh, Tiffany e Behrens. L'anno successivo effettu\u00f2 un viaggio in diversi paesi europei insieme all'ebanista e amico Eugenio Quarti e al ritorno, intrapresero un'attivit\u00e0 di docente all'Umanitaria.\nFu in quegli anni che ricevette le prime commissioni importanti come il Palazzo dell\u2019ex Borsa (ora delle Poste) di Milano, la Villa Ottolini-Tosi di Busto Arsizio e le Ville Fabbro e Villa Antonini di Mogliano Veneto. Lentamente abbandon\u00f2 le realizzazioni naturalistiche per indirizzarsi verso forme pi\u00f9 asciutte e scarne, ne \u00e8 un esempio Casa Maffei a Torino (1906).\nMazzucotelli era solito realizzare uno schizzo osservando la natura, poi rientrato nel suo laboratorio lo rielaborava realizzando un disegno a grandezza naturale su del cartone poi ritagliato, in modo da avere una visione pi\u00f9 concreta del suo progetto.\nNel 1906 partecip\u00f2, come Eugenio Quarti all'Esposizione Internazionale del Sempione a Milano, esponendo il \"Cancello dei Gladioli\", oggi esposto presso la Galleria d'arte moderna Carlo Rizzarda di Feltre. Notevole furono anche le realizzazioni per Villa Faccanoni-Romeo (via Buonarroti 48) e Casa Tensi (via Vivaio 4) a Milano, il Kursaal di San Pellegrino Terme, ed il Palace Grand Hotel di Varese. \nLa sua attivit\u00e0 s'intensific\u00f2 dopo l'apertura della sua nuova ditta in Bicocca, nel 1909 dove inizi\u00f2 a lavorare anche con il Sudamerica e ad intervenire su edifici celebrativi come la Cappella Espiatoria di Monza, citt\u00e0 che gli ha intitolato una via.\nNel 1922 fond\u00f2 e diresse l\"Istituto Superiore per le Industrie Artistiche\" ISIA di Monza, dove ebbe come allievo e successore alla cattedra di ferro battuto Gino Manara; fu presidente della \"Mostra Biennale Internazionale di Arti Applicate\" nel 1923 dove present\u00f2 il cancello \u2018'Groviglio di serpi'\u2019.\nTra le esposizioni cui partecip\u00f2 in seguito si ricordano l\"Exposition Universelle et Internationale\" di Bruxelles (1910) e l\"Exposition Internationale des Arts D\u00e9coratifs et Industriels Modernes\" di Parigi (1925).\nFu uno degli artigiani e artisti pi\u00f9 amati del suo tempo e fu chiamato da Pompeo Mariani per decorare la propria villa a Bordighera e da Gabriele D'Annunzio per il Vittoriale degli italiani a Gardone Riviera. Nel 1929 fu eletto deputato alla camera nella XXVIII legislatura del Regno d'Italia.\nBench\u00e9 la sua specialit\u00e0 sia sempre stato il ferro battuto, esegu\u00ec anche disegni per i gioielli di Adone Calderoni e per i tessuti delle tessiture di Brembate.\nIl Comune di Milano ha intitolato all'artista la via Alessandro Mazzucotelli nei pressi del viale Forlanini, nella periferia est della citt\u00e0."}
{"id": "1528075", "revid": "38120", "url": "https://it.wikipedia.org/wiki?curid=1528075", "title": "A Scanner Darkly", "text": ""}
{"id": "1528078", "revid": "63945", "url": "https://it.wikipedia.org/wiki?curid=1528078", "title": "Francisco de Goya", "text": ""}
{"id": "1528081", "revid": "1728", "url": "https://it.wikipedia.org/wiki?curid=1528081", "title": "Sebastiano Richiardi", "text": "Biografia.\nStudi\u00f2 Anatomia e Fisiologia a Pisa, e si laure\u00f2 in Storia Naturale all'Universit\u00e0 di Torino nel 1860.\nNel 1861 divenne professore di Anatomia Comparata all'Universit\u00e0 di Bologna e nel 1871, ricopr\u00ec la stessa cattedra all'Universit\u00e0 di Pisa.\nFu Magnifico Rettore dell'Universit\u00e0 di Pisa tra il 1891 e il 1893.\nUna sua collezione di vertebrati e invertebrati \u00e8 conservata presso il Museo di Storia Naturale di Pisa."}
{"id": "1528083", "revid": "599013", "url": "https://it.wikipedia.org/wiki?curid=1528083", "title": "Piralide", "text": "Il termine piralide pu\u00f2 indicare:"}
{"id": "1528085", "revid": "773636", "url": "https://it.wikipedia.org/wiki?curid=1528085", "title": "Ljuban'", "text": ""}
{"id": "1528088", "revid": "287204", "url": "https://it.wikipedia.org/wiki?curid=1528088", "title": "Ljuban' (Oblast' di Leningrado)", "text": "Ljuban', in russo \u041b\u044e\u0431\u0430\u043d\u044c, \u00e8 una cittadina della Russia situata nell'Oblast' di Leningrado sulle rive del fiume Tigoda, a circa 85 chilometri a sud est di San Pietroburgo. Le prime notizie risalgono al 1449, ma ricevuto lo status di citt\u00e0 solo nel 1912."}
{"id": "1528090", "revid": "110157", "url": "https://it.wikipedia.org/wiki?curid=1528090", "title": "Comitato olimpico portoghese", "text": "Il Comitato Olimpico Portoghese, o \"Comit\u00e9 Ol\u00edmpico de Portugal\" in lingua portoghese (\"COP\") \u00e8 il massimo organo sportivo del Portogallo. Fu fondato il 26 ottobre 1909 per assicurare un'organizzazione logistica ed economica per la delegazione portoghese alla V Olimpiade. Con esso il Portogallo \u00e8 stata la 13\u00aa nazione ad aderire al Movimento olimpico.\nAll'interno del COP sono raggruppate 64 federazioni sportive nazionali, ognuna con diritto di voto. La sede si trova a Lisbona e l'attuale presidente \u00e8 Jos\u00e9 Vicente de Moura, eletto nel 1997 e al suo terzo mandato consecutivo. Il segretario generale \u00e8 Victor Fonseca da Mota. L'ex-presidente COP Fernando Lima Bello \u00e8 invece l'attuale delegato portoghese al Comitato Olimpico Internazionale."}
{"id": "1528091", "revid": "117232955", "url": "https://it.wikipedia.org/wiki?curid=1528091", "title": "Hortensia Bussi", "text": "Biografia.\nLaureata in Storia e Geografia all'Universidad de Chile spos\u00f2 Allende il 17 marzo 1940. Dall'unione ebbe tre figlie: Beatriz Ximena (1943-1977), Carmen Paz (1944) e Isabel (1945). \nDopo il colpo di stato del 1973 fu esiliata in Messico da cui denunci\u00f2 a tutto il mondo le atrocit\u00e0 e le violazioni dei diritti umani della dittatura militare di Pinochet.\nRitorn\u00f2 in Cile il 24 settembre 1988. "}
{"id": "1528107", "revid": "133248", "url": "https://it.wikipedia.org/wiki?curid=1528107", "title": "Un giorno nella vita di Ivan Denisovich", "text": ""}
{"id": "1528110", "revid": "5456", "url": "https://it.wikipedia.org/wiki?curid=1528110", "title": "Movimento olimpico", "text": ""}
{"id": "1528114", "revid": "2110845", "url": "https://it.wikipedia.org/wiki?curid=1528114", "title": "Jos\u00e9 Vicente de Moura", "text": "Questo \u00e8 il suo terzo mandato e in precedenza aveva occupato questa carica anche fra il 1990 e il 1992. Fu il capo della missione portoghese alle Olimpiadi di Los Angeles 1984, dove la nazione lusitana conquist\u00f2 il suo primo oro olimpico."}
{"id": "1528116", "revid": "228587", "url": "https://it.wikipedia.org/wiki?curid=1528116", "title": "Lazzari (disambigua)", "text": ""}
{"id": "1528123", "revid": "6923", "url": "https://it.wikipedia.org/wiki?curid=1528123", "title": "Super Tuesday", "text": "Nel contesto delle elezioni presidenziali degli Stati Uniti, i due principali partiti, Democratico e Repubblicano, selezionano il proprio candidato alla presidenza attraverso le primarie o i \"caucus\". Per tradizione, gli elettori sono chiamati al voto in varie date, a seconda dello Stato di residenza, solitamente un marted\u00ec. \u00c8 detto Super Tuesday (in italiano Supermarted\u00ec) il giorno, appunto un marted\u00ec, in cui va al voto il maggior numero di Stati.\nStoria.\nSolitamente, in tale giorno, si comincia ad avere un'idea piuttosto chiara di chi sar\u00e0 il candidato Presidente, che sar\u00e0 poi nominato in estate durante le \"convention\" dei delegati. Una notevole eccezione fu il 2008, quando la sfida tra Barack Obama e Hillary Clinton in 23 Stati, il numero pi\u00f9 alto di sempre, fin\u00ec in un sostanziale pareggio. Dal 1988, anno in cui la locuzione inizia ad essere molto usata nei media, i candidati di entrambi i principali partiti che nel \"Super Tuesday\" hanno vinto nel maggior numero di Stati, sono risultati i candidati della propria formazione alla presidenza.\nL'ultimo Super Tuesday si \u00e8 tenuto il 3 marzo 2020."}
{"id": "1528124", "revid": "298229", "url": "https://it.wikipedia.org/wiki?curid=1528124", "title": "Campionati mondiali master di orientamento 2001", "text": "Manifestazione svolta dal 1\u00b0 al 5 luglio 2001 in a Nida."}
{"id": "1528126", "revid": "6923", "url": "https://it.wikipedia.org/wiki?curid=1528126", "title": "Paris-Rouen 1894", "text": ""}
{"id": "1528131", "revid": "466539", "url": "https://it.wikipedia.org/wiki?curid=1528131", "title": "Francesco Carrara (giurista)", "text": "\u00c8 stato uno fra i primi studiosi di diritto criminale a voler abolire la pena di morte in Europa.\nBiografia.\nDopo gli studi ed il dottorato presso l'Universit\u00e0 lucchese, Carrara fu Professore di Diritto Criminale e Commerciale a Lucca (fino al 1859) e poi a Pisa dove ebbe la Cattedra di Diritto Criminale. La sua principale opera in dieci volumi fu il \"Programma del corso di diritto criminale\" che ebbe una significativa influenza all'estero. Il \"programma\" era il riassunto delle lezioni elaborate durante undici anni nell'ateneo lucchese e fu stampato per servire agli studenti quando il Carrara fu chiamato alla cattedra di Pisa Da giovane politico il Carrara segu\u00ec inizialmente Giuseppe Mazzini, ma successivamente, negli anni quaranta, si avvicin\u00f2 a gruppi liberali pi\u00f9 moderati.\nIl Carrara fu tra i non molti liberali lucchesi a non opporsi all'annessione del Ducato di Lucca alla Toscana, e, dopo l'Unit\u00e0 d'Italia, fu eletto al Parlamento nel 1863, 1865 e 1867. Il Carrara consider\u00f2 infatti la fine del Ducato un primo piccolo passo verso l'unit\u00e0 nazionale, inoltre aveva trovato riprovevole il fatto che il Duca Carlo Lodovico di Borbone, nel 1845, non avesse concesso la grazia a cinque condannati a morte, permettendo in citt\u00e0 il macabro spettacolo di una esecuzione con la ghigliottina. Non a caso, proprio per solennizzare l'annessione di Lucca il Granduca di Toscana Leopoldo II abol\u00ec la pena capitale nel suo stato, seguendo quanto caldeggiato da alcuni giuristi come il Carmignani e appunto il Carrara.\nInfluenz\u00f2 la stesura del Codice Criminale d'Italia, e del \"Codice Zanardelli\" finito nel 1889. Fu inoltre uno dei principali esponenti della Scuola Classica del diritto. Nominato senatore il 15 maggio 1876, Carrara mor\u00ec a Lucca, dove ancora oggi si trovano molti suoi manoscritti. Sulla casa dove visse e mor\u00ec, nella via a lui intitolata, Via Francesco Carrara, fu apposta una lapide commemorativa l'anno successivo alla sua morte che riporta il seguente testo: \"In questa casa dove visse e mor\u00ec / FRANCESCO CARRARA / continuatore e ordinatore / della scuola classica italiana / di diritto penale / il Comune / Q.M.P. / al 15 gennaio 1889 / un anno dopo la sua morte\". La casa ancora oggi \u00e8 sede di uno studio legale.\nNel 1896 fu fondato, da un gruppo di insegnanti che avrebbero prestato la loro opera gratuitamente, l'Istituto Tecnico Privato Francesco Carrara che sar\u00e0 equiparato ad Istituto Pubblico nel 1904. Si \u00e8 trasformato in Istituto Istruzione Superiore \"Carrara-Nottolini-Busdraghi\" nel 2013."}
{"id": "1528137", "revid": "767487", "url": "https://it.wikipedia.org/wiki?curid=1528137", "title": "Ducato di Arenberg", "text": "Arenberg (denominata anche \"Aremberg\" o \"Ahremberg\") fu una contea, un principato ed infine un ducato storico collocato nell'attuale Germania. Gli Arenberg sono una delle principali famiglie aristocratiche del Belgio.\nStoria.\nMenzionata per la prima volta nel XII secolo, prese il nome dal villaggio di Aremberg nell'attuale circondario di Ahrweiler, nella Renania-Palatinato.\nAremberg era originariamente una contea. Essa divenne uno stato del Sacro Romano Impero (\"reichsunmittelbar\") nel 1549, elevato a principato nel 1576, ed infine a ducato nel 1645.\nI possedimenti territoriali di Arenberg si espansero nel tempo. Attorno al 1789 il Ducato si collocava nella regione dell'Eifel, sulla riva occidentale del Reno, e comprendeva tra le altre le citt\u00e0 di Aremberg, Schleiden e Kerpen.\nAd ogni modo, anche se il Ducato era compreso nella Germania, dal XV secolo in poi, le terre principali dei duchi di Arenberg erano nel territorio dell'attuale Belgio.\nIl ducato pre-napoleonico aveva un'area di 413\u00a0km\u00b2 e una popolazione di 14.800 abitanti. Esso era compreso nella Provincia dell'Elettorato del Reno, e confinava con il Ducato di J\u00fclich, con l'Arcivescovato di Colonia, con l'Arcivescovato di Treviri e con la Contea di Blankenheim.\nDopo l'occupazione francese della riva occidentale del Reno attorno al 1798 (vedi Trattato di Campo Formio e Trattato di Lun\u00e9ville) il Duca di Arenberg ricevette nuovi territori: la Contea di Vest Recklinghausen la Contea di Meppen e la Signoria di D\u00fclmen.\nArenberg ader\u00ec alla Confederazione del Reno indetta da Napoleone, il quale comunque non lo salv\u00f2 dalla perdita dell'autonomia territoriale nel 1810, con l'annessione di D\u00fclmen e Meppen alla Francia e l'annessione di Recklinghausen al Ducato di Berg.\nDopo la sconfitta di Napoleone 1814 e lo scioglimento della Confederazione del Reno i territori del vecchio ducato di Arenberg furono suddivisi tra il Regno di Prussia ed il Regno di Hannover. I duchi divennero formalmente dei feudatari dei re di Prussia e di Hannover.\nNel 1826, il territorio di Arenberg appartenente all'Hannover prese il nome di Ducato di Arenberg-Meppen. Arenberg-Meppen aveva un'area di 2,195\u00a0km\u00b2 e una popolazione di 56.700 abitanti. La Contea di Recklinghausen, in Prussia, aveva un'area di 780\u00a0km\u00b2 e una popolazione di 64.700 abitanti.\nAnche dopo la dissoluzione del ducato, la famiglia mantenne il titolo di principi e duchi di Arenberg. La casata discendeva dal Casato di Ligne.\nLa Foresta di Arenberg collocata a nord-est della Francia, ed \u00e8 diventata famosa per essere il luogo ove viene ospitata periodicamente la corsa Parigi-Roubaix"}
{"id": "1528138", "revid": "108678164", "url": "https://it.wikipedia.org/wiki?curid=1528138", "title": "Falsa semina", "text": "La falsa semina \u00e8 tecnica agronomica oggi recuperata, in certi casi, in agricoltura biologica.\nConsiste sostanzialmente nel preparare il letto di semina, e nell'irrigarlo, come se si effettuasse una normale semina, ma in realt\u00e0 senza seminare.\nIn questo modo si va a stimolare la germinazione dei semi delle piante infestanti presenti nel terreno, successivamente eliminate con un'operazione meccanica l'erpicatura, tramite l'erpice strigliatore.\nViene eseguita solamente una falsa semina per ciclo colturale. Oggi questa tecnica viene comunemente adottata ad esempio nella coltivazione del riso biologico."}
{"id": "1528141", "revid": "1573940", "url": "https://it.wikipedia.org/wiki?curid=1528141", "title": "The Summit", "text": "The Summit \u00e8 un manhwa dell'autrice Lee Young Hee. L'opera \u00e8 stata pubblicata in Corea del Sud da Seoul Munhwasa a partire dal 2005 ed \u00e8 stata interrotta dopo sette volumi. L'edizione italiana \u00e8 stata curata da Flashbook a partire da dicembre 2007. Si tratta di una storia a sfondo omosessuale, il primo fumetto coreano di questo genere pubblicato in Italia. \nTrama.\nIl protagonista, Lee Han Sae, viene abbandonato dalla sua amante il giorno del matrimonio di questa col fratello del protagonista, ma lo stesso giorno avr\u00e0 un incontro fatale con un ragazzo biondo, Moto, che travolger\u00e0 la sua vita come un uragano."}
{"id": "1528151", "revid": "92723", "url": "https://it.wikipedia.org/wiki?curid=1528151", "title": "Filippo Carlo d'Arenberg", "text": "Biografia.\nInfanzia.\nFiglio primogenito del duca Carlo Eugenio, e di sua moglie, Maria Enrichetta de Cusance.\nCarriera militare.\nAll'et\u00e0 di quindici anni gli fu affidato il comando di un reggimento di fanteria tedesca datogli da Carlos de Gurrea, duca di Villahermosa, governatore dei Paesi Bassi spagnoli. Nel 1683 prese il comando di un reggimento di cavalleria borgognona; nello stesso anno, Carlo II di Spagna lo nomin\u00f2 capitano degli arcieri della sua guardia.\nCome il padre era Grand-Bailli e Capitano Generale dell'Hainaut.\nMatrimonio.\nSpos\u00f2, il 12 febbraio 1684 a Bruxelles, Maria Enrichetta del Carretto (20 settembre 1671-22 febbraio 1744), marchesa di Savona e Grana, figlia di Ottone Enrico del Carretto. Ebbero due figli.\nMorte.\nNel 1691 serv\u00ec l'imperatore. Ha comandato una brigata nella memorabile Battaglia di Slankamen, dove l'esercito imperiale ottenne una vittoria completa sugli Ottomani. Ferito da un proiettile al petto fin dall'inizio dell'azione, ha dovuto lasciare il campo di battaglia. \nIl colpo che ricevette era mortale; eppure ha vissuto per sei giorni in preda a crudeli sofferenze che ha sopportato con pazienza e coraggio esemplare. Fu trasportato a Petervaradino, dove mor\u00ec il 25 agosto.\nDiscendenza.\nIl Duca d'Arenberg e Maria Enrichetta del Carretto ebbero die figli:"}
{"id": "1528158", "revid": "56818", "url": "https://it.wikipedia.org/wiki?curid=1528158", "title": "Shangri la", "text": ""}
{"id": "1528159", "revid": "599013", "url": "https://it.wikipedia.org/wiki?curid=1528159", "title": "Chin\u00e8a", "text": ""}
{"id": "1528160", "revid": "11959", "url": "https://it.wikipedia.org/wiki?curid=1528160", "title": "Repubblica di Lakotah", "text": ""}
{"id": "1528168", "revid": "28592", "url": "https://it.wikipedia.org/wiki?curid=1528168", "title": "Franco Angeli Editore", "text": ""}
{"id": "1528174", "revid": "12290", "url": "https://it.wikipedia.org/wiki?curid=1528174", "title": "Tempesta nella galassia", "text": "Operazione: Tempesta nella galassia (\"Operation: Galactic Storm\") \u00e8 un importante \"crossover\" a fumetti pubblicato dalla Marvel Comics nel 1992. Storia in 19 parti, coinvolge tutte le testate collegate ai Vendicatori.\nTrama.\nNella cosmologia dell'Universo Marvel, due delle razze aliene pi\u00f9 importanti sono i Kree e gli Shi'ar; questa saga vede i Vendicatori coinvolti in una guerra tra queste due civilt\u00e0.\nTutto comincia con un sogno fatto da Rick Jones, compagno di Hulk e vendicatore onorario, in cui vede il pianeta Kree distrutto da un'enorme esplosione; tra le macerie, si aggira un Capitan America sconvolto dal numero di vittime.\nRick allora contatta il suo ex partner per raccontargli il tutto; Cap raggiunge Rick a Los Angeles ed entrambi vengono attaccati dal robot Shi'ar noto come Warstar. Cap sconfigge l'androide ma Rick viene rapito comunque dagli alieni e per soccorrerlo decide di rivolgersi ai suoi amici Vendicatori della costa ovest; gli eroi riescono a salvare il ragazzo e scoprono che gli Shi'ar volevano Rick per scoprire dove si nascondevano le nega bande possedute dal capitano kree Mar-Vell, compagno deceduto di Jones.\nI Vendicatori mandano allora Quasar all'inseguimento dell'astronave aliena, ma questi viene aggredito dai kree, convinti che fosse alla ricerca della nega bande.\nVenuti a conoscenza che i Kree e gli Shi'ar si stanno contendendo l'energia del nostro sole da usare per alimentare un portale che permette loro il passaggio da una galassia all'altra, i vendicatori si dividono in tre squadre per affrontare la situazione: una, composta da Capitan America, Iron Man, il Cavaliere Nero, Ercole, l'eterna Sersi, l'inumana Crystal e Occhio di Falco (che per l'occasione ritorn\u00f2 a riutilizzare l'identit\u00e0 e i poteri di Golia) doveva recarsi sul pianeta dei Kree, l'altra invece, formata da Photon, Thor (Eric Masterson), Wonder Man, Visione, Scarlet, Starfox e il Fulmine vivente, sarebbe andata nell'impero degli Shi'ar; la terza ed ultima squadra, i cui membri erano U.S. Agent, Falcon, Mimo, Tigra, She-Hulk, la Donna Ragno (Julia Carpenter), Wasp e Hank Pym sarebbero rimasti a terra per scongiurare un eventuale attacco da parte di una delle due parti.\nLa squadra 1 fu immediatamente fatta prigioniera dai Kree, a causa di una diverbio tra Iron Man e Cap sulla tattica da adottare, e il loro capo, l'Intelligenza Suprema, convoc\u00f2 immediatamente Capitan America, al proprio cospetto. Iron man riusc\u00ec a far evadere i suoi compagni e a scappare in direzione della squadra 2 per avvertirli del prossimo attacco, ma il prezzo da pagare per la riuscita della fuga fu lasciare solo sul pianeta dei Kree Capitan America. La decisione non fu unanime, alcuni dei Vendicatori, Clint Barton su tutti, non volevano abbandonare, seppur a malincuore, il loro leader e questo fu gi\u00e0 il primo degli attriti che si verificarono all'interno del gruppo.\nNel frattempo la squadra 2 venne attaccata delle forze d'assalto Shi'ar, capitanate dal potentissimo Gladiatore (un personaggio dagli immensi poteri, molto simili a quelli di Superman); durante il confronto scoprirono che una Nega bomba si stava abbattendo sul pianeta Kree; Wonder Man e la Visione tentarono di disattivarla, ma il loro tentativo si rivel\u00f2 inutile e le due squadre di eroi si riunirono nello spazio giusto in tempo per vedere la bomba esplodere sul pianeta dove avevano abbandonato Cap.\nImmediatamente i Vendicatori si precipitarono a verificare le condizioni del loro compagno, e scoprirono che l'esplosione aveva conseguenze solo sui Kree, e che gli essere geneticamente diversi, come Cap e i prigionieri Shi'ar, erano rimasti illesi.\nProprio come nel sogno di Rick, Capitan America si aggirava tra le macerie, sconvolto dalle numerose morti.\nTutti i Vendicatori inorridirono davanti a tanta crudelt\u00e0, e scoprirono che in realt\u00e0 fu tutto un piano dell'Intelligenza suprema Kree, ovviamente sopravvissuta alla catastrofe, che sfrutt\u00f2 gli Shi'ar per sterminare il suo popolo; questo per accelerare il salto evolutivo della successiva generazione che, secondo lui, avrebbe in futuro dominato la galassia.\nAlcuni vendicatori, Iron Man su tutti, decisero di farla fuori, per vendicare tutte quelle numerose morti.\nCapitan America e una minoranza di membri erano ovviamente contrari; per quanto crudele possa essere il tuo nemico, uccidere \u00e8 moralmente sbagliato.\nEssendo il leader, Cap cerc\u00f2 di far valere la sua autorit\u00e0, ma questa venne volontariamente ignorata e i Vendicatori favorevoli uccisero l'Intelligenza suprema. Questa spaccatura segn\u00f2 profondamente i Vendicatori, e tra le loro file improvvisamente ci fu il gelo, occorse parecchio tempo prima che le cose tornassero come prima; tuttavia il peggio sarebbe arrivato anni dopo (come narrato in \"Vendicatori divisi\" e \"Civil War\").\nAlbi coinvolti nel crossover.\nPubblicazione italiana.\nLa serie venne inizialmente pubblicata nel 1993, nel periodo in cui i diritti dei personaggi Marvel erano divisi da tre case editrici: Play Press, Comic Art e Star Comics. Le riviste coinvolte furono \"Marvel Comics Presenta\" (Play Press) e \"All-American Comics\" (Comic Art). Quest'ultima, tuttavia, venne interrotta alla fine del 1993 a causa della creazione della Marvel Italia, e solo nel 1995 la saga venne raccolta nella sua interezza nei primi 5 volumi della collana \"Marvel Crossover\"."}
{"id": "1528192", "revid": "1345932", "url": "https://it.wikipedia.org/wiki?curid=1528192", "title": "Ghiacciaio Ferrar", "text": "Il ghiacciaio Ferrar \u00e8 un ghiacciaio lungo circa 60\u00a0km situato nella regione centro occidentale della Dipendenza di Ross, nell'Antartide orientale. Il ghiacciaio, il cui punto pi\u00f9 alto si trova a circa , nasce dall'Altopiano Antartico con il flusso principale che si forma tra il monte Table, a est, e il monte Knobhead, a ovest, nell'entroterra della costa di Scott, per poi fluire dapprima verso nord-ovest e poi verso ovest, scorrendo tra la dorsale Royal Society, a sud, e i colli Kukri, a nord, fino a entra nella baia New Harbour.\nLungo il suo percorso al ghiacciaio Ferrar, che costituisce il confine meridionale delle montagne del Principe Alberto, si uniscono molti altri ghiacciai suoi tributari, come il Tedrow, l'Emmanuel, il Darkowski e l'Overflow.\nStoria.\nScoperto durante la spedizione Discovery, condotta dal 1901 al 1904 e comandata da Robert Falcon Scott, il ghiacciaio Ferrar \u00e8 stato intitolato a Hartley T. Ferrar, un geologo facente della spedizione. Il nome \"ghiacciaio Ferrar\" venne inizialmente utilizzato anche per il ghiacciaio Taylor e fu solo durante la spedizione Terra Nova, condotta dal 1910 a 1914 e condotta sempre da Scott, che il geologo Griffith Taylor si accorse che si trattava di due entit\u00e0 separate e le ribattezz\u00f2 entrambe.\nMappe.\nDi seguito una serie di mappe in scala 1: realizzate dallo USGS:"}
{"id": "1528196", "revid": "146644", "url": "https://it.wikipedia.org/wiki?curid=1528196", "title": "Ferrar Glacier", "text": ""}
{"id": "1528197", "revid": "146644", "url": "https://it.wikipedia.org/wiki?curid=1528197", "title": "Ferrar glacier", "text": ""}
{"id": "1528198", "revid": "869733", "url": "https://it.wikipedia.org/wiki?curid=1528198", "title": "Benz", "text": ""}
{"id": "1528207", "revid": "6923", "url": "https://it.wikipedia.org/wiki?curid=1528207", "title": "Tangenziale Est di Torino", "text": ""}
{"id": "1528210", "revid": "585241", "url": "https://it.wikipedia.org/wiki?curid=1528210", "title": "Monte Cavallo (Orobie)", "text": "Il monte Cavallo \u00e8 una montagna delle Alpi Orobie alta 2.323 . Il versante est del monte ospita gli impianti di risalita di San Simone, mentre il lato ovest \u00e8 frequentato in inverno da scialpinisti.\nCaratteristiche.\nIl monte \u00e8 situato sulle Alpi Orobie lungo la dorsale che collega il monte Pegherolo al pizzo Rotondo, in alta Val Brembana (provincia di Bergamo). La met\u00e0 occidentale del monte \u00e8 nel territorio del comune di Mezzoldo mentre la met\u00e0 orientale \u00e8 nel comune di Valleve.\nHa la forma di piramide appiattita su due lati: il lato est, che \u00e8 composto da pietraie, e il lato ovest che invece \u00e8 composto da depositi di terreno ed \u00e8 quindi pi\u00f9 ricco di vegetazione.\nAccessi.\nLa via pi\u00f9 rapida per raggiungere la vetta parte da San Simone, frazione di Valleve, dove si prende il sentiero per la baita del Camoscio (strada carrabile) e, in prossimit\u00e0 della baita, ci si dirige ad ovest lungo il sentiero che sale verso il passo di San Simone. Prima di attraversare il passo si prende il sentiero sulla sinistra in direzione monte Pegherolo/monte Cavallo e si prosegue fino alla deviazione che, verso destra, conduce alla vetta.\nUn'altra via d'accesso prevede la risalita dalla Madonna delle Nevi attraverso un sentiero pi\u00f9 lungo ma pi\u00f9 sicuro."}
{"id": "1528218", "revid": "287204", "url": "https://it.wikipedia.org/wiki?curid=1528218", "title": "Il ghostwriter", "text": "Il ghostwriter \u00e8 un romanzo thriller a sfondo politico scritto da Robert Harris.\nTrama.\nIl romanzo narra la vicenda di un ex primo ministro britannico che incarica uno \"scrittore-fantasma\" di redigere le sue memorie. La vicenda \u00e8 raccontata in prima persona da un secondo \"ghostwriter\", dato che il primo \u00e8 morto in circostanze abbastanza strane e misteriose, finendo annegato al largo della costa americana.\nLa narrazione si apre proprio con la descrizione, fatta dal secondo autore (al quale l'incarico \u00e8 stato affidato con un compenso astronomico), di questo \"incidente\". Parte di qui un susseguirsi di scoperte che progressivamente impegnano, spesso suo malgrado, l'io-narrante in una ricerca che porter\u00e0 il \"ghostwriter\" ad affacciarsi sul pericoloso abisso dei rapporti internazionali tra Stati Uniti e Gran Bretagna, ma soprattutto sui legami tra politica, terrorismo e servizi segreti (CIA).\nAdattamento cinematografico.\nRoman Pola\u0144ski ha diretto un film tratto dal romanzo intitolato \"L'uomo nell'ombra\". Il film \u00e8 interpretato da Ewan McGregor, Pierce Brosnan, Olivia Williams e Kim Cattrall."}
{"id": "1528219", "revid": "155136", "url": "https://it.wikipedia.org/wiki?curid=1528219", "title": "Calafataio", "text": ""}
{"id": "1528226", "revid": "122088629", "url": "https://it.wikipedia.org/wiki?curid=1528226", "title": "Enrico Peressutti", "text": "Biografia.\nFiglio di Giovanni Battista e Marzia Scatton, nel 1913 si trasferisce coi genitori e le sorelle Lucilla e Vittorina a Craiova, in Romania, dove il padre lavora come architetto e costruttore.\nDell'attivit\u00e0 di Giovanni Battista Peressutti in Romania, si possono citare importanti edifici, quali: il palazzo della Prefettura, il palazzo Municipale, l'edificio della Banca Commerciale Rumena, la sede della Facolt\u00e0 di Medicina, il museo dell'Arte. Per i suoi meriti professionali, il governo rumeno conferisce a Giovanni Battista Peressutti l'onorificenza di Console (1932-1942) e Presidente della Comunit\u00e0 Italiana in Romania (1926-1944).\nLe traversie della seconda guerra mondiale saranno causa di grandi vicissitudini per Giovanni Battista e la sua famiglia, a cui verr\u00e0 persino requisita la casa per farne la sede del Municipio. Ciononostante, Giovanni Battista rester\u00e0 per tutta la vita in Romania con la moglie e le figlie.\nNel 1927 Enrico (chiamato Aur\u00e9l da familiari e amici), terminati gli studi liceali a Craiova, si trasferisce a Milano, iscrivendosi alla facolt\u00e0 di Architettura del Regio Istituto Tecnico Superiore (futuro Politecnico). La scelta \u00e8 influenzata dalla professione paterna, anche se l'orientamento stilistico del padre (tradizionalista e interprete di motivi regionali rumeni) \u00e8 ininfluente sugli interessi di Enrico, che infatti decider\u00e0, in contrasto con le aspettative e le pressioni del padre, di rinunciare alle facilitazioni connesse all'esistenza di un avviato Studio a Craiova, e di iniziare una propria attivit\u00e0 a Milano.\nDopo la laurea (luglio 1932), Enrico forma con i tre compagni di studio, Gian Luigi Banfi, Lodovico Barbiano di Belgiojoso ed Ernesto Nathan Rogers, il Gruppo BBPR, con sede in via Borgonuovo 24 fino al 1939 e poi in via dei Chiostri 2, presso il chiostro di San Simpliciano, restaurato dagli stessi BBPR. Nel 1932-34 effettua il servizio di leva con Banfi e Belgiojoso. Nel 1933-36, \u00e8 con i soci redattore della rivista \"Quadrante\". \nNel 1935, oltrech\u00e9 dei CIAM (Congressi Internazionali Architettura Moderna), diventa membro della commissione per le manifestazioni di arte moderna dell'Associazione Cultori d'Architettura e nel 1939 della Maison des Artistes del Chateau de la Sarraz, presso Losanna (in occasione del Congresso a Zurigo).\nGi\u00e0 iscritto al GUF e al PNF dei fasci all'estero, nel 1938 non rinnova la tessera d'iscrizione al partito e nel 1939 entra a far parte del movimento Giustizia e Libert\u00e0, e insieme ai soci allaccia contatti con i gruppi antifascisti.\nRichiamato sotto le armi nel giugno 1941, in agosto \u00e8 inviato sul fronte russo come interprete di rumeno. \nDi questo periodo, Enrico lascia una testimonianza con una serie di fotografie che riprendono persone e luoghi nel suo passaggio attraverso la Romania, Moldavia e Russia . Verso la fine del 1942 si ammala di tifo ad Avdeeka, presso Stalino. Viene rimpatriato all'ospedale militare di Bologna, e nel settembre 1943 rientra a Milano. \nI compagni si disperdono: Rogers, di origine ebraica, deve rifugiarsi in Svizzera a causa dell'occupazione germanica. Banfi e Belgiojoso vengono arrestati nel marzo del 1944 per collaborazionismo coi partigiani e finiscono deportati nel campo di concentramento di Gusen, dove Banfi morir\u00e0. Peressutti continua, molto limitatamente, l'attivit\u00e0.\nCon la formazione del Comitato di Liberazione Nazionale (CLN), l'antifascismo acquista maggiore coordinazione. Peressutti entra a far parte del comitato militare del CLN, e la sua attivit\u00e0 professionale gli \u00e8 utile per svolgere opera di rilevamento dei depositi di armi dell'esercito tedesco e della Repubblica Sociale Italiana, per poi informarne i partigiani e gli alleati. \nDalla liberazione alle prime elezioni, Peressutti \u00e8 vicecommissario del CLNAI (Comitato di Liberazione Nazionale per l'Alta Italia) per i lavori pubblici nella provincia di Milano. Aderisce poi al Partito Socialista Italiano.\nNel febbraio 1944 si sposa con l'architetto Emma Pasquinelli (1921-1980, sorella del pianista e industriale Francesco), e l'anno dopo nasce la figlia Marina.\nNel 1945 \u00e8, con i soci, membro fondatore del MSA (Movimento di Studi per l'Architettura). Nel 1946 diviene componente del consiglio direttivo della Casa della Cultura a Milano, e delle commissioni municipali per lo studio delle direttive e poi della redazione del Piano Regolatore. Dallo stesso anno fa parte del comitato di redazione della rivista \"Metron\", pubblicata a Roma e ispirata da Bruno Zevi. Dal 1947 \u00e8 con i soci condirettore della collana \"Architetti del Movimento Moderno\", edita da \"Il balcone\", e nello stesso anno \u00e8 relatore per l'Italia al CIRPAC (Centro Interuniversitario Ricerca della Pace) a Zurigo, e partecipa al CIAM di Bridgwater. \nDal 1948 \u00e8 socio effettivo dell'INU (Istituto Nazionale di Urbanistica), e nel 1949 diviene rappresentante (poi segretario) del gruppo italiano presso i CIAM. Nello stesso anno \u00e8 invitato a tenere un corso e a organizzare una sezione della scuola di architettura dell'Universit\u00e0 di Tucum\u00e1n, in Argentina, ma declina l'invito. \nL'anno dopo \u00e8 invitato alla Architectural Association School di Londra, dove, negli anni 1951-52, copre l'incarico di professore di composizione architettonica. Sempre nel 1952 insegna al Massachusetts Institute of Technology di Boston, per poi svolgere corsi di composizione architettonica presso la scuola di Architettura dell'Universit\u00e0 di Princeton, ininterrottamente ogni anno dal 1953 al 1959. Sempre negli Stati Uniti, e dopo aver conseguito la libera docenza in Architettura e Composizione Architettonica nel 1955, \u00e8 professore presso la scuola di architettura dell'Universit\u00e0 di Yale di New Haven negli anni 1957 e 1962. Terr\u00e0 infine un corso all' nell'aprile-maggio 1968.\nIn Italia, fra il 1951 e il 1958, fa parte del comitato di redazione della rivista \"Tecnica ed Organizzazione\". \nNel 1953 diviene consulente urbanistico e architettonico della Comunit\u00e0 europea del carbone e dell'acciaio (CECA).\nL'anno successivo entra come esperto di urbanistica nella commissione per lo studio del Piano Regolatore Lombardo. Insegna presso lo IUAV (Istituto Universitario di Architettura di Venezia), svolgendo seminari per laureandi negli anni accademici 1957-58 e 1958-59. Nel 1961-62 tiene un corso di progettazione industriale presso l'Istituto Statale d'Arte di Venezia. Nel 1963 entra a far parte della commissione Igienico-Edilizia del Comune di Milano.\nPeressutti \u00e8 stato membro di varie istituzioni italiane e straniere, quali: Maison des Artistes (dal 1939) - INU (dal 1948) - Accademia ligustica di belle arti, classe di architettura 1949 - Soci\u00e9t\u00e9 Europ\u00e9enne de Culture (socio fondatore, 1950) - Consiglio direttivo dell'ADI-Associazione Disegno Industriale (dal 1957 al 1959) - Institut d'Esth\u00e9tique Industrielle di Parigi (1957) - ICSID-International Council of Societies of Industrial Designers (vice-presidente dal 1957 al 1959, per il quale organizza, nel 1961 a Venezia, la 2\u00aa Assemblea) - Comitato esecutivo del Convegno Nazionale Arte-Artigianato-Industria alla XII Triennale di Milano (1960).\nHa tenuto conferenze a: Roma, Congresso Nazionale degli Architetti 1935 - Bucarest 1936 - Galati 1943 - Zurigo, Congresso CIAM 1946 - Bergamo, Mostra Internazionale sulla Ricostruzione 1947 - Milano, Politecnico 1947 - Londra, Congresso AIA 1950 - Aspen, Conferenza Internazionale Design 1953 - Ottawa 1953 - Princeton, Universit\u00e0 1954 - Houston 1954 - Yale 1955 - Philadelphia 1956 - Harward, Architettura Spontanea 1956 e 1957 - Erice 1957 - New Jersey, Congressi AIA 1957 e 1958 - Bienne 1958 - Losanna 1958 - Neuchatel 1958 - Bedford Springs 1958 - Stoccolma 1959 - New York 1959 - L'Aja 1959 - Bruxelles 1959 - Detroit 1960 - Venezia 1961 - Karachi 1962 - Parigi 1963. Nel 1960 la citt\u00e0 di Detroit gli conferisce l'onorificenza della Chiave della citt\u00e0. \nNella sua attivit\u00e0 professionale, Enrico Peressutti ha stretto rapporti con numerosi artisti e intellettuali, tra cui: Max Bill, Alexander Calder, Gillo Dorfles, Walter Gropius, Peggy Guggenheim, Renato Guttuso, Le Corbusier, Thomas Maldonado, Fausto Melotti, Costantino Nivola, Adriano Olivetti, Saul Steinberg.\nAmmalatosi di tumore, Enrico Peressutti muore a Milano il 3 maggio 1976. Viene sepolto nel suo paese natale.\nIl Comune di Milano gli ha intitolato una via nel quartiere Ripamonti. Nel 2013 il Comune di Pinzano al Tagliamento ha intitolato a Peressutti la Biblioteca Comunale.\nL'archivio personale di Peressutti, comprendente la raccolta fotografica, disegni, acquerelli, progetti e scritti, \u00e8 stato donato dalla figlia Marina all'Archivio Progetti dell'Universit\u00e0 Iuav di Venezia.\nMostre ed eventi dedicati a Enrico Peressutti.\nNel centenario della nascita, il Comune di Pinzano al Tagliamento ha organizzato una Mostra intitolata \"Enrico Peressutti, l'uomo, l'architetto, l'artista\". In questa manifestazione sono stati esposti disegni, acquerelli e fotografie eseguiti da Peressutti.\nNel campo della fotografia, Peressutti \u00e8 stato molto attivo e ha lasciato un interessante archivio fotografico. \nUna serie di 88 fotografie in bianco e nero scattate negli anni '50 nelle Murge (Puglia), \u00e8 stata pubblicata in un volume a cura di Serena Maffioletti dal titolo \"Enrico Peressutti, fotografie mediterranee\" (Edizioni Il Poligrafo, Padova 2010). Di queste fotografie sono state allestite mostre a Venezia, Bari, Milano, Udine, Alberobello e Pinzano al Tagliamento. \nNell'aprile 2015, si \u00e8 tenuta alla Stazione Rogers di Trieste la mostra \"Enrico Peressutti, Incontri in Russia. Fotografie scattate da Peressutti sul fronte russo\".\nRiconoscimenti.\nNel 1961 la Torre Velasca fu insignita del premio nazionale per un'opera realizzata, assegnato annualmente dall'IN/ARCH."}
{"id": "1528232", "revid": "123086940", "url": "https://it.wikipedia.org/wiki?curid=1528232", "title": "Raffaele Piria", "text": "Biografia.\nRaffaele Michele Rocco Piria nacque a Scilla, in provincia di Reggio Calabria, figlio di Luigi Piria, proprietario terriero e commerciante d'olio, e Angela Tortiglioni.\nOrfano del padre all'et\u00e0 di soli sei anni, si trasfer\u00ec a Palmi, dove fu preso in custodia da uno zio paterno. Affront\u00f2 gli studi liceali presso il prestigioso Real Collegio (l'attuale Tommaso Campanella) di Reggio Calabria, ottenendo la maturit\u00e0 all'et\u00e0 di soli 15 anni. Laureatosi in medicina e chirurgia nel 1834 presso la Regia Universit\u00e0 degli Studi di Napoli, poco interessato alla pratica medica, si trasfer\u00ec in Francia per approfondire gli studi in campo chimico. Giunto a Parigi, ebbe l'opportunit\u00e0 di venire in contatto con le pi\u00f9 importanti personalit\u00e0 del campo chimico del suo tempo, tra i quali, primo fra tutti, Jean Baptiste Dumas, che lo accolse nel suo laboratorio e, riconosciute le sue spiccate doti intuitive, ne fece un fidato collaboratore. Nel laboratorio di Dumas Piria realizz\u00f2 importanti ricerche sulla salicina; fu proprio lui ad assegnare l'attuale nome all'acido acetilsalicilico. Questi importanti studi sulla salicina furono pubblicati su famose riviste francesi: i \"Comptes Rendus de l'Acad\u00e9mie des Sciences\" e gli \"Annales de Chimie et de Physique\".\nNel 1839, guidato dalla nostalgia nei confronti del paese natio, fece ritorno a Napoli, con l'obiettivo di fondare una scuola privata di chimica insieme a Macedonio Melloni. A 26 anni, nel 1840, spos\u00f2 Luisa Cosenz, proveniente da una famiglia di militari e combattenti per l'unit\u00e0 d'Italia e sorella del generale garibaldino Enrico Cosenz. Le condizioni politico-sociali del suo tempo non resero possibile la realizzazione dei suoi progetti. Si trasfer\u00ec pertanto nel Granducato di Toscana, a Pisa, dove gli fu offerta la cattedra di chimica presso l'universit\u00e0. Piria desiderava fondare un importante laboratorio di chimica, ma la carenza di finanziamenti (alcune volte dovette pagare lui stesso le spese dei suoi studi) ne imped\u00ec l'attuazione. A Pisa ebbe come allievi Stanislao Cannizzaro e Cesare Bertagnini. Altri suoi allievi furono Orazio Silvestri e Paolo Tassinari. Vista la grande fama e importanza che caratterizza gli allievi del Piria, la scuola pisana \u00e8 considerata quella che, in Italia, ha fondato la chimica moderna. Piria fu anche coinvolto nelle vicende sociali e politiche del suo tempo. Nel 1848 prese parte, con il Battaglione universitario pisano, alla Prima Guerra d'Indipendenza, ma prima che iniziasse l'azione si conged\u00f2 e fece ritorno a Pisa, riprendendo l'insegnamento della chimica. Il Battaglione universitario pisano ottenne un'importante vittoria a Goito insieme all'esercito piemontese. Lo zio, non approvando le sue scelte politiche, lo disered\u00f2. Il 5 maggio 1849, a causa di dissapori con il governo toscano, che aveva deciso di ridurre i fondi economici per la sua universit\u00e0, si trasfer\u00ec all'Universit\u00e0 di Firenze. Nel 1851 e nel 1862 si rec\u00f2 a Londra in occasione di due Esposizioni Universali e durante tali soggiorni si document\u00f2 sull'organizzazione delle industrie chimiche inglesi.\nNel 1856 fu chiamato dal ministro Lanza quale insegnante di Chimica Generale nell'Universit\u00e0 di Torino, citt\u00e0 nella quale mor\u00ec il 18 luglio 1865 a causa di una malattia.\nIl suo paese, Scilla, lo ricord\u00f2 con una lapide, posta il 2 giugno 1895 sulla facciata della sua casa nat\u00eca:\nLa citt\u00e0 di Torino gli ha intitolato una via, traversa di corso Regina Margherita.\nInsieme a Carlo Matteucci fond\u00f2 la rivista \"Il Cimento\" (1844), che successivamente divenne \"Il Nuovo Cimento\" (1855). Nel 1852 divenne socio dell'Accademia nazionale delle scienze. Fond\u00f2 a Napoli, insieme ad Arcangelo Sacchi, gli \"Annali di Scienze Naturali\", dove pubblic\u00f2 una ricerca sulle fumarole del Vesuvio. Un importante testo di Piria \u00e8 il \"Trattato elementare di chimica organica\" (1841).\nAttivit\u00e0 politica.\nPur continuando i suoi studi e i suoi esperimenti, Piria non venne mai meno al proprio impegno politico. A Pisa prese parte alle prime azioni che fecero da preludio alla prima guerra d'indipendenza, lasciando per\u00f2 il campo di battaglia prima che iniziassero gli scontri. Avrebbe difatti dovuto prendere parte alle battaglie di Curtatone e Montanara per fronteggiare l'avanzata austriaca, battaglie in cui morirono molti suoi alunni e colleghi docenti. Recatosi a Napoli nel 1859, su sollecitazioni di Cavour, assunse l'incarico di Membro ordinario del Consiglio Superiore della Pubblica istruzione. Nel 1860 Garibaldi, proclamatosi provvisoriamente a Napoli dittatore del Regno delle due Sicilie, lo nomin\u00f2 Ministro della Pubblica Istruzione. Piria, inoltre, elabor\u00f2 una riforma per la scuola elementare che non fu mai realizzata. Il suo impegno politico culminer\u00e0 nella sua nomina a Senatore nel 1862.\nAttivit\u00e0 scientifica.\nPiria esegu\u00ec importanti ricerche sulla salicina e altri derivati naturali. Le prime scoperte su questa sostanza si devono per\u00f2 al farmacista francese Henri Leroux, che nel 1829 riusc\u00ec ad ottenerla in forma cristallina. Piria inizi\u00f2 i suoi esperimenti nel 1838 a Parigi presso il laboratorio di Dumas, coinvolgendo anche i suoi allievi. Studiando le scoperte di Leroux e grazie ad un accurato quanto paziente metodo di ricerca sperimentale, riusc\u00ec a ottenere l'idruro di salicile, una sostanza dalle caratteristiche simili a un olio essenziale. Qualche anno dopo, nel suo laboratorio a Pisa, scopr\u00ec che la salicina si compone di una molecola di saligenina con una molecola di glucosio per eliminazione di una molecola d'acqua. Nel 1853, riprendendo i suoi studi, il chimico tedesco Gerhardt otterr\u00e0 l'acido salicilico in forma impura e con scarsa stabilit\u00e0 chimica. Sar\u00e0 lo stesso Piria successivamente ad analizzarne e descriverne le propriet\u00e0 essenziali. Importanti sono anche le sue ricerche sulla populina. Piria comprese che, per effetto dell'ebollizione con acqua acidulata, in presenza di piccole quantit\u00e0 di acido nitrico, la populina forma una sostanza giallastra, l'odore della quale \u00e8 assolutamente simile a quello dell'idruro di salicile. Osserv\u00f2 pertanto che la populina \u00e8 una sostanza costituita dall'unione di saligenina, acido benzoico e glucosio. Cap\u00ec dunque che era possibile ottenere la salicina dalla populina, riuscendo prima ad eliminare l'acido benzoico tramite l'utilizzo di alcali caustici. La fama dello scienziato \u00e8 legata anche a un'importante reazione che porta il suo nome (reazione di Piria), che consiste nella reazione tra ammine alifatiche primarie e acido nitroso (HNO2) e ha come prodotti l'alcol corrispondente, acqua e azoto. Tale reazione \u00e8 usata ampiamente per analizzare la quantit\u00e0 del gruppo amminico primario degli amminoacidi nei liquidi biologici. Piria scopr\u00ec che uno dei principali costituenti dello zucchero \u00e8 il glucosio e studi\u00f2 attentamente l'acido salicilico e i suoi derivati. Inoltre individu\u00f2 nella tirosina uno dei prodotti del metabolismo delle proteine. Identific\u00f2 una reazione con la quale trasformare gli amminoacidi in ossiacidi, grazie agli studi sull'asparagina e l'acido aspartico, trasformando quest'ultimo in acido malico. Determin\u00f2 una metodica per trasformare gli acidi in aldeidi riducendo i sali di calcio degli acidi con formiato di calcio e grazie a tali sistemi ottenne l'anisica, l'aldeide benzoica e la cinnamica.\nIl nuovo Cimento.\nIl \"Nuovo Cimento\" fu una delle prime riviste scientifiche in Italia. Fondata con la collaborazione di Carlo Matteucci nel 1855, la rivista venne progressivamente apprezzata e seguita sempre di pi\u00f9, grazie anche e soprattutto all'impegno che Piria profuse nella stesura degli articoli di carattere scientifico, oltre che all'autorevolezza di Matteucci, che richiam\u00f2 sempre pi\u00f9 adesioni. Tutti gli allievi di Piria dettero il loro apporto al periodico, che divenne uno dei punti di riferimento della divulgazione chimico-scientifica in Italia.\nPiria professore.\nGrande fu il prestigio del quale si ricopr\u00ec Piria nel ruolo di docente universitario. Professore ordinario all'Universit\u00e0 di Pisa prima, a Firenze poi, ottenne la sua consacrazione presso l'Universit\u00e0 di Torino, scelto nel 1855 per le sue riconosciute doti di insegnante dal Ministro della Pubblica istruzione del Regno di Sardegna Giovanni Lanza e dal re Vittorio Emanuele II. Non fu dunque casuale il fatto che molti suoi alunni finissero per affermarsi, a loro volta, come docenti universitari.\nCuriosit\u00e0.\nSono stati intitolati a Raffaele Piria:\nIn memoria.\nIl Liceo Scientifico di Rosarno, alla sua nascita, era una sezione distaccata del Liceo Scientifico di Palmi. Solo in seguito ad una serie di scioperi e manifestazioni raggiunse l'autonomia, nel 1971, e fu allora che si decise di chiamarlo Liceo Scientifico R. Piria in onore del grande chimico originario di quelle terre.\nA Reggio Calabria \u00e8 intitolato alla sua memoria l' ITES Piria-Ferraris-Da Empoli."}
{"id": "1528234", "revid": "120978370", "url": "https://it.wikipedia.org/wiki?curid=1528234", "title": "De Tomaso Longchamp", "text": "La De Tomaso Longchamp \u00e8 un'autovettura costruita dalla casa automobilistica italiana De Tomaso tra il 1973 ed il 1988.\nLa nascita.\nGi\u00e0 nel 1969 De Tomaso, tramite la Carrozzeria Ghia (sotto il suo controllo dal maggio 1967), aveva presentato al salone di Parigi (e poi a quello di Torino) la sua prima coup\u00e9 a motore anteriore, la \"Mustela\", ma essa non and\u00f2 in produzione e nel 1971 la casa modenese present\u00f2 la \"Zonda\", affidandosi ancora al progettista Tom Tjaarda. Quest'ultima era anch'essa una vettura in configurazione \"2+2\", basata per\u00f2 sul pianale opportunamente accorciato della Deauville (con la quale condivideva la meccanica) e con un'estetica simile a quella della contemporanea Maserati Ghibli: mostrata ai dirigenti della Ford per poter siglare un accordo commerciale simile a quello gi\u00e0 in essere per la Pantera, questi valutarono che la Zonda avrebbe avuto un prezzo di vendita troppo elevato per la loro clientela (per generare profitto avrebbe dovuto essere venduta a $ 14000, contro i $ 10000 della gi\u00e0 costosa Pantera) e non diedero il loro benestare alla messa in produzione della vettura.\nDopo tale rifiuto, il progetto fu completamente ripensato e nel 1973 fu messa in produzione la \"Longchamp\", che, bench\u00e9 la carrozzeria non avesse parti in comune, pu\u00f2 essere considerata la versione coup\u00e9 della berlina Deauville. Il pianale e la meccanica erano, infatti, comuni ai due modelli. Nonostante il designer (Tom Tjaarda della Ghia) fosse il medesimo, le due vetture avevano una linea completamente diversa e se la berlina s'ispirava alla Jaguar XJ6, la \"Longchamp\" ricordava (in modo pi\u00f9 evidente nel frontale) la contemporanea Mercedes SLC.\nTecnica.\nA livello tecnico la vettura adottava soluzioni comuni a quelle della berlina \"Deauville\" (da cui ereditava anche il pianale); identico pure il passo ed aveva caratteristiche adeguate alla sua \"classe\": trazione posteriore, motore V8 anteriore longitudinale, sospensioni a ruote indipendenti sia davanti che dietro e 4 freni a disco autoventilati. A spingere la nuova coup\u00e9 di Modena ci pensava un V8 Ford Cleveland di 5763 cm\u00b3 da 300 CV, alimentato da un carburatore quadricorpo Holey ed abbinato ad una trasmissione manuale ZF a 5 rapporti o, in alternativa, ad un cambio automatico a 3 rapporti. In entrambi i casi il differenziale era di tipo autobloccante.\nOltre che in allestimento standard (pi\u00f9 improntato al lusso), la \"Longchamp\" venne proposta anche in versione \"GTS\", caratterizzata da un look muscoloso (parafanghi allargati, ruote in lega maggiorate (tipo Pantera GTS), mascherina sportiva, paraurti con spoiler) e da interni pi\u00f9 sportivi. Il motore era quello dalla Pantera GTS da 330 CV.\nEvoluzione.\nNel 1976 la \"Longchamp\", con carrozzeria lievemente modificata nel frontale, diede vita alla Maserati Kyalami. Dalla coup\u00e9 De Tomaso la \"Kyalami\" ereditava, ovviamente, anche l'intera meccanica, tranne il motore (che era il V8 Maserati).\nLa \"Longchamp\" sub\u00ec poche modifiche nel corso della sua carriera. Nel 1980 adott\u00f2 paraurti modificati (maggiorati e con cantonali in plastica) e miglioramenti alle finiture, mentre ne 1983 la versione coup\u00e9 venne affiancata dalla spider (identica nella meccanica).\nTutte le versioni spider furono realizzate per conto della casa madre, dalla Carrozzeria Pavesi di Milano\nIn tutto sono state prodotte, fino al 1988, 409 \"Longchamp\" (395 coup\u00e9 e 14 spider)."}
{"id": "1528235", "revid": "1452073", "url": "https://it.wikipedia.org/wiki?curid=1528235", "title": "Siegfried Schtauffen", "text": " \u00e8 un personaggio della serie videoludica \"Soulcalibur\". Siegfried fa la sua prima apparizione in \"Soul Edge\" ritorna poi in \"Soulcalibur\", \"Soulcalibur III\" e \"Soulcalibur IV\". Si trova anche in \"Soulcalibur II\", ma solo come costume alternativo per il suo alter ego Nightmare, e in \"Soulcalibur Legends\". Siegfried \u00e8 il protagonista della saga di \"Soulcalibur\" e uno dei pochi che \u00e8 presente in tutti i giochi. Ci\u00f2 che alberga nella sua anima \u00e8 la \"redenzione\".\nStoria del personaggio.\nBiografia.\nSiegfried \u00e8 il figlio di Sir Frederick Schtauffen, un valoroso cavaliere considerato un campione tra i suoi compaesani oppressi in Germania, e di Margaret la quale incontr\u00f2 Frederick mentre stava in un accampamento militare. Il nome 'Siegfried' gli fu dato a causa di un famoso eroe e l'arte della spada gli fu insegnata dal padre.\nFrederick part\u00ec per una crociata. Nel frattempo, Siegfried si un\u00ec ad una banda di criminali chiamata \"Schwarzwind\" (in tedesco \"vento nero\"). Anni dopo, Siegfried attacc\u00f2 insieme ai suoi compagni un nobile ed i suoi soldati di ritorno dalle crociate; egli riusc\u00ec a battere il nobile in duello e poi lo decapit\u00f2, scoprendo con orrore, una volta rimossone l'elmo, di avere tra le mani la testa di suo padre. Siegfried crebbe svilito e con il peso della morte del padre. Siegfried sent\u00ec parlare dell'invincibile arma Soul Edge e cap\u00ec che l'uccisore di suo padre poteva essere ucciso solo con quella spada.\nDopo aver tolto la vita ad un nobile, lavor\u00f2 assiduamente nel suo castello ad Ostrheinsburg, finch\u00e9 non riusc\u00ec finalmente ad imbattersi nella leggendaria Soul Edge, che giaceva accanto al corpo senza vita del temuto pirata Cervantes de Leon. Ma quando Siegfried si avvicin\u00f2, il cadavere si alz\u00f2 sprigionando un inferno di fiamme e lo attacc\u00f2. Siegfried brand\u00ec la sua zweih\u00e4nder e sconfisse il suo avversario. La sua spada per\u00f2 si spezz\u00f2 e quindi decise di prendere la Soul Edge con s\u00e9. Una volta che Siegfried impugn\u00f2 la spada malefica, il Seme della Malvagit\u00e0 emanato da lui attravers\u00f2 un raggio di luce che colp\u00ec il mondo intero, e lasci\u00f2 dappertutto morte e distruzione. La Soul Edge comunicava telepaticamente con Siegfried, proponendo un accordo tra i due; Siegfried avrebbe aiutato la spada a ristabilirsi radunando anime, e la Soul Edge gli avrebbe restituito il padre Frederick. Siegfried accett\u00f2 e port\u00f2 la spada con s\u00e9 in molte battaglie, ma alla fine soccombe al potere della spada - trasformandolo nel cavaliere azzurro Nightmare.\nSiegfried\\Nightmare si rifugi\u00f2 nel suo castello di Ostrheinsburg. In tre anni, reclut\u00f2 un gruppo di seguaci: il golem Astaroth, Lizardman, e Ivy. Ognuno di essi aiut\u00f2 la Soul Edge nella ricerca di anime da far divorare per la cerimonia di ringiovanimento, che sarebbe dovuta avvenire nella sua fortezza, il castello di Ostrheinsburg. Ma quando la cerimonia stava avendo inizio, il clan fu sbaragliato velocemente. Lizardman e Astaroth furono sconfitti; Ivy lasci\u00f2 i compagni dopo aver ascoltato la scioccante verit\u00e0 sul proprio orribile passato dal Fu-Ma ninja Taki. Due giovani guerrieri affrontarono Nightmare dopo aver distrutto molti golem: Kilik, il possessore del bastone Kali-Yuga e del sacro specchio Dvapara-Yuga; e Xianghua, armata di Krita-Yuga, la spada che si rivela essere la \"Soul Calibur\".\nNightmare e la Soul Edge furono sconfitti dopo una cruenta battaglia e furono risucchiati in una voragine senza fondo. Con la Soul Edge particolarmente debole, Nightmare riacquist\u00f2 un po' della sua umanit\u00e0 e si ricord\u00f2 dei tremendi peccati commessi, in particolare l'omicidio del padre e gli fu chiaro che la \"resurrezione\" del padre era solo una illusione della sua mente. Dopo una lunga meditazione, Siegfried finalmente riusc\u00ec ad accettare la responsabilit\u00e0 dei suoi peccati. Decise dunque di ritornare a casa dalla madre, ma giur\u00f2 di espiare le sue azioni precedenti distanziarsi dalla civilt\u00e0, al fine di prevenire altri danni irreparabili da lui causati. Per sua sfortuna non and\u00f2 cos\u00ec. Nonostante la Soul Edge fosse debole, era ancora presente all'interno di Siegfried e mirava ad ottenere il controllo del suo corpo durante il sonno. Malgrado i suoi sforzi per contrastare ogni forza distruttiva, Siegfried dovette arrendersi.\nPassarono quattro anni e lui assunse di nuovo la forma del cavaliere azzurro, diventando Nightmare una seconda volta, ricercando disperatamente i frammenti della Soul Edge cos\u00ec da poter ripristinare il suo pieno potere. Nightmare depredava anime potenti e recuperava i frammenti fracassati della spada, cosicch\u00e9 la spaccatura della Soul Edge si rimarginava man mano. Il suo scopo di far rivivere la spada malvagia stava per essere raggiunto, e dopo un po' di tempo, fece ritorno nella sua vecchia fortezza di Ostrheinsburg, reputando quelle terre sanguinose come un luogo appropriato per la restaurazione del vero potere della Soul Edge.\nArmi di Siegfried.\n\u00c8 la zweih\u00e4nder che Siegfried si \u00e8 sempre portato dietro durante i suoi giorni da mercenario. \u00c8 probabile che la Faust sia la stessa spada che ha usato per uccidere suo padre, Frederick. Fu distrutta durante lo scontro brutale che ebbe contro Cervantes (il quale si trasform\u00f2 in Inferno) in Spagna.\nLa Soul Edge fu brandita e usata come arma secondaria quando divenne Nightmare.\n\u00c8 la zweih\u00e4nder che Siegfried usa dopo essersi liberato dall'influenza della Soul Edge. Porta con s\u00e9 questa spada nel suo viaggio di redenzione, ma alla fine perse la sua volont\u00e0 e Nightmare la tramut\u00f2 in Soul Edge. Quando Siegfried rivendic\u00f2 il suo corpo, si arm\u00f2 di nuovo della Requiem.\n\u00c8 l'arma cristallina che Siegfried usa per infilzare la Soul Edge dopo essersi redento. Ha la forma di una zweih\u00e4nder e pu\u00f2 definirsi la sua arma pi\u00f9 potente. Siegfried ha una forte connessione con questa spada, in un certo senso \u00e8 l'equivalente di Nightmare con la Soul Edge.\nIn \"Soulcalibur III\", le armi e lo stile di combattimento di Siegfried sono disponibili come disciplina \"Soul of Siegfried\" per i personaggi creati nella classe cavaliere.\nArene.\nIl castello del cavaliere Sir Stephan, che si dichiara invincibile. Questa affermazione non ferma il marchese Andre' che assedia il castello coi suoi potenti cannoni. Lo sfondo \u00e8 denso di sangue e di uomini che si uccidono l'un l'altro. Siegfried \u00e8 un mercenario dalla parte di Sir Stephan, ma in realt\u00e0 \u00e8 alla ricerca della leggendaria spada \"Grimblade\", che lui crede sia la Soul Edge.\nCity of Water, conosciuta come la perla dell'Italia, \u00e8 un palazzo labirinto costruito sull'acqua, collegando innumerevoli isole in una laguna previo 400 ponti. Durante il Rinascimento, Venezia monopolizz\u00f2 tutti i diritti dei mercanti e col suo potere fece crescere le sue colonie nel nord Italia espandendole negli anni d'oro. Cos\u00ec la citt\u00e0 fu adornata di stupende ville, belle opere d'arte, capolavori di architettura e fu proclamata come la Mecca per gli intellettuali del tempo. La gente ammirava questa citt\u00e0 come se fosse un'illusione. Alcuni raggiungevano la citt\u00e0 per inseguire i loro sogni, altri erano attratti dall'arte e dal panorama. E ora arriva Siegfried...\nAssomiglia a molte altre cattedrali, ma \u00e8 come nessun'altra. Un magnifico palazzo che sembra contenere tutte le forme di architettura conosciute in Europa. Nessuno conosce l'architetto o dove si trovi. Comunque \u00e8 risaputo che solo chi \u00e8 dotato di una forte volont\u00e0 e disponibilit\u00e0 a rischiare la propria vita pu\u00f2 raggiungerla. La grande quantit\u00e0 d'acqua che scorre sotto \u00e8 sempre corrente e pulita. Essa deterge coloro che si recano l\u00ec in preghiera.\nSiegfried \u00e8 alla ricerca di un regolamento di conti con la Soul Edge e di una redenzione per i suoi peccati.\nInseguendo lui, anche Nightmare raggiunge il palazzo. Che questo sacro palazzo d'acqua sia il capolinea per entrambi? &lt;br&gt;(Nota: Siegfried condivide quest'arena con Nightmare.)\nEpiloghi.\n\"Soulcalibur III\".\nSiegfried sta dinanzi alla Soul Edge, con la Soul Calibur nella sua mano sinistra. Lui guarda la Soul Edge e subito dopo la sua mano destra. La mano di Siegfried si deforma per qualche istante prima di tornare di nuovo normale. Allora si sente la voce di Nightmare. Tre illusioni di Nightmare appaiono, prima che Siegfried se ne sbarazzi con un solo fendente. Una delle illusioni pronuncia le parole: \"Non hai diritto di vivere\". La sopravvivenza di Siegfried \u00e8 il segno della sua redenzione.\nSiegfried \u00e8 sopraffatto dai multipli di Nightmare, ma un fulmine squarcia il cielo e fa volare via i tre Nightmare. La visuale diventa per un po' bianca, prima di focalizzarsi su Siegfried che guarda la sua mano. Parlando a suo padre, gli dice che lui vuole continuare a vivere.\n\"Soulcalibur IV\".\nDopo aver sconfitto Nightmare, Siegfried usa la Soul Calibur in forma finale per congelarsi definitivamente assieme al suo nemico, in modo che nessuno possa pi\u00f9 utilizzare le due spade magiche.\nAspetto.\nSiegfried appare come il classico cavaliere delle fiabe, un principe azzurro dai capelli biondi e gli occhi azzurri, in scintillante armatura.\nIn \"Soul Blade\" appariva con i capelli corti, mentre nei capitoli successivi li ha lunghi e lisci. Da \"Soulcalibur III\" in poi mostra un taglio sull'occhio destro.\nRetroscena.\nIl cognome di Siegfried, Schtauffen, deriva dalla dinastia degli Staufen, una nobile famiglia tedesca originaria della Svezia. Siegfried nella storia di \"Soulcalibur\" \u00e8 figlio di Fredrick Schtauffen, riconducibile a Federico I di Svevia."}
{"id": "1528247", "revid": "187795", "url": "https://it.wikipedia.org/wiki?curid=1528247", "title": "Brescia Calcio 1928-1929", "text": ""}
{"id": "1528248", "revid": "812894", "url": "https://it.wikipedia.org/wiki?curid=1528248", "title": "Patrilinearit\u00e0", "text": "Un sistema patrilineare comporta il passaggio da padre a figlio maschio delle propriet\u00e0, del nome e dei titoli.\nNon in tutte le culture i vincoli di sangue danno luogo, e in egual modo, a vincoli familiari e di parentela.\nNella societ\u00e0 patrilineare \u00e8 il sesso maschile quello scelto come elemento che struttura la parentela, quindi si acquisisce appartenenza al gruppo parentale tramite il padre.\nDiscendenza.\nLa discendenza agnatizia consiste nel passaggio del titolo nobiliare dal padre al maggiore dei figli maschi viventi. Questo criterio \u00e8 alla base della legge salica molto antica, originata dai costumi delle popolazioni barbare europee e adottato da diverse monarchie fino al XX secolo. Solo i maschi primogeniti possono succedersi al titolo o sul trono. \nSe in mancanza di un maschio si accetta come legittima erede del titolo una femmina, avremo una successione semi-salica, cio\u00e8 viene utilizzata eccezionalmente una successione secondo un criterio di matrilinearit\u00e0 al fine di evitare l'estinzione di una determinata famiglia (in genere regnante); la monarchia inglese adotta questo sistema di successione che ha una certa similitudine ai criteri ereditari adottati nella antica cultura latino-bizantina. Anche nel medioevo in alcuni casi \u00e8 stata preferita la successione materna come \u00e8 avvenuto in Spagna nel compromesso di Caspe."}
{"id": "1528250", "revid": "187795", "url": "https://it.wikipedia.org/wiki?curid=1528250", "title": "Brescia Calcio 1930-1931", "text": ""}
{"id": "1528251", "revid": "187795", "url": "https://it.wikipedia.org/wiki?curid=1528251", "title": "Brescia Calcio 1945-1946", "text": ""}
{"id": "1528252", "revid": "187795", "url": "https://it.wikipedia.org/wiki?curid=1528252", "title": "Brescia Calcio 1965-1966", "text": ""}
{"id": "1528253", "revid": "767487", "url": "https://it.wikipedia.org/wiki?curid=1528253", "title": "Legge 19 dicembre 1992, n. 488", "text": "La legge 19 dicembre 1992 n. 488 \u00e8 una legge dello Stato Italiano emanata nel 1992 che ha sostituito, in termini di politica degli incentivi per il Mezzogiorno d'Italia, le vecchie normative e ha esteso i benefici non solo al Sud, ma anche ad altre aree del Paese definite depresse.\nLa legge \u00e8 divenuta operativa a partire dal 1996, con l'emissione dei primi bandi.\nSettori interessati.\nGli stanziamenti sono avvenuti con le diverse leggi finanziarie dello stato, mentre l'istruttoria dei progetti delle imprese \u00e8 stato affidato alle banche concessionarie o agenti e la validazione finale al Ministero dello Sviluppo Economico.\nI settori interessati sono stati all'inizio solo il manifatturiero e successivamente quello turistico, delle costruzioni e del commercio. La legge nel 2005 ha subito notevoli modifiche nelle modalit\u00e0 di funzionamento e dal 2007 non \u00e8 stata pi\u00f9 rifinanziata essendosi il Governo della Repubblica Italiana orientato verso altre forme di incentivi, come il credito d'imposta per gli investimenti realizzati.\nGestione dei finanziamenti.\nLa gestione \u00e8 stata affidata a Banche ed Istituti di Credito denominate \"concessionarie\" le quali, a fronte di una convenzione con la quale percepivano una commissione, fornivano un servizio che andava dall'attivit\u00e0 di istruttoria fino a quella della relazione finale."}
{"id": "1528254", "revid": "187795", "url": "https://it.wikipedia.org/wiki?curid=1528254", "title": "Brescia Calcio 1966-1967", "text": ""}
{"id": "1528255", "revid": "187795", "url": "https://it.wikipedia.org/wiki?curid=1528255", "title": "Brescia Calcio 1967-1968", "text": ""}
{"id": "1528256", "revid": "187795", "url": "https://it.wikipedia.org/wiki?curid=1528256", "title": "Brescia Calcio 1968-1969", "text": ""}
{"id": "1528257", "revid": "187795", "url": "https://it.wikipedia.org/wiki?curid=1528257", "title": "Brescia Calcio 1969-1970", "text": ""}
{"id": "1528258", "revid": "187795", "url": "https://it.wikipedia.org/wiki?curid=1528258", "title": "Brescia Calcio 1970-1971", "text": ""}
{"id": "1528259", "revid": "187795", "url": "https://it.wikipedia.org/wiki?curid=1528259", "title": "Brescia Calcio 1971-1972", "text": ""}
{"id": "1528261", "revid": "187795", "url": "https://it.wikipedia.org/wiki?curid=1528261", "title": "Brescia Calcio 1972-1973", "text": ""}
{"id": "1528262", "revid": "187795", "url": "https://it.wikipedia.org/wiki?curid=1528262", "title": "Brescia Calcio 1973-1974", "text": ""}
{"id": "1528263", "revid": "110157", "url": "https://it.wikipedia.org/wiki?curid=1528263", "title": "Gauliga 1943-1944", "text": "L'edizione 1943-1944 della Gauliga vide la vittoria finale del Dresdner SC.\nL'ultimo campionato del Terzo Reich fu disputato da 31 squadre, in seguito all'ulteriore frazionamento di alcuni campionati regionali a causa delle difficolt\u00e0 belliche."}
{"id": "1528264", "revid": "187795", "url": "https://it.wikipedia.org/wiki?curid=1528264", "title": "Brescia Calcio 1974-1975", "text": ""}
{"id": "1528266", "revid": "187795", "url": "https://it.wikipedia.org/wiki?curid=1528266", "title": "Brescia Calcio 1975-1976", "text": ""}
{"id": "1528267", "revid": "775372", "url": "https://it.wikipedia.org/wiki?curid=1528267", "title": "Chiang Ching-kuo", "text": "Politico e leader del Kuomintang (KMT), figlio del presidente Chiang Kai-shek, ricopr\u00ec diversi incarichi all'interno del governo della Repubblica di Cina (Taiwan) (ROC). Successe al padre nel governo di Taiwan, servendo prima come primo ministro della Repubblica di Cina dal 1972 al 1978, e poi come presidente della Repubblica di Cina dal 1978 fino alla sua morte nel 1988. Durante il suo mandato, il governo della Repubblica di Cina, sebbene ancora di stampo autoritario, divenne molto pi\u00f9 aperto e tollerante rispetto al dissenso politico. Alla fine della sua vita, Chiang attenu\u00f2 il controllo governativo sulla stampa e sulla parola ed inser\u00ec indigeni taiwanesi in posizioni di potere, come ad esempio il suo successore Lee Teng-hui, il quale spinse ulteriormente il processo di riforme democratiche.\nAdolescenza.\nFiglio di Chiang Kai-shek e della sua prima moglie Mao Fumei, Chiang Ching-kuo (\u848b\u7ecf\u56fd) nacque a Fenghua, Zhejiang, da bambino ha avuto il soprannome cinese di Ji\u00e0nf\u0113ng (\u5efa\u8c50). Ha un fratello (adottato) di nome Chiang Wei-kuo. \u00c8 da notare che i nomi scelti da Chiang Kai-shek per i suoi figli assumono in cinese un significato ben preciso: Ching-kuo significa infatti meridiano, mentre Wei-kuo significa parallelo: ovvero i figli di Chiang Kai-shek erano destinati (nei desideri del padre) a governare insieme il mondo.\nIl piccolo Chiang Ching-kuo trascorse un'infanzia tranquilla per quanto concerne i rapporti con la madre e con la nonna, che era buddista e molto religiosa, e non priva di problemi per quanto concerne il rapporto con il padre. Difatti, Chiang Kai-shek veniva visto dal figlio come una figura autoritaria, distante ed eccessivamente occupata a causa del suo forte impegno politico. Evidentemente questo era solo la maniera di educare che Chiang Kai-shek riteneva essere opportuna. Sono rimaste famose le lettere scritte da Chiang Kai-shek a Chiang Ching-kuo dove il padre, con una certa severit\u00e0, chiede al figlio di migliorare la sua calligrafia, arte molto importante, soprattutto nella Cina antica.\nNel 1916 frequenta la \"grammar school\" a Wushan in Hsikou e vi rimane fino al 1919.\nNel 1920 viene assegnato a Chiang Ching-kuo un nuovo tutore, Ku Ch'ing-Lien, che verr\u00e0 successivamente sostituito da Wang On-Sheng, il quale avr\u00e0 il ruolo di insegnargli i Quattro libri della cultura cinese.\nIl 4 giugno 1921, mor\u00ec la nonna paterna di Chiang Ching-Kuo, episodio che si rivel\u00f2 quanto mai importante, dato che il padre finalmente, dovendo riempire il vuoto lasciato dalla nonna, cominci\u00f2 ad interessarsi maggiormente del figlio. Lo stesso valse per suo fratello Chiang Wei-kuo.\nSempre nel 1921, Chiang Ching-kuo si trasfer\u00ec con il padre a Shanghai e con la matrigna, conosciuta storicamente come la madre di Shanghai. Durante questo periodo, il padre, Chiang Kai-Shek cap\u00ec definitivamente che Chiang Ching-kuo era un figlio da istruire, mentre Chiang Wei-Kuo un figlio d'amare.\nNel 1925, lasci\u00f2 di sua volont\u00e0 la Cina per andare a studiare il comunismo a Mosca. Il padre si disse d'accordo della scelta, dal momento che egli stesso era in qualche modo sensibile alle idee socialiste che qualche anno prima avevano ispirato il padre della rivoluzione Xinhai Sun Yat-sen a lottare contro l'impero cinese per dare vita alla Repubblica di Cina. Inoltre a quell'epoca il partito di Chiang Kai-shek (il Kuomintang) ed il Partito Comunista Cinese erano alleati in seguito alla recente caduta dell'impero cinese della dinastia Qing. Tale alleanza, fra alti e bassi dovuti a pesanti ingerenze dell'URSS, continuer\u00e0 fino alla vittoria dell'esercito cinese sui giapponesi della seconda guerra mondiale.\nA Mosca, come era tradizione, assunse il nome russo \"Nikolaj Vladimirovi\u010d Elizarov\" (\u041d\u0438\u043a\u043e\u043b\u0430\u0439 \u0412\u043b\u0430\u0434\u0438\u043c\u0438\u0440\u043e\u0432\u0438\u0447 \u0415\u043b\u0438\u0437\u0430\u0440\u043e\u0432). Fu messo sotto il tutoraggio di Karl Radek all'Universit\u00e0 comunista di Toilers dell'est. Durante questo periodo fu notato per avere un'eccezionale conoscenza di politica internazionale. Fra i suoi compagni di corso vi erano ragazzi di influenti famiglie cinesi e molti di essi divennero in seguito importanti leader del Partito Comunista Cinese: fra questi il suo amico Deng Xiaoping.\nIl giovane Chiang divenne un entusiasta studente della ideologia comunista, e particolarmente quella trockista. In seguito alle grandi purghe, Iosif Stalin incontr\u00f2 privatamente Chiang e gli ordin\u00f2 che egli denunciasse il trockismo apertamente. Dopo la sua denuncia, Chiang cerc\u00f2 di diventare membro del partito comunista sovietico, ma la sua richiesta non venne accettata.\nNell'aprile del 1927 Chiang Kai-shek oppresse le minoranze di sinistra ed espulse i comunisti dal KMT. Allo stesso modo anche i loro consiglieri esterni, venuti dalla Unione Sovietica, vennero espulsi. In seguito a questo evento, Chiang Ching-kuo scrisse un editoriale dove fortemente criticava le posizione e le azioni del padre. Il governo sovietico invi\u00f2 in seguito Chiang Ching-kuo a lavorare negli Urali in un impianto di macchinari dell'industria pesante nella localit\u00e0 di Ekaterinburg. Qui incontr\u00f2 Faina Ipat'evna Vachreva (una volta in Cina assunse il nome di Chiang Fang-liang), una giovane ragazza bielorussa. La coppia decise di sposarsi nel marzo del 1935. Nel dicembre dell'anno successivo ebbero il primo figlio Hsiao-wen. Nel 1937 ebbero una figlia di nome Hsiao-chang.\nDopo 12 anni passati in Unione Sovietica, Chain Ching-kuo decise finalmente di tornare in patria.\nDopo aver ricevuto l'approvazione di Stalin accompagnato dalla moglie e dai due bambini finalmente fece ritorno in Cina nell'aprile del 1937. In quest'epoca i comunisti sotto la guida di Mao Zedong ed i nazionalisti sotto la guida del padre Chiang Kai-shek firmarono un cessate il fuoco e formarono un'alleanza per combattere i giapponesi, i quali avevano nel frattempo occupato la Manciuria, nella seconda guerra sino-giapponese (1937-1945).\nStalin continu\u00f2 a svolgere un importante ruolo nelle relazioni fra il KMT ed i Comunisti, cercando di aiutare la giovane alleanza in una impossibile invasione del Giappone.\nTornato in Cina, Chiang e sua moglie ebbero altri due figli. Hsiao-wu e Hsiao-yung. Inoltre, al di fuori dal matrimonio, Chiang ebbe una coppia di gemelli da Chang Ya-juo nel 1941. I nomi dei due figli con questa donna sono: Chang Hsiao-tz'u e Chang Hsiao-yen.\nShanghai.\nDurante la seconda guerra sino-giapponese, Chiang Ching-kuo brevemente serv\u00ec l'amministrazione di Shanghai e tent\u00f2 di ridurre ai minimi livelli la corruzione e l'enorme inflazione che stava distruggendo i redditi dei ceti medio-bassi.\nFu determinato nel fare questo per convinzioni personali, ma anche e soprattutto per la crescente paura dei Nazionalisti del KMT per la crescente impopolarit\u00e0 che il partito stava subendo nel corso della Seconda guerra sino-giapponese.\nFra le funzioni che Chiang copr\u00ec durante questo periodo, egli dovette arrestare un disonesto uomo d'affari che accumul\u00f2 ingenti ricchezze a causa della spirale speculativa.\nPer calmare la comunit\u00e0 d'affari cittadina, spieg\u00f2 che il suo gruppo di lavoro avrebbe perseguito solo grandi approfittatori di guerra, ma che d'altra parte avrebbe lasciato stare le piccole attivit\u00e0 economiche, che soffrivano gi\u00e0 per conto loro i disagi della guerra. Non appena la sua azione di repressione cominci\u00f2 a dare i suoi primi frutti, fu convinto dal padre a farsi da parte (anche in seguito all'intervento della famiglia della matrigna. Le relazioni fra Ching-kuo e la famiglia di Soong May-ling furono praticamente interrotte in questo periodo per il resto della loro vita.\nCarriera politica a Taiwan.\nChiang Ching-kuo segu\u00ec il padre e i resto delle truppe del KMT in ritirata verso Taiwan, dopo che loro persero il controllo della cosiddetta Cina continentale a vantaggio dei comunisti in seguito alla guerra civile.\nL'8 dicembre 1949, la capitale fu spostata da Nanchino a Taipei\nIl mattino del 10 dicembre 1949, i comunisti terminarono l'assedio militare di Chengdu, nella Cina continentale, che rappresentava l'ultima citt\u00e0 in mano ai nazionalisti. In Chengdu, Chiang Kai-Shek e Ching-kuo diressero la difesa della Accademia Militare Centrale di Chengdu.\nLo stesso giorno, padre e figlio, furono evacuati a Taiwan, non facendo pi\u00f9 ritorno nella Cina continentale.\nNel 1950, Ching-kuo venne designato dal padre come direttore della polizia segreta di Taiwan, meglio conosciuta con il nome di \"camicie blu\", ruolo che occup\u00f2 fino al 1965. Come direttore di questo ufficio, Chiang Ching-kuo diresse il controverso periodo della corte marziale che culmin\u00f2 nell'arresto del Generale Sun Li-jen nell'agosto del 1955, con la accusa di star preparando un colpo di stato contro il padre.\nIl Generale Sun era un popolare eroe di guerra, e noto ai pi\u00f9 per la campagna di Birmania contro l'esercito giapponese. La soluzione di compromesso di fronte a tal reato, fu quella degli arresti domiciliari. Arresti che perdurarono fino alla morte di Ching-kuo avvenuta nel 1988.\nL'attivit\u00e0 di direttore della polizia segreta di Taiwan \u00e8 stata duramente criticata e vista come un precursore del successivo periodo di abusi dei diritti umani, chiamato anche il terrore bianco (\"white terror\"). Durante questo periodo vennero eliminate fisicamente decine di migliaia di persone insieme a tutti i loro documenti personali. In generale l'accusa contro queste persone era quella di appartenere al partito comunista. Infatti, la paura del governo dittatoriale taiwanese di quel periodo, era principalmente legata alla possibilit\u00e0 di un'invasione dell'isola da parte della Cina continentale, aiutata dai comunisti isolani.\nDal 1955 al 1960 Chiang amministr\u00f2 la costruzione e il completamento del sistema autostradale dell'isola.\nIn seguito fu promosso nel 1965 a ministro della difesa su segnalazione del padre, ruolo che occup\u00f2 fino al 1969.\nFra il 1969 e 1972 fu anche vice primo ministro. Nel 1970 sub\u00ec un attentato durante una visita negli Stati Uniti, per mano di dissidenti taiwanesi.\nFinalmente divenne fra il 1972 ed il 1978 primo ministro di Taiwan e durante gli ultimi anni di vita, il padre Chiang Kai-shek diede a Ching-kuo ulteriori poteri speciali.\nL'aprile del 1975 segna la morte di Chiang Kai-shek e suo successore alla presidenza venne nominato Yen Chia-kan, mentre Chiang Ching-kuo conquist\u00f2 la leadership del Kuomintang (optando per il titolo di \"Chairman\" piuttosto che quello di direttore generale usato in precedenza dal padre).\nPresidenza.\nChiang fu ufficialmente eletto presidente della Repubblica di Cina dall'Assemblea nazionale dopo il mandato del presidente Yen Chia-kan il 20 maggio 1978. Nel 1984 venne riconfermato per un secondo mandato. \u00c8 da notare che all'epoca l'Assemblea nazionale della Repubblica di Cina era formata principalmente da quegli anziani legislatori, che erano stati eletti nel 1947-48 prima della caduta della Cina continentale nelle mani dei comunisti di Mao Zedong.\nChiang Ching-kuo mantenne la maggior parte delle politiche autoritarie cominciate dal padre durante i primi anni del suo mandato. Taiwan infatti continu\u00f2 ad essere amministrato sotto la legge marziale, legge che govern\u00f2 l'isola stato sin dall'inizio della sconfitta nella guerra civile cinese. La motivazione ufficiale adottata per giustificare tali disposizioni la presunta imminente invasione da parte della Repubblica Popolare Cinese. Per queste ragioni, gli Stati Uniti, mantennero una forte presenza militare sull'isola, al fine di difendere i suoi alleati della Seconda guerra mondiale e durante la guerra fredda.\nDurante il suo secondo mandato, Chiang Ching-kuo diede l'input per il miracolo economico dell'isola: in successione diede inizio al primo \"Quattordici progetti di rilevanza nazionale\", poi ancora un altro \"Dieci Progetti di importanza nazionale\" ed infine diede lo slancio per i \"Dodici Progetti per lo sviluppo nazionale\". Fra i suoi principale successi \u00e8 da citare quello di aver enormemente accelerato il processo di ammodernamento di Taiwan con risultati notevolissimi. Taiwan registr\u00f2 in quegli anni una crescita media del 13%/anno, con un reddito pro-capite pari 4.600 dollari USA, e non ultimo la seconda pi\u00f9 grande riserva mondiale di valuta estere.\nAd ogni modo, durante la sua presidenza non ci furono solo belle notizie. Gli Stati Uniti, prima alleati nella difesa contro l'espandersi del comunismo in Asia, rivedettero la loro posizione sugli aiuti a Taiwan e nel dicembre del 1978, il presidente statunitense Jimmy Carter fece lo scioccante annuncio che gli USA non avrebbero pi\u00f9 riconosciuto il governo di Taiwan come il governo legittimo della Cina.\nMa negli anni successivi venne emanato il cosiddetto Taiwan Relations Act (TRA), dove gli Stati Uniti sostenevano che avrebbero continuato a vendere armi a Taiwan e, ad ogni modo, il TRA prometteva vagamente che gli USA avrebbero difeso Taiwan in caso di invasione. A sostegno del fatto che le promesse erano vaghe, e che gli interessi degli USA in gioco con la Cina comunista erano enormi, \u00e8 da ricordare il fatto che Jimmy Carter ordin\u00f2 all'ambasciatore americano a Taiwan di svegliare Chiang Ching-kuo nel pieno della notte per comunicargli la decisione.\nNel 1987, Chiang cancell\u00f2 la legge marziale e permise le visite da parte dei taiwanesi ai loro parenti nella Cina continentale. La sua amministrazione vide una graduale perdita di controllo politico, soprattutto in seguito alla cancellazione delle restrizioni sulla libert\u00e0 di pensiero e di associazione politica.\nI partiti di opposizione, sebbene ancora illegali, furono autorizzati a formarsi. Quando il Partito Democratico Progressista fu fondato nel 1986, il presidente Chiang rifiut\u00f2 di dissolvere il gruppo di perseguirne i leader. I suoi candidati corsero per le successive elezioni come indipendenti nel movimento di Tangwai.\nIn un continuo sforzo di coinvolgere i cittadini di origine taiwanese nel governo del paese, Chiang Ching-kuo scelse Lee Teng-hui come vicepresidente della Repubblica di Cina, che cos\u00ec conquist\u00f2 la \"prima piazza\" nella successione di Chiang alla presidenza. Ad ogni modo, \u00e8 ancora poco chiaro, se Chiang Ching-kuo volesse davvero lui come presidente e segretario del partito nazionalista o no.\nMorte ed eredit\u00e0.\nChiang mor\u00ec di insufficienza cardiaca ed emorragia a Taipei all'et\u00e0 di 78 anni. Come il padre, fu temporaneamente tumulato nella citt\u00e0 di Daxi (Tahsi), Taoyuan County, ma in un mausoleo separato in Touliao, un miglio pi\u00f9 gi\u00f9 sulla strada dove riposava il padre. Successivamente Chiang Ching-kuo cos\u00ec come suo padre, aveva la speranza di essere sepolto nella sua citt\u00e0 natale di Fenghua una volta che la Cina Continentale fosse tornata sotto l'egida della Repubblica di Cina. Nel gennaio del 2004, Chiang Fang-liang chiese che padre e figlio fossero sepolti nel Wuchih Mountain Military Cemetery a Hsichih, Taipei County. La cerimonia del funerale di stato fu pianificata per la primavera del 2005, ma fu alla fine ritardata al 2005. Tale cerimonia potrebbe essere ancora ritardata in seguito alla recente morte della nipote pi\u00f9 vecchia di Chiang Ching-kuo, la quale prese il ruolo di capo della famiglia dal momento della morte Chiang Fang-liang nel 2004. Chiang Fang-liang e Soong May-ling trovarono un accordo nel 1997, che i precedenti leader sarebbero potuti essere trasferiti s\u00ec, ma solo se in seguito sarebbero potuti tornare nella madre patria della Cina continentale, una volta avvenuta la riunificazione.\nAl contrario del padre Chiang Kai-shek, Chiang Ching-kuo costru\u00ec una solida reputazione popolare e rimase una figura popolare fra gli elettori taiwanesi, in particolar modo fra quelli che sostengono la riunificazione cinese.\nIl suo ricordo ed immagine sono frequentemente invocati da parte del suo partito, il Guomindang, il quale si trova in difficolt\u00e0 nel condurre la campagna elettorale con il successore di Chiang come presidente del KMT, Lee Teng-hui, dal momento che ha espresso parare favorevole all'indipendenza di Taiwan. Chiang Ching-kuo si defin\u00ec taiwanese.\nFra i membri del movimento di Tangwai e pi\u00f9 tardi la coalizione Pan-Green Coalition, le opinioni verso Chiang Ching-kuo sono differenti. Mentre i sostenitori di lungo termine della liberalizzazione politica riconoscono a Chiang Ching-kuo l'aver rallentato le restrizioni autoritarie, da altri viene anche evidenziato come Taiwan fosse ancora abbastanza autoritaria all'inizio del suo governo. Ci\u00f2 nonostante, come i membri della coalizione Pan-Blue, molti ancora portano grande rispetto nei suoi confronti soprattutto per la forte spinta di sviluppo interno avutasi sotto il suo governo.\nDurante il mandato del presidente Chen Shui-bian, le foto di Chiang Ching-kuo e di suo padre furono gradualmente rimosse dagli edifici pubblici. Dall'altro lato invece, la AIDC, la compagnia aerea di Taiwan, ha rinominato il suo aereo AIDC F-CK Indigenous Defense Fighter il \"Ching Kuo\" in sua memoria.\nTutti i suoi figli legittimi hanno svolto i loro studi all'estero e due di loro si sono sposati negli USA. Solamente due di essi sono ancora in vita: John Chiang che \u00e8 un personaggio chiave del partito del padre e del nonno, KMT e Chiang Hsiao-chang e sua figlia e nipote che risiedono negli USA."}
{"id": "1528270", "revid": "729019", "url": "https://it.wikipedia.org/wiki?curid=1528270", "title": "Soccorso Saloni", "text": "Biografia.\nNacque a Lecce l'8 maggio 1895, figlio di Giuseppe e Alice Buri. Dopo aver esercitato il mestiere di tipografo, il 1\u00ba febbraio 1915 si arruol\u00f2 nel Regio Esercito come allievo sergente in forza al 7\u00ba Reggimento bersaglieri. All'atto dell'entrata in guerra del Regno d'Italia, avvenuta il 24 maggio dello stesso anno, part\u00ec per la zona di operazioni, combattendo in val di Ledro, a Bezzecca, e sul Monte Vies. Trasferito sul fronte della 3\u00aa Armata, e promosso caporale nel mese di luglio, si distinse successivamente nei combattimenti a Quota 144, a Jamiano e Fiondar. Promosso sergente nel gennaio 1916, per il suo comportamento nel corso della decima battaglia dell'Isonzo fu decorato di Medaglia di bronzo al valor militare. Nel luglio dello stesso anno fu trasferito, dietro sua domanda, alla sezione lanciafiamme del XIX Battaglione d'assalto arditi \"Fiamme cremisi\", combattendo in forza ad esso durante il corso della battaglia di Caporetto, distinguendosi nella testa di ponte di Sagrado, con il compito di proteggere il ripiegamento dei reparti della 3\u00aa Armata mentre oltrepassavano ordinatamente il corso del Tagliamento. \nDopo il ripiegamento al Piave combatt\u00e9 valorosamente a Cavazuccherina, sul basso corso del fiume, venendo promosso aiutante di battaglia per merito di guerra nell'aprile 1918. Nel maggio 1918 il XIX Reparto d'Assalto mut\u00f2 il suo numerale in XXIII. il 26 maggio fu decorato di Medaglia d'argento al valor militare per un assalto notturno che port\u00f2 all'ampliamento della testa di ponte di Caposile.\nRimasto ferito all'inizio dell'offensiva austriaca del giugno 1918, lasci\u00f2 di sua iniziativa l'ospedale da campo, rientrando al reparto ancora convalescente. Arrivato a Losson, ricevette l'ordine di contrattaccare le posizioni nemiche a Capo d'Argine. Alla testa di una compagnia, super\u00f2 per primo i reticolati penetrando nelle posizioni nemiche. Ferito una prima volta a un braccio da proiettile di fucile, prosegu\u00ec nell'assalto trascinando i suoi Arditi alla conquista delle posizioni nemiche, ove cadde colpito a morte da una raffica di mitragliatrice. Per onorarne il coraggio gli fu conferita la Medaglia d'oro al valor militare alla memoria."}
{"id": "1528274", "revid": "767487", "url": "https://it.wikipedia.org/wiki?curid=1528274", "title": "Dez Fafara", "text": "Biografia.\nDez \u00e8 di origini portoghesi e italiane, pi\u00f9 precisamente siciliane. Suo padre, Tiger Fafara, era uno dei personaggi della sitcom \"Ci pensa Beaver\". La moglie di Dez, Anahstasia, appare sulla copertina del secondo album dei Coal Chamber, \"Chamber Music\". Dez ha tre figli: Tyler, Simon e Kaleb. \"Tyler's Song\" dall'album \"Chamber Music\" fu appunto dedicata al primo figlio, mentre Simon appare come backing growl nel terzo album dei DevilDriver nella canzone \"Tirades of Truth\", ancora bambino ai tempi della registrazione.\nCoal Chamber.\nDez ha realizzato 6 album coi Coal Chamber. Quattro di questi, \"Coal Chamber\" (1997), \"Chamber Music\" (1999), \"Dark Days\" (2002) e \"Rivals\" (2015) raccolgono nuovo materiale, mentre \"Giving the Devil His Due\" (2003) \u00e8 una raccolta di brani remixati, rarit\u00e0 e b-side, e \"The Best of Coal Chamber\" (2004) un greatest hits. Lasci\u00f2 i Coal Chamber nel 2003 poco dopo aver formato i DevilDriver, la sua band attuale. Il gruppo si \u00e8 riunito nel 2011 e si \u00e8 sciolto nuovamente nel 2016.\nDevilDriver.\nFinora, Dez ha pubblicato 8 album insieme ai DevilDriver."}
{"id": "1528275", "revid": "78119", "url": "https://it.wikipedia.org/wiki?curid=1528275", "title": "Vita Nuova (settimanale della diocesi di Parma)", "text": ""}
{"id": "1528277", "revid": "120822712", "url": "https://it.wikipedia.org/wiki?curid=1528277", "title": "Benz (azienda)", "text": "La Benz &amp; Cie. (chiamata anche Benz &amp; Co.) \u00e8 una delle pi\u00f9 antiche case automobilistiche mondiali, fondata dall'ingegnere tedesco Karl Benz nel 1883.\nStoria.\nLa nascita dell'azienda ed il Velocipede.\nNel 1882, Karl Benz fonda, con altri soci, a Mannheim, la A.G. Gasmotorenfabrik, di cui assume la direzione tecnica. Nel gennaio 1883, per dissapori con i soci, ma anche per grosse difficolt\u00e0 economiche, Benz lascia questa societ\u00e0 per fondare, assieme a Max-Gaspar Rose e Friederich Wilhelm Esslinger, la Benz &amp; Cie. Rheinische Gasmotorenfabrik, Mannheim.\nQuesta nuova azienda inizia immediatamente la costruzione di motori a gas a due tempi, progettati naturalmente da Karl, ma quest'ultimo, da tempo attratto dall'idea di riuscire a costruire un suo mezzo meccanico semovente, mette mano, nel 1885, alla realizzazione di un triciclo a motore.\nBenz brevetta il suo triciclo \u2013 chiamato Patent Motorwagen o \"Velociped\" \u2013 il 29 gennaio del 1886 (brevetto n\u00b0 37435); il primo esemplare montava un monocilindrico posteriore da 577 cmc (alesaggio 70\u00a0mm, corsa 50\u00a0mm), erogante una potenza di \u00be di cavallo; peso del veicolo 263\u00a0kg.\nLa \u201c\"velociped\"\u201d compie i suoi primi giri di ruota nel luglio 1886, ma il debutto non \u00e8 troppo incoraggiante, poich\u00e9 il veicolo non riesce a percorrere pi\u00f9 di qualche decina di metri. A fine anno, dopo ulteriori messe a punto, Karl Benz riesce a percorrere una decina di chilometri.\nLa spinta mediatica pi\u00f9 grande arriv\u00f2 dalla moglie di Karl Benz e dal figlio Eugen, i quali presero di nascosto una \"Velociped\" dalla rimessa del padre ed intrapresero un viaggio di 90\u00a0km tra andata e ritorno, da Mannheim a Pforzheim, dove si trovava la casa dei genitori di lei. Il fatto aliment\u00f2 in misura considerevole la reputazione dell'azienda di Karl Benz. L'anno dopo, nel 1887, appronta una versione ulteriormente migliorata e potenziata e dotata, tra l'altro, di un meccanismo (scatola planetaria) avente la funzione di cambio di velocit\u00e0 a due rapporti. Giustamente non ancora soddisfatto appieno, Benz lavora, durante il 1888, ad una nuova versione del suo veicolo, con motore maggiorato ad 1,7 litri e sensibili migliorie alla trasmissione.\nNel frattempo, la situazione dell'azienda era molto florida, grazie alla sostenuta domanda di motori stazionari, tanto che gi\u00e0 nel tardo 1886 Benz aveva aperto un nuovo stabilimento non molto distante dal primo, in modo da soddisfare le richieste della clientela in questo particolare settore.\nIntanto il nome di Benz comincia a correre sulle labbra dei primi appassionati, e non soltanto in Germania. All'inizio del 1888, Emile Roger - rappresentante per la Francia dei motori fissi a gas di Benz \u2013 acquista per uso personale un veicolo della casa tedesca e qualche tempo dopo, evidentemente entusiasta del collaudo effettuato in prima persona, decide di ordinare motori e parti meccaniche per montarli e venderli sotto la denominazione di \"Roger-Benz\".\nNuovi soci e l'avvio definitivo.\nNel settembre 1888, Karl Benz presenta un suo veicolo alla Esposizione di Munich, ricevendone anche una medaglia d'oro in premio. Nonostante questi exploit, mentre le vendite dei motori stazionari procedono bene, non altrettanto pu\u00f2 dirsi accada per i veicoli a motore: i due primi soci di Benz (Max-Gaspar Rose e Wilhelm Esslinger), dichiaratamente contrari all'orientamento verso la produzione di autovetture, cedono le loro quote a due nuovi personaggi, molto pi\u00f9 interessati alla locomozione meccanica. Si tratta di Friedrich Von Fischer e Julius Ganss: al loro ingresso in azienda, il 1\u00ba maggio 1890, il primo prende ad occuparsi dell'amministrazione, il secondo delle vendite, e Benz si trova automaticamente a poter dedicare quasi tutte le sue energie ed il suo tempo alle sperimentazioni tecniche, a lui pi\u00f9 congeniali.\nI due anni che seguono sono interamente dedicati alla creazione della prima vettura \u201ca quattro ruote\u201d, che debutta agli inizi del 1893, con il nome di Viktoria. Il motore studiato per questa vettura \u00e8 ancora un monocilindrico orizzontale a quattro tempi, ma le sue dimensioni sono maggiori di quelli precedenti: la cilindrata \u00e8 ora di 1991\u00a0cm\u00b3 (alesaggio 130\u00a0mm, corsa 150\u00a0mm) e la potenza raggiunge i 3 cavalli ad un regime di rotazione vicino ai 500 giri al minuto. Motore posteriore, valvole d'aspirazione automatiche, accensione elettrica, trasmissione mediante cinghie (e catene alle ruote), telaio tubolare. Molto somigliante ad una carrozza privata delle stanghe, la Viktoria viene posta in vendita al prezzo di 4.000 marchi (comprese le gomme piene, in caucci\u00f9): se ne vendono un buon numero, specialmente in Francia.\nNel 1894 Benz presenta una vetturetta dalle prestazioni interessanti e, fatto pi\u00f9 importante, dal prezzo che \u00e8 la met\u00e0 di quello della Viktoria: 2.000 marchi. Studiata assieme al figlio Eugen, questo nuovo modello\u00a0\u2013 che viene denominato \"Veloziped\" o pi\u00f9 semplicemente Velo \u2013 ripropone, in scala ridotta, le caratteristiche della Viktoria: motore posteriore monocilindrico orizzontale di 1.045\u00a0cm\u00b3 (110 x 100), potenza attorno ad 1 cavallo e mezzo, trasmissione a due rapporti, velocit\u00e0 massima 20 chilometri all'ora. Il peso della vetturetta \u00e8 di appena 280\u00a0kg.\nSi pu\u00f2 ancora ricordare che la vettura con cui Emile Roger porta onorevolmente a termine la Paris-Rouen era praticamente una Benz tipo \u201cViktoria\u201d con carrozzeria \u201cvis-a-vis\u201d montata in Francia. Questo riuscito tipo di macchina ha tra l'altro compiuto, quasi contemporaneamente alla disputa della Paris-Rouen, una performance di tutto rispetto: condotta dal Barone Theodor Von Liebig, una \u201cViktoria\u201d ha attraversato quattro nazioni, percorrendo complessivamente oltre 2.500 chilometri. Per fornire una idea pi\u00f9 precisa delle prestazioni della vettura, baster\u00e0 dire che i 939 chilometri che separano Gondorf sulla Mosella da Reichenberg sono stati superati alla media di oltre 13\u00a0km orari, con un consumo totale di 140 litri di carburante (oltre 6 chilometri e mezzo con un litro).\nQuesti exploit permisero alla \"Benz &amp; Cie.\" di decollare anche nel settore delle autovetture. Tra le varie novit\u00e0 introdotte dall'azienda nella met\u00e0 del decennio, vi fu anche un particolare autobus primordiale, considerato proprio come il primo autobus della storia, somigliante ad una diligenza del Far West motorizzata. Tale mezzo, introdotto nel 1895, divenne di propriet\u00e0 della Netphener, ossia la prima compagnia di trasporti pubblici della storia.\nNel 1899, la Benz fu la pi\u00f9 grande Casa automobilistica al mondo, con 572 vetture costruite in un solo anno, che divennero 603 l'anno seguente.\nLa concorrenza della DMG ed i contrasti interni.\nL'inizio del nuovo secolo fu caratterizzato dal fatto che cominci\u00f2 ad accendersi la rivalit\u00e0 tra la Benz, in floride condizioni economiche, e la Daimler-Motoren-Gesellschaft, penalizzata dagli accesi contrasti intestini che si erano consumati e che seguitavano a consumarsi tra i membri del Consiglio di Amministrazione. Ma gi\u00e0 nel corso del 1901, la DMG realizz\u00f2 la prima vettura Mercedes, la 35PS, che di colpo rese obsolete le vetture prodotte a Mannheim. Ma anche alla Benz, cominciarono a questo punto dei contrasti interni: il patron dell'azienda era poco o per niente incline ad evolvere ulteriormente le sue vetture, giudicate sufficientemente idonee al trasporto di persone, senza che avessero bisogno di prestazioni superiori. Ganss e von Fischer, dal canto loro, reputavano fosse giunto finalmente il momento di realizzare vetture al passo con i tempi prima che la concorrenza rendesse inutile ogni loro nuovo tentativo. Questi contrasti culminarono con l'assunzione da parte di Ganss di un'\u00e9quipe di sei ingegneri francesi, tra cui Marius Barbarou, talentuoso ed assai volenteroso. Benz reag\u00ec aprendo un nuovo ufficio progettazioni per conto suo. Ma fu il gruppo di Barbarou ad arrivare per primo alla realizzazione di una nuova vettura, la quale, per\u00f2, non riusc\u00ec ad avere la meglio contro le Mercedes durante la corsa Nizza-La Turbie.\nGanss e Benz, a quel punto, si resero conto che lavorare separatamente sarebbe stato un suicidio economico per entrambi e dopo una riconciliazione tornarono a lavorare assieme unendo i loro sforzi e portando a termine la gamma Parsifal, composta da modelli molto pi\u00f9 moderni delle precedenti vetture Benz. Forse anche troppo moderni per i gusti conservatori di Benz, che ricominci\u00f2 con le discussioni. Nel frattempo, la situazione delle vendite stava peggiorando: nel 1902 la Benz aveva venduto 226 vetture, che scesero a 172 nel 1903. Anche la gamma Parsifal stentava a raccogliere consensi. Come conseguenza, Barbarou ed il suo gruppo vennero licenziati, mentre Ganss si dimise dalla Benz. Poco tempo dopo, nell'aprile del 1903, anche lo stesso Karl Benz lasci\u00f2 l'azienda da lui fondata.\nUn nuovo inizio.\nLe redini della Benz vennero a questo punto prese in mano da Fritz Hammersfahr e Josef Brecht, che cominciarono a rinnovare drasticamente la gamma, oramai non pi\u00f9 ostacolati da contrasti interni. Gi\u00e0 l'anno seguente, la gamma Benz fu composta per met\u00e0 da modelli nuovi, ed era decisamente estesa poich\u00e9 comprendeva modelli di fascia media (non esistevano utilitarie all'epoca) come la 12PS, ancora appartenente alla gamma Parsifal, ma anche di modelli di lusso come la nuova 35/40 PS. Fu cos\u00ec che nel 1905, la Benz torn\u00f2 di nuovo in attivo: fu l'inizio di un nuovo periodo di ascesa per la Casa di Mannheim, reso ancor pi\u00f9 agevole dai nuovi contrasti interni che tornarono ad imperversare al Consiglio di Amministrazione della DMG e che culminarono con le dimissioni di Wilhelm Maybach, il grande genio di Stoccarda. In breve tempo, il livello tecnico delle vetture Benz si riport\u00f2 ai livelli delle migliori Mercedes.\nAlla fine del primo decennio del Novecento, la Benz si concentr\u00f2 parecchio anche sulla produzione di autocarri. Dopo la collaborazione con la S\u00fcddeutsche Automobil-Fabrik per la produzione di mezzi da trasporto merci, la Benz rilev\u00f2 del tutto l'azienda di Gaggenau.\nNel 1910 la Casa di Mannheim introdusse la 8/18 PS, una vettura di fascia medio-bassa che avrebbe conosciuto un buon successo e sarebbe stata prodotta fino al 1921.\nIn quel periodo, la Benz cominci\u00f2 ad avvicinarsi allo studio ed alla realizzazione del suo primo motore diesel, seguendo le specifiche del suo inventore Rudolf Diesel, ma nonostante gli sforzi, il motore non mostrava di funzionare in maniera affidabile. Poco tempo dopo, si avvicin\u00f2 anche alla realizzazione di motori aeronautici e fin\u00ec con il partecipare ad un concorso indetto nel 1912 dal Kaiser Guglielmo II, il quale offriva un premio di 50\u00a0000 marchi d'oro al vincitore. Il concorso fu vinto nientemeno che dalla Benz, che riusc\u00ec a battere la stessa DMG. Tale riconoscimento permise alla Benz di dedicarsi alla produzione di motori aeronautici durante la prima guerra mondiale, mentre in campo automobilistico la 8PS divenne la vettura di maggior importanza commerciale.\nLa crisi post-bellica e la fusione con la DMG.\nTerminato il conflitto, le casse di numerose aziende tedesche erano quasi all'asciutto: gi\u00e0 in questo periodo, cominciarono a circolare le prime voci riguardanti una possibile fusione con la Daimler-Motoren-Gesellschaft, anch'essa in difficolt\u00e0 economiche a causa dell'alto tasso di inflazione e con numerosi dipendenti da stipendiare.\nUno dei personaggi che spinsero maggiormente verso la fusione tra le due aziende fu Wilhelm Kissel, gi\u00e0 presidente del Consiglio di Amministrazione della \"Benz &amp; Cie.\": nel 1924 vengono riaperte le trattative per la fusione, dopo aver liberato la strada da alcuni speculatori finanziari che intendevano approfittare della crisi economica. Nel giugno del 1925 Kissel fu nominato membro del Consiglio di Amministrazione della Benz e della DMG. A Kissel veniva delegata la responsabilit\u00e0 dell'iter volto alla fusione, che fu ufficializzata il 28 giugno del 1926.\nLa \"Benz &amp; Cie.\" termin\u00f2 cos\u00ec la sua attivit\u00e0, ma il suo nome rimase ancora utilizzato per indicare il nuovo gruppo originatosi dalla fusione, ossia la Daimler-Benz, ed anche per il nuovo marchio automobilistico Mercedes-Benz.\nPrincipali autovetture prodotte dalla \"Benz &amp; Cie.\".\nDi seguito viene mostrata una carrellata dei principali modelli stradali prodotti dall'azienda di Karl Benz nel corso degli anni:\nLa \"Benz\" ha avuto anche dei trascorsi sportivi, spesso con ottimi risultati. Di seguito vengono mostrate le principali autovetture da competizione:"}
{"id": "1528278", "revid": "339392", "url": "https://it.wikipedia.org/wiki?curid=1528278", "title": "Benz &amp; Co", "text": ""}
{"id": "1528279", "revid": "17815", "url": "https://it.wikipedia.org/wiki?curid=1528279", "title": "Bandiera degli Stati Uniti", "text": ""}
{"id": "1528280", "revid": "767487", "url": "https://it.wikipedia.org/wiki?curid=1528280", "title": "Daniel Parker", "text": "Nacque nella contea di Culpeper, in Virginia, il 6 aprile 1781 da John Parker, famoso pioniere, e Sarah White. Attorno al 1785 la famiglia si trasfer\u00ec in Georgia, nella contea di Elbert. Convertitosi al battismo, Daniel fu battezzato il 19 gennaio 1802 e divenne predicatore trasferendosi in Tennessee, dove impiant\u00f2 numerose chiese.\nAssieme alla moglie Patsey si trasfer\u00ec, nel 1817, nella contea di Crawford (Illinois). Fu in Illinois che inizi\u00f2 ad interessarsi di politica e nel 1820 scrisse un piccolo trattato in cui si scagliava contro i missionari, le societ\u00e0 bibliche, le scuole domenicali e i seminari teologici e sosteneva la teoria delle \"Two Seeds\", secondo la quale Abramo aveva una parte diabolica e l'altra divina. Per questo i suoi oppositori lo accusarono di essere manicheista e zoroastrista.\nParker si trasfer\u00ec quindi in Texas, una zona fortemente cattolica, per studiarne il territorio. Venne eletto comunque senatore in Illinois nel periodo 1822-1826. Nel 1835 fu eletto al Consiglio Generale del Governo Provvisorio del Texas. Fu una sua risoluzione a ordinare i Texas Rangers.\nNel 1839 fu eletto al congresso della Repubblica del Texas. Mor\u00ec nella sua casa della contea di Anderson (Texas) il 3 dicembre 1844."}
{"id": "1528282", "revid": "6923", "url": "https://it.wikipedia.org/wiki?curid=1528282", "title": "General Motors Corporation", "text": ""}
{"id": "1528287", "revid": "2121138", "url": "https://it.wikipedia.org/wiki?curid=1528287", "title": "Lingua javindo", "text": "Lo javindo, noto anche con il termine peggiorativo krontjong, era una lingua creola, nata dalla commistione di olandese e giavanese, parlata sull'isola indonesiana di Giava. \nIl termine \"javindo\" deriva dalla fusione delle parole \"Java\" e \"indo\" (quest'ultima \u00e8 la parola con cui in olandese si designavano le persone di sangue misto, olandese e indonesiano).\nLo javindo si \u00e8 estinto nel corso del XX secolo. Non va confuso con il petjo, altra lingua creola parlata in Indonesia."}
{"id": "1528289", "revid": "22475", "url": "https://it.wikipedia.org/wiki?curid=1528289", "title": "Via Sacra", "text": "La via Sacra \u00e8 l'asse stradale pi\u00f9 importante e pi\u00f9 antico della valle del Foro, a Roma, cos\u00ec chiamato dopo che Romolo e Tito Tazio vi ebbero firmato la pace della guerra, causata dal Ratto delle Sabine.\nIn et\u00e0 regia era un percorso sacro che collegava la Regia, il Comizio e l'Arx Capitolina. Il tratto dalla Velia alla Regia si chiamava Sacra via summa. Il percorso, monumentalizzato in et\u00e0 imperiale, anche a seguito di vari incendi, fu pi\u00f9 volte regolarizzato e in alcuni tratti forse modificato, tant'\u00e8 che ad oggi fra gli archeologi la ricostruzione del percorso della via Sacra \u00e8 ancora una questione aperta.\nStoria.\nL'appellativo \"Via\" indicava che in principio la strada era esterna alla citt\u00e0, e quindi al Palatino, e che solo successivamente venne inglobata nel pomerium. Il percorso pi\u00f9 antico collegava infatti il nucleo Veliense del primitivo insediamento con la valle del Foro e con la vetta dell'Arx sul Campidoglio. A sostegno di questa ipotesi, delle indicazioni di Varrone e Festo, portano a pensare che la Via fosse non quella che costeggia la Basilica Giulia, nel foro romano, ma quella pi\u00f9 esterna che costeggiava la basilica Fulvia-Emilia per giungere al Comizio e all'Arx. L'appellativo \"sacra\" pu\u00f2 riferirsi a diversi aspetti. La via aveva e mantenne un importante ruolo cerimoniale per l'investitura del potere in quasi tutta la storia di Roma antica. Era la via per le cerimonie sacre e gli atti augurali portati a termine sull'Arx Capitolina. Secondo una leggenda, la Via, assunse invece l'epiteto di Sacra poich\u00e9 qui Romolo e Tito Tazio si riappacificarono sancendo il patto con dei sacrifici agli dei. Secondo un'altra teoria la strada assunse questo nome perch\u00e9 conduceva dal Rex sacrorum alla Regia, oltre al fatto che molti santuari erano accessibili da essa.\nIl percorso della Via Sacra nel periodo compreso tra la fine della Repubblica e l'inizio dell'impero, cio\u00e8 prima dell'incendio di Nerone, ci viene descritto dalle fonti, in primo luogo Varrone, che ci dice che l'antico nome della via si \u00e8 conservato solo nel tratto che collega il foro all'Arx Capitolina. Lasciando ad intendere che la parte superiore del percorso, quello che portava alla Velia aveva perso il suo nome e forse anche la sua importanza.\nLa pavimentazione attuale \u00e8 di epoca augustea, rialzata rispetto a quella originale di epoca regia. Il tracciato della via Sacra solca interamente la valle su cui successivamente and\u00f2 a costituirsi il Foro Romano. La zona solcata dalla via Sacra venne destinata al commercio e ai culti e bonificata con la costruzione della Cloaca Massima da parte di Tarquinio Prisco o Tarquinio il Superbo. L'area venne scelta da alcuni dei primi re di Roma per costruire le proprie abitazioni: oltre al gi\u00e0 citato Tarquinio il Superbo anche Numa Pompilio e Anco Marzio, secondo la leggenda, ebbero una dimora in questo luogo. In epoca repubblicana invece vi abitarono importante gentes, tra cui gli Scipioni, i Domizi, i Valeri e gli Ottavi.\nIn epoca imperiale perse la funzione di zona residenziale e ai suoi lati si insediarono esercizi commerciali, che lasciarono spazio a partire dal I secolo ad edifici monumentali quali il tempio della Pace, sulle cui rovine verr\u00e0 costruita nel IV secolo la Basilica di Massenzio, il tempio di Antonino e Faustina, il tempio di Venere e Roma, che occup\u00f2 totalmente la Velia, e il tempio del Divo Romolo. Sulla via si affacciavano anche il tempio di Vesta e il santuario dei Lari e dei Penati, andato perduto.\nAlcune chiese sorte nell'area del foro, tra cui la basilica dei Santi Cosma e Damiano che aveva riutilizzato il tempio di Romolo come vestibolo e la chiesa dei Santi Pietro e Paolo, ora scomparsa, mantennero il titolo 'in sacra via' fino al Medioevo.\nLa strada, oltre a collegare il Palatino con il Campidoglio, era di grande monumentalit\u00e0. Lungo questa via sfilavano infatti i carri del trionfo, dall'area dell'Arco di Tito, dove la via ha tutt'oggi inizio, sino all'Arco di Settimio Severo. Queste sfilate venivano concesse dal Senato a quei generali che si erano distinti durante le campagne militari. Veniva inoltre utilizzata durante le festivit\u00e0 religiose.\nPercorso.\nDel percorso della Via Sacra si \u00e8 gi\u00e0 parlato, come detto, non si presta a ricostruzioni univoche da parte degli studiosi. Si deve infatti tenere conto che monumenti vicini topograficamente possono essere in realt\u00e0 distanti cronologicamente fra loro, quello che si propone qui, sebbene il pi\u00f9 accreditato attualmente dagli studiosi, va considerato quindi alla stregua di un itinerario turistico."}
{"id": "1528290", "revid": "767487", "url": "https://it.wikipedia.org/wiki?curid=1528290", "title": "Xenophilius Lovegood", "text": ""}
{"id": "1528295", "revid": "120810514", "url": "https://it.wikipedia.org/wiki?curid=1528295", "title": "Noah Taylor", "text": "Biografia.\nNato a Londra, all'et\u00e0 cinque anni insieme ai genitori si trasferisce in Australia, crescendo nei sobborghi di Melbourne; i suoi genitori divorziarono quando aveva 14 anni. All'et\u00e0 di sedici anni abbandona la scuola per dedicarsi completamente agli studi di recitazione. Debutta nel 1987 nel film \"Cani nello spazio\", in seguito intraprende una lunga gavetta che lo porta a prendere parte a svariate produzioni cinematografiche e televisive australiane, tra cui \"Bangkok Hilton\" e \"Flirting\" al fianco delle allora sconosciute Nicole Kidman e Thandie Newton.\nNel 1996 si mette in luce grazie all'interpretazione del giovane David Helfgott in \"Shine\" di Scott Hicks, Geoffrey Rush si guadagna un Oscar per l'interpretazione di Helfgott da adulto. In seguito ottiene una parte in \"Quasi famosi\" di Cameron Crowe e questo gli spalanca le porte di Hollywood, con Crowe torna a lavorare nel 2001 in \"Vanilla Sky\", ma Taylor ha preso parte a film come \"\", \"Tomb Raider - La culla della vita\", \"E mor\u00ec con un felafel in mano\" e \"Max\", in quest'ultimo ha interpretato la parte di Adolf Hitler.\nNegli ultimi anni ha recitato in \"Le avventure acquatiche di Steve Zissou\" e ne \"La fabbrica di cioccolato\" di Tim Burton, inoltre nel 2008 recita nel primo film da regista dello scrittore Alessandro Baricco, \"Lezione ventuno\".\nDal 2013 al 2014 interpreta il ruolo di Locke, membro dei Guitti Sanguinari e alleato della Casa Bolton, nella terza e quarta stagione de \"Il Trono di Spade\".\n\u00c8 sposato dal 2012 con la designer di abbigliamento Dionne Harris; ha una figlia, Martha (2007) nata da una precedente relazione.\nDoppiatori italiani.\nNelle versioni in italiano dei suoi film, Noah Taylor \u00e8 stato doppiato da:"}
{"id": "1528297", "revid": "9", "url": "https://it.wikipedia.org/wiki?curid=1528297", "title": "Tour de ski", "text": ""}
{"id": "1528298", "revid": "838137", "url": "https://it.wikipedia.org/wiki?curid=1528298", "title": "Musumeci", "text": ""}
{"id": "1528301", "revid": "599013", "url": "https://it.wikipedia.org/wiki?curid=1528301", "title": "Tom Tjaarda", "text": "Biografia.\nFiglio dell'olandese-americano \"Joop van Starkenberg Tjaarda\" (1897-1962), ribattezzato John Tjaarda, apprezzato designer degli anni trenta e creatore della Lincoln Zephyr, decise di seguire le orme paterne.\nLaureatosi in architettura presso l'Universit\u00e0 del Michigan, \u00e8 proprio durante il corso di laurea che venne notato da Luigi Segre, responsabile dello stile alla Ghia, il quale, visto un suo progetto per una giardinetta sportiva, gli offr\u00ec un corso di specializzazione. L'occasione di lavorare nella patria del design automobilistico era per Tjaarda irrinunciabile e, seduta stante, si trasfer\u00ec a Torino.\nNel corso dello stage biennale alla Ghia, collabor\u00f2 a molti progetti per modelli di produzione, prototipi e concept car, per poi essere assunto, nel 1962, alla Pininfarina dove partecip\u00f2 alla realizzazione di alcune autovetture, la pi\u00f9 celebre delle quali \u00e8 certamente la Fiat 124 Sport Spider.\nNel 1965 pass\u00f2 alla OSI e, dopo la fuoriuscita di Giorgetto Giugiaro, ritorn\u00f2 in forza alla Ghia dove si occup\u00f2 della progettazione, tra le altre, della De Tomaso Pantera.\nNel 1978 venne assunto dal gruppo Fiat per dirigere la controllata Advanced Design Studio che si occuper\u00e0 del progetto stilistico per la Autobianchi Y10, la Fiat Croma e la Lancia Thema. Tre anni dopo pass\u00f2 alla Rayton Fissore per realizzare il progetto della Magnum e, nel 1985, decise di mettersi in proprio, fondando la \"Dimensione Design\", successivamente mutata in Tjaarda Design.\nOltre al campo automobilistico, ha prestato la sua abilit\u00e0 di designer alla realizzazione dell'elicottero Silvercraft SH-200 e di vari componenti d'arredo.\nVetture.\nLe automobili pi\u00f9 note il cui design \u00e8 stato curato da Tom Tjaarda:"}
{"id": "1528304", "revid": "158286", "url": "https://it.wikipedia.org/wiki?curid=1528304", "title": "Giacomo Riina", "text": ""}
{"id": "1528306", "revid": "599013", "url": "https://it.wikipedia.org/wiki?curid=1528306", "title": "Alberto Garc\u00eda Aspe", "text": ""}
{"id": "1528309", "revid": "1543377", "url": "https://it.wikipedia.org/wiki?curid=1528309", "title": "Associazione studi e ricerche per il Mezzogiorno", "text": "SRM - Studi e Ricerche per il Mezzogiorno \u00e8 un Centro Studi nato nel 2003 a Napoli con l'obiettivo di realizzare analisi e approfondimenti che migliorino la conoscenza del territorio sotto il profilo infrastrutturale, produttivo e sociale, e contribuiscano allo sviluppo del Mezzogiorno in una visione europea e mediterranea. SRM ha ereditato dall'ufficio studi del Banco di Napoli - costituito nel 1931 - un consolidato know-how nell'analisi delle dinamiche economiche del Mezzogiorno e ha attuato negli anni una politica di internazionalizzazione delle proprie ricerche. I suoi soci fondatori sono quattro banche del Gruppo Intesa Sanpaolo, una fondazione ex-bancaria (Istituto Banco di Napoli - Fondazione) e la Compagnia di San Paolo. Attualmente il Presidente di SRM \u00e8 Paolo Scudieri e il Direttore Generale \u00e8 Massimo Deandreis.\nStudi e Ricerche.\nSRM \u00e8 un Centro Studi collegato al Gruppo Intesa Sanpaolo specializzato nell'analisi delle dinamiche economiche regionali, con particolare attenzione al Mezzogiorno. In tale ambito svolge studi e ricerche monitorando l\u2019andamento dei settori produttivi, indagando gli scenari economici e finanziari, i processi di interdipendenza e di internazionalizzazione, nonch\u00e9 il valore economico del Terzo Settore. \nSRM pubblica studi e ricerche declinati in tre tipologie di prodotti editoriali: ricerche monografiche, rapporti periodici e riviste.\nSRM ha inoltre attivato due osservatori permanenti rispettivamente sulla Maritime Economy e sulle relazioni economiche con il Mediterraneo, monitorando da una parte l\u2019impatto economico del settore della logistica e dei trasporti marittimi e dall'altra le dinamiche dell\u2019interscambio economico tra Italia/Mezzogiorno e i paesi mediterranei. L\u2019Italia, con le sue regioni meridionali, riveste infatti un naturale ruolo di ponte economico e logistico tra l\u2019Europa e la sponda Sud del Mediterraneo, dove passano le grandi rotte commerciali marittime da e verso l\u2019Asia e l\u2019America.\nOsservatorio permanente Maritime Economy.\nMaritime Economy \u00e8 un progetto creato da SRM nel 2014 con l\u2019obiettivo di istituire un osservatorio permanente sull\u2019economia marittima, area di studio consolidata negli anni da SRM che dispone da tempo di una struttura di ricercatori dedicata a seguire il tema. Numerosi sono infatti i lavori svolti da SRM sui temi del Trasporto Marittimo, della Logistica, della Portualit\u00e0 sull\u2019Italia e il suo Mezzogiorno.\nPer SRM \u00e8 infatti necessario investire nei settori in cui l\u2019economia italiana ha un \"know-how\" consolidato e storico, e ci\u00f2 vale in particolare per il comparto marittimo inteso come anello fondamentale di una catena logistica integrata. Un trasporto marittimo efficiente ed efficace \u00e8 volano di internazionalizzazione, di innovazione, di investimenti in infrastrutture e, non ultimo di occupazione e crescita del PIL. Perci\u00f2, esso \u00e8 stato, \u00e8 attualmente e sar\u00e0 anche in futuro uno dei driver dello sviluppo della nostra economia.\nLOsservatorio Maritime Economy si sostanzia nel sito web http://www.srm-maritimeconomy.com/ (nella doppia lingua inglese e italiano) ricco di analisi e studi sul tema del trasporto marittimo visto da diverse angolazioni: dal lato imprenditoriale (ad esempio lo shipping), dal lato infrastrutturale (i porti), dal lato settoriale e territoriale (ad esempio con approfondimenti sulle strategie del trasporto marittimo adottate in altri Paesi). Ogni anno viene pubblicato il Rapporto \"Italian Maritime Economy\" che rappresenta il frutto di ricerche e di missioni di studio all'estero. Il Rapporto, oltre alle analisi elaborate dai ricercatori di SRM, vanta firme internazionali del settore.\nSRM nel corso delle sue attivit\u00e0 di ricerca sull\u2019economia marittima ha costruito numerose \u201creti\u201d composte da soggetti di varia natura \u2013 associazioni di categoria, imprese, infrastrutture, istituzioni \u2013 che a diverso titolo forniscono valore aggiunto alle ricerche ed ai lavori svolti. SRM ha inoltre firmato il 13 dicembre 2016 a Shanghai il \"Cooperation Agreement\" denominato \u201cGlobal Shipping Think Tank Alliance\u201d. Si tratta di una partnership promossa dallo Shanghai International Shipping Institute (SISI) uno dei pi\u00f9 importanti centri di ricerca cinesi e mondiali in materia di portualit\u00e0, shipping e logistica. L\u2019Agreement, coinvolge, i pi\u00f9 prestigiosi istituti di ricerca sull\u2019economia marittima di Cina, Giappone, Stati Uniti, Singapore, Corea del Sud, Germania e Regno Unito. SRM \u00e8 stato l\u2019unico centro studi italiano e uno dei tre europei a diventare partner dell\u2019iniziativa che \u00e8 stata sottoscritta con l\u2019obiettivo di realizzare studi congiunti sul trasporto marittimo, scambiare metodologie di ricerca e analisi, proporre policy ai decisori pubblici per lo sviluppo di infrastrutture portuali e logistiche, attuare incontri per discutere e dibattere i trend economici dei settori collegati al mare.\nCon questo accordo SRM rafforza la sua capacit\u00e0 di analisi e di previsione sui trend dell\u2019economia marittima e sulle dinamiche dell\u2019industria dello shipping e della logistica portuale, allargando il campo delle collaborazioni con centri studi economici internazionali come quelli con la K\u00fchne Logistics University di Amburgo, lUniversity of Antwerp e lErasmus University Rotterdam, riconosciute a livello mondiale nel campo della maritime economy.\nOsservatorio permanente Mediterranean Economy.\nLOsservatorio Permanente sulle relazioni economiche tra l\u2019Italia e il Mediterraneo \u00e8 un progetto realizzato da SRM e nato grazie al sostegno e al contributo della Compagnia di San Paolo con lo scopo di monitorare e studiare le dinamiche e l\u2019impatto delle relazioni economiche tra l\u2019Italia (ed in particolare il Mezzogiorno) e il Mediterraneo.\nSRM ha inaugurato questo nuovo campo di attivit\u00e0 di ricerca nel giugno 2011, con un dipartimento di due ricercatori e lo sviluppo di una rete di collaboratori esterni. SRM sviluppa anche una forte rete di relazioni con altri Centri nazionali ed internazionali di ricerca sul Mediterraneo. L\u2019Osservatorio analizza in particolare due aree geografiche \u2013 l\u2019area Southern Med (Marocco, Algeria, Tunisia, Libia ed Egitto) e l\u2019area Eastern Med (Israele, Libano, Siria e Turchia) \u2013 indagando i rapporti di tipo commerciale, finanziario, infrastrutturale, imprenditoriale ed energetico, con particolare attenzione agli indicatori che descrivono l\u2019andamento del business realizzato dall\u2019Italia con questi Paesi. L\u2019area Adriatic Med (Albania, Bosnia-Erzegovina, Serbia, Kosovo e Montenegro) \u00e8 indagata separatamente. Dal 2015 l\u2019analisi \u00e8 stata estesa ai Paesi del Golfo (Bahrain, Kuwait, Oman, Qatar, Arabia Saudita, Emirati Arabi Uniti).\nSRM MED rappresenta, quindi, un laboratorio permanente che si sviluppa interamente sul sito web http://www.srm-med.com/; alla fine di ogni anno di attivit\u00e0 di ricerca l\u2019Osservatorio Mediterraneo d\u00e0 vita al \u201cRapporto annuale sulle relazioni economiche tra l\u2019Italia e il Mediterraneo\u201d, disponibile online e stampato anche in formato cartaceo, che descrive il quadro complessivo dei rapporti economici tra Italia/Mezzogiorno e Mediterraneo.\nLa piattaforma online offre contenuti costantemente aggiornati sulle dinamiche economiche che interessano il Mediterraneo: dati, documenti, approfondimenti e interviste con soggetti che ricoprono ruoli strategici nel contesto economico dell\u2019area. Inoltre, il sito web offre un servizio informativo con notizie relative ad imprese operanti nei paesi del Mediterraneo, alle evoluzioni del mercato, alle innovazioni legislative e alle politiche europee.\nPremi e riconoscimenti.\nSRM ha ricevuto nel 2010 il Premio internazionale Guido Dorso. La targa, consegnata dal Presidente della Repubblica, \u00e8 destinata ad una istituzione scientifico - culturale del Mezzogiorno. \u00c8 stata assegnata all'Associazione \u201ca riconoscimento dell'intensa e qualificata attivit\u00e0 svolta per una pi\u00f9 approfondita conoscenza del territorio meridionale\u201d."}
{"id": "1528310", "revid": "232596", "url": "https://it.wikipedia.org/wiki?curid=1528310", "title": "Varianza campionaria", "text": ""}
{"id": "1528311", "revid": "75435", "url": "https://it.wikipedia.org/wiki?curid=1528311", "title": "Epiteti di Ges\u00f9", "text": ""}
{"id": "1528313", "revid": "1632387", "url": "https://it.wikipedia.org/wiki?curid=1528313", "title": "Gatti", "text": ""}
{"id": "1528321", "revid": "599013", "url": "https://it.wikipedia.org/wiki?curid=1528321", "title": "Luis Roberto Alves", "text": "Carriera.\nIl suo debutto nell'America \u00e8 stato il 1\u00ba novembre 1985, giocando contro l'Universit\u00e0 di Guadalajara e il primo gol fu contro il Puebla, nello stadio Cuauht\u00e9moc.\nIl suo ultimo gol \u00e8 stato contro il Cruz Azul nel trimestre finale del torneo dell'estate 1998, gol, che \u00e8 servito per l'eliminazione del Cruz Azul e il pass per le semifinali dell'America. Era il 19 aprile 1998, l'America pass\u00f2 il turno per 2-1."}
{"id": "1528330", "revid": "34928", "url": "https://it.wikipedia.org/wiki?curid=1528330", "title": "Alessandro Mazzuccotelli", "text": ""}
{"id": "1528333", "revid": "38120", "url": "https://it.wikipedia.org/wiki?curid=1528333", "title": "Thrill kill", "text": ""}
{"id": "1528335", "revid": "767487", "url": "https://it.wikipedia.org/wiki?curid=1528335", "title": "Gr\u012bgor\u012bs Ge\u014drgatos", "text": "Carriera.\nClub.\nLa sua carriera inizia nel , squadra di Patrasso, dove resta per quattro stagioni. Passato all', la principale formazione della sua citt\u00e0, qui trascorre tre stagioni; nell'ultima, quella del 1998-1999, nonostante l'impiego da terzino riesce a mettere a segno ben 12 reti, assurgendo clamorosamente a capocannoniere della squadra del Pireo.\nNell'estate 1999 si trasferisce all' per 15 miliardi di lire. La prima stagione in Italia \u00e8 molto positiva sul piano personale, emergendo tra rivelazioni del campionato oltrech\u00e9 tra le poche note liete della negativa annata nerazzurra. Tuttavia a fine stagione, preda della nostalgia, chiede espressamente di essere ceduto a una squadra greca, sicch\u00e9 la societ\u00e0 milanese lo rimanda in prestito all'Olympiakos.\nNella stagione 2001-2002 tenta una seconda esperienza all'Inter, ma stavolta le prestazioni sono deludenti e, non riuscendo a ritagliarsi spazio, a fine campionato torna a titolo definitivo in Grecia, nelle file dell'. Dopo una stagione e mezza ad Atene, a met\u00e0 dell'annata 2003-2004 fa il suo terzo e definitivo ritorno all'Olympiakos, club dove chiuder\u00e0 la carriera agonistica nel 2007.\nNazionale.\nEsordisce con la nazionale maggiore nel 1995, partecipando a una vittoriosa gara contro (4-0) valida per le qualificazioni al . Negli anni a seguire diviene un elemento inamovibile della rappresentativa ellenica; questo fino al 2001 quando alcune incomprensioni con il selezionatore Otto Rehhagel lo portano ad abbandonare la nazionale, tre anni prima dello storico successo greco al ."}
{"id": "1528337", "revid": "124123", "url": "https://it.wikipedia.org/wiki?curid=1528337", "title": "Robert McAlpin Williamson", "text": "Nacque nel 1804 nella contea di Clarke, in Georgia, da famiglia prestigiosa. Allevato dalla nonna paterna, Sarah Gillian, a causa della morte della madre, contrasse a quindici anni un'artrite, causata dalla tubercolosi che gli caus\u00f2 danni permanenti alla gamba destra (rimase per sempre piegata a 90\u00b0). Sostenuto da una gamba di legno, si laure\u00f2 in legge a diciannove anni.\nEgli emigr\u00f2 nella nuova colonia di Stephen Fuller Austin nel 1827; in questo periodo diresse molti giornali. Divenne il primo Maggiore della Texas Ranger Division il 28 novembre 1835 e partecip\u00f2 alla rivoluzione texana.\nDopo avere rivestito varie cariche politiche e giuridiche mor\u00ec nella contea di Wharton il 22 dicembre 1859."}
{"id": "1528339", "revid": "124123", "url": "https://it.wikipedia.org/wiki?curid=1528339", "title": "Bernardino Quadri", "text": "Biografia.\nPoco si conosce della sua vita giovanile, informazioni su di lui ci sono fornite verso gli anni quaranta del Seicento quando, a Roma, lavora presso il cantiere di San Giovanni in Laterano e alla Basilica di San Pietro, opere realizzate in vista del Giubileo del 1650. Lavora al fianco del Bernini e di Francesco Borromini ma, a seguito di screzi con quest'ultimo, lascia Roma e giunge a Torino, richiamato dalla prospettiva di assunzione alla corte ducale, che a quel tempo cercava valenti artisti per ridisegnare i principali monumenti cittadini all'insegna del nuovo gusto barocco.\nTra le sue prime commissioni, risale al 1657 la nuova progettazione della Cappella della Sindone, precedentemente disegnata da Carlo di Castellamonte, per la quale progetta una pianta circolare; quasi in contemporanea lavora alla Chiesa di San Carlo, nell'omonima piazza, ove opera nel presbiterio e, poco dopo, comincia la realizzazione della Chiesa dello Spirito Santo.\nA lui si deve il progetto della Chiesa dei Santi Bernardino e Rocco a Chieri, i cui lavori tuttavia terminarono dopo la sua morte.\nAltri monumenti da lui progettati non sono visibili, come il grandioso gruppo marmoreo che doveva ornare il sarcofago del duca Carlo Emanuele II di Savoia e della consorte Francesca Maddalena d'Orl\u00e9ans: mai ultimato, rimane di esso solo una \"Madonna col Bambino\".\nAlla reggia di Venaria Reale lavora nel 1668 a varie statue che dovevano decorare i rond\u00f2 dei giardini, mentre si ipotizza un suo operato anche nella grande Sala di Diana nella stessa reggia."}
{"id": "1528341", "revid": "45927", "url": "https://it.wikipedia.org/wiki?curid=1528341", "title": "Serie di Stirling", "text": ""}
{"id": "1528343", "revid": "1305772", "url": "https://it.wikipedia.org/wiki?curid=1528343", "title": "Francesco Mancini", "text": ""}
{"id": "1528344", "revid": "161374", "url": "https://it.wikipedia.org/wiki?curid=1528344", "title": "Strada Regionale 23 del Colle di Sestriere", "text": ""}
{"id": "1528346", "revid": "1305772", "url": "https://it.wikipedia.org/wiki?curid=1528346", "title": "Aah", "text": ""}
{"id": "1528349", "revid": "212348", "url": "https://it.wikipedia.org/wiki?curid=1528349", "title": "Premiata ditta Filo&amp;Brigitta - Inventapremi e cotillons", "text": ""}
{"id": "1528355", "revid": "1186766", "url": "https://it.wikipedia.org/wiki?curid=1528355", "title": "Aaj", "text": ""}
{"id": "1528359", "revid": "1305772", "url": "https://it.wikipedia.org/wiki?curid=1528359", "title": "Acj", "text": ""}
{"id": "1528366", "revid": "110157", "url": "https://it.wikipedia.org/wiki?curid=1528366", "title": "Oberliga 1947-1948", "text": "L'edizione 1947-48 della Oberliga vide la vittoria finale del che fu dichiarato Campione di Germania dopo aver sconfitto per 2-1 il in finale. Alla fase finale avrebbe dovuto partecipare anche l'SG Planitz (campione della zona di occupazione sovietica), tuttavia esso non venne autorizzato dalle autorit\u00e0 dell'Unione Sovietica a prendere parte agli incontri contro le altre squadre.\nA seguito della spartizione della Germania da parte degli Alleati, inoltre, si determinarono quattro singoli campioni, uno per ogni zona di occupazione:\noltre che di Berlino:"}
{"id": "1528374", "revid": "172866", "url": "https://it.wikipedia.org/wiki?curid=1528374", "title": "Taz-Mania", "text": ""}
{"id": "1528379", "revid": "110157", "url": "https://it.wikipedia.org/wiki?curid=1528379", "title": "Prefettura apostolica del Sahara Occidentale", "text": "La prefettura apostolica del Sahara Occidentale (in latino: \"Praefectura Apostolica de Sahara Occidentali\") \u00e8 una sede della Chiesa cattolica. Nel 2017 contava 350 battezzati su 1.030.700 abitanti. \u00c8 retta dal prefetto apostolico Mario Le\u00f3n Dorado, O.M.I.\nTerritorio.\nLa prefettura apostolica si estende su tutto il territorio del Sahara Occidentale.\nIl territorio \u00e8 suddiviso in 2 parrocchie: la chiesa di San Francesco d'Assisi di El Aai\u00fan, che funge da cattedrale della prefettura apostolica; la seconda chiesa \u00e8 a Dakhla.\nStoria.\nLa prefettura apostolica del Sahara spagnolo e di Ifni fu eretta il 5 luglio 1954 con la bolla \"Summi Dei voluntate\" di papa Pio XII, ricavandone il territorio dai vicariati apostolici del Marocco (oggi arcidiocesi di Tangeri) e di Gharda\u00efa (oggi diocesi di Laghouat).\nIl 2 maggio 1970 assunse il nome di prefettura apostolica del Sahara spagnolo e il 2 maggio 1976 ha assunto il nome attuale.\nCronotassi dei prefetti.\nSi omettono i periodi di sede vacante non superiori ai 2 anni o non storicamente accertati.\nLa prefettura non \u00e8 stata mai retta da vescovi, ma da prefetti apostolici, presbiteri religiosi non consacrati vescovi. Il prefetto \u00e8 membro della Conferenza episcopale regionale del Nordafrica, che raggruppa gli ordinari di Sahara Occidentale, Marocco, Algeria, Tunisia e Libia.\nStatistiche.\nLa prefettura apostolica nel 2017 su una popolazione di 1.030.700 persone contava 350 battezzati, corrispondenti allo 0,0% del totale."}
{"id": "1528388", "revid": "80629385", "url": "https://it.wikipedia.org/wiki?curid=1528388", "title": "Robber baron", "text": "Negli Stati Uniti dell'Ottocento, il termine robber baron (in inglese: \"barone-rapinatore\", o \"barone ladrone\") designava quella tipologia di imprenditori e banchieri che ammassavano grandi quantit\u00e0 di denaro, costruendosi delle enormi fortune personali, di solito con pratiche senza scrupoli e attraverso forme di concorrenza sleale. \nIl termine \u00e8 divenuto di uso comune in area anglofona dove viene impiegato, con uno slittamento semantico, per riferirsi alla stessa categoria di persone che mettono in pratica dei metodi imprenditoriali non trasparenti per ottenere potere e ricchezza.\nOrigine del termine.\n\"Robber baron\" \u00e8 il frutto di un calco linguistico dal tedesco \"Raubritter\", denominazione con cui si indicava una categoria interpretativa della storia, riconosciuta ormai come inadeguata e obsoleta, di presunti signori del medioevo tedesco, che avrebbero preteso illegali ed esorbitanti pedaggi dalle navi che attraversavano il Reno. \nGli studiosi non sono concordi sull'origine e sull'uso del termine inglese. \u00c8 stato reso popolare da un libro di Matthew Josephson durante la Grande depressione, nel 1934. Il giornalista attribu\u00ec la reintroduzione del termine a un pamphlet del 1880 contro il monopolio, in cui i contadini del Kansas designavano cos\u00ec i magnati delle ferrovie.\nLista degli imprenditori classificati come \"robber baron\".\nLe persone elencate di seguito sono state classificate come \"robber barons\" nell'omonima opera di Matthew Josephson, o nella fonte citata accanto al nome:"}
{"id": "1528397", "revid": "86599", "url": "https://it.wikipedia.org/wiki?curid=1528397", "title": "Maura Tombelli", "text": "Biografia.\nHa iniziato ad occuparsi di astronomia come osservatrice di stelle variabili (codice AAVSO: TMB) ed \u00e8 una prolifica scopritrice di asteroidi.\nDal 1987 ha iniziato a collaborare prima con l'Osservatorio astrofisico di Arcetri, poi con Andrea Boattini, Giuseppe Forti e Luciano Tesi.\nNel 1994 inizia una ricerca di cinque anni sugli asteroidi all'Osservatorio astrofisico di Asiago con Ulisse Munari e Giuseppe Forti a Arcetri.\nPresidente del \"Gruppo Astrofili Montelupo\", si \u00e8 impegnata per oltre quindici anni nel progetto di costruzione di un nuovo osservatorio pubblico a Montelupo Fiorentino che porta il nome di \"Osservatorio Astronomico Beppe Forti \" inaugurato da Piero Angela il 14 luglio 2018.\nScoperte.\nIl Minor Planet Center le accredita le scoperte di centonovantasette asteroidi, la maggior parte in condivisione con altri astronomi: Sandro Bartolini, Fabrizio Bernardi, Andrea Boattini, Claudio Casacci, Sergio Foglia, Giuseppe Forti, Vittorio Goretti, Daria Guidetti, Egisto Masotti, Ulisse Munari, Luciano Tesi. \u00c8 al primo posto per numero di asteroidi scoperti in Italia e al primo posto al mondo tra le astronome donne non professioniste.\nHa contribuito alla scoperta di alcuni NEO, tra cui il primo osservato in Italia, 15817 Lucianotesi, e , scoperto mentre era presso l'osservatorio di Mauna Kea alle Hawaii."}
{"id": "1528402", "revid": "88740", "url": "https://it.wikipedia.org/wiki?curid=1528402", "title": "Richardson", "text": " \nRichardson \u00e8 un cognome inglese. \u00c8 probabilmente originario dell'Inghilterra Settentrionale (Cumbria e Northumbria) e della Scozia meridionale: tuttora qui si apprezzano le maggiori concentrazioni. \u00c8 assai diffuso anche negli altri paesi di lingua inglese.\nDeriva dal patronimico di \"Richard\" (\"Riccardo\"). Pu\u00f2 riferirsi a:"}
{"id": "1528403", "revid": "1718925", "url": "https://it.wikipedia.org/wiki?curid=1528403", "title": "Corna Trentapassi", "text": "La Corna Trentapassi \u00e8 una montagna delle Prealpi Bresciane alta , posizionata sulla sponda orientale del lago d'Iseo. Segna l'inizio della val Camonica.\nPer la sua posizione, isolata rispetto ai rilievi prealpini circostanti e protesa nel lago, la vetta della montagna \u00e8 considerata un ottimo punto panoramico nonostante la quota modesta.\nDal punto di vista geologico, \u00e8 costituita da rocce calcaree che le conferiscono un aspetto aspro e scosceso; scarsa \u00e8 la copertura vegetazionale, in modo particolare sul brullo versante sud.\nIl nome.\nIl nome Trentapassi costituisce, in analogia con il vicino monte Guglielmo, uno dei tanti casi di mala italianizzazione dei toponimi locali, infatti il nome bresciano per il Trentapassi \u00e8 \"Tr\u00e8 Tap\u00e0s\", (come riportato da Antonio Foglio in Toponomastica della Lombardia, Mursia, 2009) che significa \"tre spunzoni\", denominazione che trova immediato riscontro nell'aspetto del monte, mentre non vi \u00e8 traccia alcuna dei \"30 passi\".\nAlpinismo.\nPer salire alla vetta vi sono diversi itinerari: la maggior parte \u00e8 alla portata di escursionisti, in quanto solamente quello che affronta la montagna dal versante nord presenta difficolt\u00e0 tecniche. La possibile presenza di neve nei mesi invernali rende consigliabili tali itinerari da aprile a novembre.\nIl sentiero pi\u00f9 difficile (difficolt\u00e0 EEA) inizia a Toline (188\u00a0m), frazione a sud-ovest di Pisogne, seguendo il segnavia CAI n. 212. Ripido, diviene una via ferrata (per la quale \u00e8 necessaria l'adeguata attrezzatura) nel tratto finale, preceduta e seguita da alcuni delicati passaggi su roccette. Adatto ad escursionisti allenati ed attrezzati, supera un dislivello di 1060\u00a0m e richiede, nel complesso, circa 3 ore.\nDue sentieri (segnavia CAI n. 263 e n. 265) si sviluppano lungo il versante sud della montagna partendo dalla ex SS 510 presso Vello (209\u00a0m), frazione di Marone. Il primo (difficolt\u00e0 EE) presenta alcuni passaggi delicati e richiede 2 ore e 30 minuti, mentre il secondo \u00e8 pi\u00f9 agevole anche se pi\u00f9 lungo (3 ore, difficolt\u00e0 E).\nA partire dal 2011, questi sentieri sono teatro di una spettacolare gara podistica denominata, appunto, Trentapassi Skyrace..\nA Zone, pi\u00f9 precisamente in frazione Cusato (689\u00a0m), inizia il percorso pi\u00f9 breve, e per molti aspetti anche meno impegnativo. Contraddistinto dal segnavia CAI n. 229, \u00e8 inizialmente una mulattiera a fondo acciottolato che sale con pendenza costante, passando per la malga Coloreto (895\u00a0m) sino all'omonima forcella (942\u00a0m) dove incrocia altri sentieri segnalati e diviene un sentiero, sino alla panoramica anticima e alla vetta. Tecnicamente facile (difficolt\u00e0 E), richiede 1 ora e 30 minuti.\nRiferimenti artistici.\nSullo sfondo della \"Gioconda\" di Leonardo da Vinci, alla destra di Monna Lisa, \u00e8 dipinta una montagna aspra e scoscesa che, se vista allo specchio, presenta un profilo simile a quello della Corna Trentapassi. L'ipotesi secondo cui Leonardo trasse ispirazione da paesaggi del Sebino, del fiume Oglio e della Valcalepio sarebbe suffragata anche da altre opere, come il disegno a sanguigna \"Temporale su una Vallata\" in cui comparirebbe nuovamente la Corna Trentapassi, e la \"Madonna dei Fusi\"."}
{"id": "1528404", "revid": "1543377", "url": "https://it.wikipedia.org/wiki?curid=1528404", "title": "Corteggiamento", "text": "Il corteggiamento \u00e8 considerato il mezzo con il quale attrarre la persona amata. Nel suo dispiegamento entrano in gioco fattori legati all'istinto ma anche, come nel caso del corteggiamento umano, complessi fattori antropologici o culturali.\nEtologia.\nIl corteggiamento tra animali \u00e8 oggetto di studio in etologia. Si tratta di un comportamento, osservato in quasi tutto il mondo animale e considerato innato, atto a comunicare la propria disponibilit\u00e0 all'accoppiamento. Ha inoltre la funzione di riconoscimento specie-specifico e quella di ridurre i comportamenti aggressivi del possibile partner. Pu\u00f2 essere molto complesso, come nel caso dello svasso maggiore, e contenere una serie di comportamenti della vita di tutti i giorni ma ritualizzati. Ad esempio la pulizia delle penne oppure l'atto di nutrirsi o di offrire nutrimento, inoltre possiamo anche includere manifestazioni di grande prestanza fisica o di esaltazione di qualche caratteristica particolarmente attraente per l'altro sesso. L'origine di alcuni di questi comportamenti, come la pulizia delle penne, si pensa che si trovi nelle \"attivit\u00e0 di sostituzione\" che si manifestano in casi di forte indecisione emotiva degli animali, ad esempio quando di fronte a quello che considerano un pericolo, devono scegliere tra attaccare o fuggire. Nel caso del gatto si \u00e8 osservato come esso cominci a leccarsi il pelo, mentre nel lupo \u00e8 tipico il fenomeno della diuresi. \nNon \u00e8 caratteristico dei soli vertebrati, ad esempio nel caso dei ragni si trovano le pi\u00f9 disparate e pi\u00f9 o meno evolute forme di corteggiamento. Data la loro caratteristica aggressivit\u00e0, per il maschio \u00e8 prioritario farsi riconoscere come tale dalla femmina e inibirne i comportamenti predatori. In taluni casi certi ragni pizzicano la ragnatela della femmina con frequenze particolari, in altri fanno segnalazioni visive a distanza, agitando le zampe, mentre altri ancora portano in dono alla femmina una preda avvolta nel caratteristico bozzolo. In quest'ultimo caso si \u00e8 osservato che taluni maschi portano alla femmina un bozzolo vuoto.\nTartarughe marine.\nLe tartarughe marine corteggiano durante un tempo limitato. Durante il corteggiamento i maschi strofinano il naso sulla testa della femmina per mostrare affetto o mordendole delicatamente la parte posteriore del collo. Questo pu\u00f2 durare per lunghi periodi di tempo, a seconda che la femmina risponda al maschio. Se la femmina risponde, non fuggendo, il maschio si attaccher\u00e0 alla parte posteriore del guscio della femmina usando le zampe anteriori. Allungher\u00e0 la sua lunga coda sotto il dorso del guscio delle femmine per iniziare la copulazione.\nIl corteggiamento pu\u00f2 essere competitivo tra i maschi. Il maschio che ha una resistenza migliore dei rivali vince la femmina. Per essa, la resistenza \u00e8 un importante tratto da trasmettere alla prole; maggiore \u00e8 la resistenza nel maschio, maggiore sar\u00e0 la resistenza nella sua prole e maggiori saranno le probabilit\u00e0 che sopravvivano. Le tartarughe marine liuto sceglieranno anche molti maschi diversi con cui accoppiarsi per diversificare la loro prole.\nIppopotamo.\nL'accoppiamento e la nascita per l'ippopotamo si verificano entrambi nell'acqua . Questo perch\u00e9 d\u00e0 loro privacy durante il concepimento e aiuta a risparmiare energia durante il parto. L'ippopotamo femmina normalmente ha una media di circa 5-6 anni, mentre i maschi hanno un'et\u00e0 media di 7-8 anni. Durante la stagione degli amori, l'ippopotamo maschio trover\u00e0 un compagno fuori dalla mandria, mostrando interesse annusando l'estremit\u00e0 posteriore della femmina. Per allertare la mandria o altri animali che potrebbero essere in agguato, il maschio emetter\u00e0 un forte respiro sibilante. Prima del parto, la femmina mostra un comportamento aggressivo, lasciando il branco fino a dopo la nascita del cucciolo. Sebbene gli ippopotami possano accoppiarsi in qualsiasi momento dell'anno, la stagione degli amori varia da febbraio ad agosto. Poich\u00e9 il consumo dell'energia \u00e8 elevato, la femmina generalmente ha solo una prole nell'arco arco di due anni.\nApi da miele.\nIl comportamento di corteggiamento delle api mellifere segue due tipi distinti: \"accoppiamento in prossimit\u00e0 dell'apiario\" e \"assemblaggio di droni\". La maggior parte dei droni (gli esemplari maschi) muoiono rapidamente subito dopo l'accoppiamento. I pochi che sopravvivono vengono solitamente espulsi dai loro nidi, poich\u00e9 hanno completato il loro unico scopo accoppiandosi.\nLe nuove generazioni di regine si accoppieranno e produrranno le loro colonie se la regina esaurisce lo sperma nel corso della sua vita. Il sesso della prole \u00e8 controllato dalle regine delle api mellifere. La ricerca ha indicato che le uova fecondate si trasformano in operaie e regine, mentre le uova non fecondate diventano api da miele. Le lavoratrici possono deporre uova sterili ma non si accoppiano. Le uova sterili diventano api maschi. Le uova della regina vengono deposte in celle strutturali di forma ovale che di solito si attaccano al soffitto del nido. La pappa reale viene quindi riempita con queste cellule per impedire la caduta delle larve. Le future operaie vengono nutrite con la pappa reale durante i primi due giorni. Le future regine ricevono la pappa reale durante l'intero periodo larvale. Per una corretta crescita dalle uova all'adulto, le api mellifere maschi hanno bisogno di 24 giorni, 21 per le operaie e 16 per le regine.\nInsetti.\nAlcune specie di insetti mostrano un comportamento di corteggiamento per attirare i compagni, come ad esempio la specie \"Ceratitis capitata\" (nota anche come \"mosca mediterranea della frutta\"). Durante la fase di corteggiamento, i segnali vengono scambiati tra maschi e femmine per mostrare la volont\u00e0 di accoppiarsi. Il maschio inizia con una serie di movimenti della testa, quindi dopo 1-2 secondi di movimento, inizia anche a sventolare le ali e si avvicina alla femmina. Una volta che il maschio \u00e8 abbastanza vicino alla femmina, esso salter\u00e0 sulla schiena della femmina e inizier\u00e0 l'accoppiamento. Un altro esempio si vede nella specie di ragno \"Maratus volans\", dove il maschio eseguir\u00e0 un'elaborata danza. Il maschio aprir\u00e0 il suo ventaglio colorato e inizier\u00e0 a vibrare per attirare l'attenzione della femmina. Il maschio inizier\u00e0 ad avvicinarsi sempre di pi\u00f9 alla femmina fino all'accoppiamento. Tale comportamento di accoppiamento \u00e8 simile a quello espresso dai pavoni.\nNell\"'homo sapiens\".\nIl corteggiamento \u00e8 un insieme di strategie atte a sedurre un possibile partner. Esempi sono la composizione di poesie, le serenate, il ballo e pi\u00f9 in generale qualsiasi forma di attenzione in grado di attirare la persona desiderata. Il corteggiamento, nell'ambito della sessualit\u00e0 umana, non \u00e8 finalizzato unicamente allo scopo di raggiungere l'unione sessuale (e quindi, in definitiva, alla procreazione), ma ha una funzione ulteriore, quello di creare una base affettiva stabile e duratura per favorire la formazione di un rapporto di coppia.\nIl rituale del corteggiamento umano, a differenza di quello animale, \u00e8 fortemente condizionato da fattori culturali: questi sono variabili da luogo a luogo e possono mutare nel corso del tempo, subendo forme di evoluzione. In passato, per esempio, erano pi\u00f9 rigidamente definite le regole del corteggiamento e i ruoli rispettivi assunti dalla femmina e dal maschio. Nel corso del XX secolo in molti contesti culturali si \u00e8 assistito a un allentamento di tali rigidit\u00e0, che ha aperto a forme di corteggiamento meno codificate, improntate a maggior creativit\u00e0 individuale, che concedono pi\u00f9 spazi di libert\u00e0 di comportamento e hanno determinato una minore distinzione di ruoli. Ci\u00f2 per esempio, in alcune realt\u00e0 culturali, ha condotto all'adozione, da parte della donna, di atteggiamenti, quali l'assunzione dell'iniziativa, che in passato erano tradizionalmente considerati tra le prerogative maschili. Questa evoluzione culturale ha anche l'effetto di rendere il corteggiamento molto pi\u00f9 complesso e difficile da condurre, dal momento che viene a mancare la possibilit\u00e0 di fare affidamento su riferimenti culturali certi accettati, con il ricorso a rituali codificati e collaudati. Secondo una lunga serie di ricerche sistematiche, in realt\u00e0 il corteggiamento \u00e8 un procedimento sociale che richiede la partecipazione emotiva e fisica di entrambi i sessi.\nTradizioni.\nIn alcune societ\u00e0, i genitori o la comunit\u00e0 propongono potenziali partner e quindi consentono incontri limitati per determinare se le parti sono adatte. In Giappone esiste un tale tipo di corteggiamento chiamato Miai, con pratiche simili chiamate \"Xiangqin\" (\u76f8\u89aa) nell'area della Grande Cina. I genitori assumeranno un sensale per fornire foto e curriculum di potenziali compagni e, se la coppia \u00e8 d'accordo, ci sar\u00e0 un incontro formale con il sensale e spesso i genitori presenti. Il sensale e i genitori spesso eserciteranno pressioni sulla coppia per decidere se vogliono sposarsi o meno dopo alcune date.\nIl corteggiamento nelle Filippine, a differenza di quanto si vede regolarmente in altre societ\u00e0, richiede un approccio molto pi\u00f9 sommesso e indiretto. \u00c8 complesso in quanto coinvolge diverse fasi ed \u00e8 considerato normale che il corteggiamento duri un anno o pi\u00f9. \u00c8 comune vedere un uomo mettersi in mostra inviando lettere d'amore e poesie d'amore, cantando canzoni romantiche e comprando regali per una donna. I genitori sono anche visti come parte della pratica del corteggiamento, poich\u00e9 la loro approvazione \u00e8 comunemente necessaria prima che possa iniziare il corteggiamento o prima che la donna dia all'uomo una risposta alle sue avances. \nNelle societ\u00e0 pi\u00f9 chiuse, il corteggiamento \u00e8 virtualmente eliminato del tutto dalla pratica dei matrimoni combinati in cui i partner sono scelti tipicamente dai loro genitori. Proibire il corteggiamento sperimentale e seriale e sanzionare solo gli incontri combinati \u00e8 in parte un mezzo per proteggere la castit\u00e0 dei giovani e in parte una questione di promuovere gli interessi familiari, che, in tali culture, possono essere considerati pi\u00f9 importanti delle preferenze romantiche individuali.\nNel corso della storia, il corteggiamento ha spesso incluso tradizioni come lo scambio di biglietti di San Valentino, la corrispondenza scritta (che \u00e8 stata facilitata dalla creazione del servizio postale nel diciannovesimo secolo) e simili corteggiamenti basati sulla comunicazione. Negli ultimi decenni, per\u00f2, il concetto di matrimonio combinato \u00e8 cambiato o semplicemente \u00e8 stato mescolato con altre forme, comprese quelle orientali e indiane; le potenziali coppie hanno l'opportunit\u00e0 di incontrarsi e uscire insieme prima di decidere se continuare o meno la relazione.\nNelle forme pi\u00f9 tradizionali di cristianesimo, questo concetto di corteggiamento \u00e8 stato mantenuto, con John Piper che afferma: Il corteggiamento di solito inizia quando un uomo single si avvicina a una donna single passando attraverso il padre della donna, e poi conduce la sua relazione con la donna sotto l'autorit\u00e0 del padre, della famiglia o della chiesa, a seconda di quale sia la pi\u00f9 appropriata. Il corteggiamento ha sempre il matrimonio come obiettivo diretto... Gli appuntamenti, un approccio pi\u00f9 moderno, iniziano quando l'uomo o la donna avviano una relazione con l'altro, e poi conducono quella relazione al di fuori di qualsiasi supervisione o autorit\u00e0. Gli appuntamenti possono avere o meno il matrimonio come obiettivo.Il ministro cristiano Patricia Bootsma afferma che con il corteggiamento \"l'impegno avviene prima dell'intimit\u00e0\".\nIn America, negli anni '20 dell'Ottocento, la parola \"date\" (\"appuntamento\") era pi\u00f9 strettamente associata alla prostituzione. Tuttavia, nell'era del jazz degli anni '20, gli appuntamenti a scopo di divertimento stavano diventando un'aspettativa culturale e negli anni '30 si presumeva che qualsiasi giovane popolare ne avrebbe avuti molti. Questa forma di appuntamento era solitamente condotta in luoghi pubblici, prima che il sesso prematrimoniale diventasse pi\u00f9 socialmente accettabile dopo la rivoluzione sessuale negli anni '60.\nIl corteggiamento nella teoria sociale.\nIl corteggiamento \u00e8 usato da un certo numero di teorici per spiegare i processi di genere e l'identit\u00e0 sessuale. La ricerca scientifica sul corteggiamento \u00e8 iniziata negli anni '80, dopodich\u00e9 i ricercatori accademici hanno iniziato a generare teorie sulle pratiche e le norme moderne di appuntamenti romantici. I ricercatori hanno scoperto che, contrariamente alle credenze popolari, il corteggiamento \u00e8 normalmente attivato e controllato dalle donne, guidato principalmente da comportamenti non verbali, a cui gli uomini rispondono. Una delle funzioni dell'amore romantico \u00e8 il corteggiamento.\nCi\u00f2 \u00e8 generalmente supportato da altri teorici specializzati nello studio del linguaggio del corpo. Ci sono alcune studiose femministe, tuttavia, che considerano il corteggiamento come un processo socialmente costruito (e guidato dagli uomini) organizzato per soggiogare le donne. Warren Farrell rifer\u00ec, ad esempio, che le riviste matrimoniali e la narrativa romantica continuano ad attrarre un 98% di lettori di sesso femminile. La ricerca sistematica sui processi di corteggiamento all'interno del luogo di lavoro e due studi decennali che esaminano le norme in diversi contesti internazionali continuano a sostenere l'idea che il corteggiamento sia un processo sociale che socializza entrambi sessi nell'accettare forme di relazione che massimizzano le possibilit\u00e0 di crescere con successo i figli.\nServizi di incontri commerciali.\nNegli appuntamenti online, le persone creano profili in cui divulgano informazioni personali, fotografie, hobby, interessi, religione e aspettative. Quindi l'utente pu\u00f2 cercare tra centinaia di migliaia di account e connettersi con pi\u00f9 persone contemporaneamente, il che in cambio offre all'utente pi\u00f9 opzioni e pi\u00f9 opportunit\u00e0 di trovare ci\u00f2 che soddisfa i propri standard. Gli appuntamenti online hanno influenzato l'idea di scelta. In \"Modern Romance: An Investigation\", Aziz Ansari afferma che un terzo dei matrimoni negli Stati Uniti tra il 2005 e il 2012 sono iniziati attraverso servizi di incontri online.\nSecondo uno studio del \"Center for economics and business research\" fatto su Germania, Spagna, Gran Bretagna, Italia, Francia e Olanda, il giro d\u2019affari delle attivit\u00e0 legate agli incontri di nuovi partner sarebbe di quasi 26 miliardi di euro, buona parte dei quali fatturati dalle app di incontri online. La statistica ha calcolato che nel 2016 le entrate globali di questi servizi fossero pari a 4,6 miliardi di dollari e che nel 2018 una relazione su tre nascesse online."}
{"id": "1528405", "revid": "373458", "url": "https://it.wikipedia.org/wiki?curid=1528405", "title": "Dollaro delle Barbados", "text": ""}
{"id": "1528408", "revid": "594029", "url": "https://it.wikipedia.org/wiki?curid=1528408", "title": "Corpo continuo", "text": ""}
{"id": "1528425", "revid": "339392", "url": "https://it.wikipedia.org/wiki?curid=1528425", "title": "Provincia della frontiera del nord-ovest", "text": ""}
{"id": "1528432", "revid": "1543377", "url": "https://it.wikipedia.org/wiki?curid=1528432", "title": "Fondazione Banco di Napoli", "text": "La Fondazione Banco di Napoli \u00e8 una fondazione bancaria dotata di una propria autonomia a seguito della trasformazione del Banco di Napoli (istituto di diritto pubblico operante nel settore del credito nel Mezzogiorno d'Italia) in societ\u00e0 per azioni, sulla base della Legge Amato del 1990.\nOggi la Fondazione Banco di Napoli \u00e8 un ente \"no profit\", privato e autonomo che persegue fini di interesse sociale e di promozione dello sviluppo economico e culturale nelle regioni meridionali italiane.\nHa sede nel centro storico di Napoli, nel cinquecentesco Palazzo Ricca, dove operava il Banco dei Poveri; si trova nello stesso palazzo anche l\u2019Archivio Storico del Banco di Napoli, di propriet\u00e0 della Fondazione. \nStoria.\nLa storia della Fondazione ha la sua origine con la nascita dei banchi pubblici dei luoghi pii, sorti a Napoli tra il XVI e XVII secolo. La prima delle opere pie a svolgere attivit\u00e0 bancaria fu il Monte di Piet\u00e0 fondato, nel 1538, con lo scopo filantropico del prestito su pegno senza interessi. Pi\u00f9 tardi, il Monte apr\u00ec una cassa di depositi, che fu riconosciuta con bando vicereale nel 1584. A seguire, si attivarono, per il riconoscimento a banco pubblico, altri sette istituti: il Sacro Monte e Banco dei Poveri (1563); il Banco Ave Gratia Plena o della Santissima Annunziata (1587); il Banco di Santa Maria del Popolo (1589); il Banco dello Spirito Santo (1590); il Banco di Sant\u2019Eligio (1592); il Banco di San Giacomo e Vittoria (1597); il Banco del Santissimo Salvatore (1640), l\u2019unico a perseguire ab origine fini di lucro. Nel 1794, Ferdinando IV di Borbone riun\u00ec tutti i pubblici banchi in un Banco Nazionale di Napoli, che non ebbe per\u00f2 vita autonoma.\nI banchi, dopo successive soppressioni e tentativi di fusione, durante il periodo napoleonico, confluirono, nel 1809, nel Banco delle Due Sicilie. Con l\u2019Unit\u00e0 d\u2019Italia, nel 1861, il Banco delle Due Sicilie assunse la denominazione Banco di Napoli ed inizi\u00f2 ad emettere la moneta del Regno d\u2019Italia per i successivi 65 anni. Nel 1926 assunse la qualifica di Istituto di credito di diritto pubblico e un maggior ruolo nello sviluppo del Mezzogiorno.\nIl primo luglio 1991 l\u2019Istituto di credito di diritto pubblico attu\u00f2 la Legge Amato del 1990, che consent\u00ec alle banche pubbliche di divenire societ\u00e0 per azioni, trasformandosi in Istituto Banco di Napoli di Diritto Pubblico e conferendo alla societ\u00e0 Banco di Napoli s.p.a. il complesso delle attivit\u00e0 creditizie. Nel 2016, a seguito di alcune modifiche statutarie l\u2019Istituto ha assunto l\u2019attuale denominazione di Fondazione Banco di Napoli.\nLa Fondazione Banco di Napoli non ha pi\u00f9 rapporti di propriet\u00e0 con il Banco di Napoli che, sul finire degli anni novanta, ha seguito un destino commerciale separato dalla vita della Fondazione stessa.\nIl 3 aprile 2018 il ministero del Tesoro ha commissariato, per la prima volta nella storia italiana, la Fondazione Banco di Napoli nominando commissario Giovanni Mottura, presidente nazionale degli amministratori giudiziari. Designato fino alla fine di luglio 2018 per realizzare un'indagine sull'istituto partenopeo dopo una serie di esposti firmati da componenti del Consiglio generale in merito ad investimenti dubbi.\nAttivit\u00e0.\nLa Fondazione Banco di Napoli persegue fini di interesse sociale e di promozione dello sviluppo economico e culturale. I settori di intervento sono quelli della ricerca scientifica e tecnologica, dell\u2019educazione e della formazione, dell\u2019arte e dei beni culturali, del volontariato e della filantropia.\nTra le principali attivit\u00e0 previste dallo statuto anche una mission privilegiata: la gestione, la tutela e la valorizzazione dell\u2019Archivio Storico del Banco di Napoli, il pi\u00f9 grande archivio di natura bancaria al mondo, ereditato nella scissione dal Banco di Napoli, insieme alla biblioteca e all\u2019emeroteca. Qui sono raccolti le scritture degli antichi banchi pubblici capaci di dischiudere 500 anni di storia napoletana, meridionale, italiana, europea e di paesi extra-europei. Per ottemperare a quest\u2019ultimo obiettivo la Fondazione ha, dal 2016, un ente strumentale apposito: la Fondazione ilCartastorie, incaricata di gestire l\u2019omonimo museo. \nNel medesimo periodo la Fondazione ha patrocinato la nascita di Meridonare srl, piattaforma di crowdfunding, per facilitare i suoi interventi nel campo del sociale."}
{"id": "1528435", "revid": "1305772", "url": "https://it.wikipedia.org/wiki?curid=1528435", "title": "Aql", "text": ""}
{"id": "1528440", "revid": "1962308", "url": "https://it.wikipedia.org/wiki?curid=1528440", "title": "Trebula Balliensis", "text": "Trebula Baliniensis \u00e8 un antico sito gi\u00e0 abitato in et\u00e0 preromana corrispondente all'odierna Treglia, frazione del comune di Pontelatone, in provincia di Caserta.\nStoria.\nNel IX secolo a.C., prima della fondazione di Roma, sorse il primo nucleo abitato di Trebula; si ritiene fosse opera degli Osci, una popolazione indoeuropea che intorno al XII secolo a.C. si era stanziata nell'Italia meridionale.\nPi\u00f9 tardi, intorno al VI secolo a.C., i Sanniti Caudini occuparono Trebula che rimane sannita fino a quando, dopo la sconfitta di Pirro, molti centri furono costretti ad allearsi con Roma: fu cos\u00ec che Trebula divent\u00f2 \"civitas foederata\".\nTrebula, che, durante la seconda guerra punica, aveva preso le parti di Annibale insieme a Capua e ad altri centri campani, sarebbe stata conquistata da Quinto Fabio Massimo nel 215 a.C. (Liv. XXIII, 39, 6), ma divenne municipium probabilmente solo dopo la guerra sociale; comunque un'iscrizione in lingua sannitica dimostra che aveva un proprio ordinamento autonomo anche dopo l'invasione annibalica.\nIl nome Trebula, diffuso in area italica, \u00e8 accompagnato dell'attributo di Balliensis o Balliniensis, che la distingue da altre due citt\u00e0 antiche omonime, Trebula Mutuesca in Sabina \u2013 non lontano dall'attuale Monteleone Sabino \u2013 e Trebula Suffenas, l'attuale Ciciliano, nei pressi di Tivoli; l'attributo, non menzionato da Tolomeo (Ptol. III 1, 59), \u00e8 invece riportato da Plinio il Vecchio (Nat. Hist. III 64, Trebulani cognomine Ballienses), le due varianti essendo probabilmente dovute a diverse tradizioni dei codici.\nIl sito archeologico.\nL'area archeologica ricade nell'attuale Treglia (frazione del comune di Pontelatone), ubicato nei Monti Trebulani e, pi\u00f9 esattamente, nella parte centrale del massiccio del Monte Maggiore. Buona parte del territorio di Treglia \u00e8 montuoso e variamente accidentato, con pochissime aree pianeggianti; l'abitato moderno \u00e8 attraversato, con decorso longitudinale, dal torrente Rio Maltempo, che raccoglie le acque provenienti da diversi ruscelli montani che vi affluiscono.\nL'abitato antico si estendeva a nord-est di quello moderno e si articolava in due nuclei principali: l'acropoli sul colle Monticelli (477 m) ed il sottostante abitato sannitico-romano sul pianoro denominato La Corte, entrambi delimitati dall\u2018imponente cinta muraria sannitica, all'interno della quale si \u00e8 poi sviluppata, a partire dal II secolo a.C., la citt\u00e0 romana. Nell'area sud-occidentale vi sono i resti del teatro, scavato nel secolo scorso, nei cui pressi sono state a pi\u00f9 riprese rinvenute statue ed iscrizioni pubbliche (in parte conservate al Museo Campano di Capua), cos\u00ec da indurre a ipotizzare, probabilmente a ragione, che in questa zona centrale della citt\u00e0 antica si trovasse anche il foro. In realt\u00e0, non sono mancate iniziative di indagine della citt\u00e0 antica - gi\u00e0 nel Settecento, quando l'ambasciatore inglese a Napoli William Hamilton vi condusse nel 1758 e nel 1766 due campagne di scavo, e poi alla fine dell'Ottocento, quando vennero indagati il teatro e parte di un acquedotto. Inoltre, nel 1976, uno scavo di emergenza condotto al centro dell'abitato antico ha portato in luce le terme pubbliche, probabilmente da identificare con le 'terme costantiniane' menzionate da un'iscrizione.\nNell'anno 2007 \u00e8 infine iniziato uno scavo archeologico di valorizzazione su iniziativa del Comune di Pontelatone e con fondi europei del Piano Integrato Territoriale (PIT) Direttrice Monti Trebulani Matese, redatto, per la componente archeologica, da Domenico Caiazza e concertato tra Soprintendenza Archeologica, Provincia di Caserta e Regione Campania, che ha consentito di scoprire e scavare la grande porta megalitica occidentale del tipo \"a tenaglia esterna e corridoio interno\", forse la pi\u00f9 grande d'Europa di tale tipologia. \u00c8 stata anche scavata una grande tomba a camera semipogea, forse la stessa saccheggiata da Hamilton. Sono state restaurate le terme e ne sono stati scoperti nuovi vani, oltre a due strade basolate adiacenti. Sono state indagate anche numerose tombe di et\u00e0 imperiale ed alcune sannitiche con ricchi corredi. Infine \u00e8 stata posta in luce anche una fornace preromana obliterata dalla costruzione delle mura."}
{"id": "1528441", "revid": "838137", "url": "https://it.wikipedia.org/wiki?curid=1528441", "title": "Cavallaro", "text": ""}
{"id": "1528444", "revid": "83531", "url": "https://it.wikipedia.org/wiki?curid=1528444", "title": "Zacharie Astruc", "text": "Biografia.\nEra una delle figure pi\u00f9 importanti nella scena culturale francese della seconda mostra dell'Ottocento, e partecip\u00f2 alla prima Esposizione Impressionista del 1874 e all\"'Exposition Universelle\" di Parigi del 1900. Fu attivo come critico d'arte ed ebbe il coraggio e la convinzione di andare controcorrente, difendendo artisti come Monet, Whistler, Carolus-Duran, Fantin-Latour, Alphonse Legros e, soprattutto, Gustave Courbet ed \u00c9douard Manet. Anche lui si dedic\u00f2 alle arti, raggiungendo risultati discreti nella scultura.\nAstruc \u00e8 pure una delle figure ritratte nel famoso dipinto di Fantin-Latour \"Un atelier aux Batignolles\", dove siede a fianco a Manet, che presumibilmente gli sta eseguendo un ritratto. Sempre ad Astruc, inoltre, si deve la titolazione del celebre dipinto manetiano \"Olympia\". Bisogna infine ricordare che Astruc era un fervente ispanofilo, e aveva un gusto contagioso per l'arte e la letteratura della Spagna: fu lui, infatti, a preparare nel 1865 il viaggio di Manet nella terra dell'amato Vel\u00e1zquez. Oltre a contribuire a un \"revival\" dei dipinti di El Greco, Astruc fu anche un appassionato cultore del Giappone e contribu\u00ec al diffondersi del giapponismo in Francia, da lui sostenuto in vari articoli apparsi sul quotidiano parigino \"L'Etendard\" nel 1867\u201368.\nNel 1863 in occasione del Salon, Astruc cre\u00f2 il quotidiano \"Le Salon de 1863\", in cui esprimeva le proprie impressioni artistiche riguardo alla mostra."}
{"id": "1528448", "revid": "92723", "url": "https://it.wikipedia.org/wiki?curid=1528448", "title": "Jaguar R1", "text": "La Jaguar R1 fu la monoposto della scuderia Jaguar Racing che corse la stagione di Formula 1 del 2000. Progettata da Gary Anderson era guidata da Eddie Irvine e Johnny Herbert. Nel corso della stagione totalizz\u00f2 quattro punti, ottenuti tutti dal nord-irlandese. Il suo miglior risultato \u00e8 stato il quarto posto ottenuto nel Gran Premio di Monaco.\nQuesta fu la prima auto della scuderia Jaguar Racing, che aveva rilevato la Stewart alla fine del 1999.\nLa vettura.\nCaratteristiche tecniche.\nLa Jaguar R1 somigliava molto alla McLaren MP4/14 del 1999, in particolar modo nella parte anteriore, mentre presentava una sospensione posteriore totalmente nuova in cui, allo scopo di abbassare i pesi, veniva spostato l'ammortizzatore nella parte bassa del cambio, e anche un nuovo sistema di lubrificazione, all'origine per\u00f2 di gran parte dei guasti subiti durante la stagione.\nStagione.\nLa stagione di esordio della scuderia inglese non comincia secondo le aspettative sperate. Nelle prime due gare della stagione si profilano due ritiri consecutivi per i due piloti; solo in qualifica la vettura d\u00e0 prova di competitivit\u00e0, con Irvine il quale marca il sesto tempo in Brasile. Le cose migliorano solo a Montecarlo dove ancora il nordirlandese arriva quarto e porta cos\u00ec i primi punti al team. Il resto della stagione, tuttavia, \u00e8 fatto da molti arrivi fuori dalla zona punti. La R1 continua a dare il meglio di s\u00e9 solo in qualifica, vedi il sesto tempo di Irvine in Canada, l'ottavo di Herbert in Germania e i due settimi crono di Irvine in Giappone e Malesia; proprio sul circuito di Sepang arriva l'ultimo punto stagionale della monoposto, con il pilota nordirlandese che taglia il traguardo in sesta posizione."}
{"id": "1528449", "revid": "767487", "url": "https://it.wikipedia.org/wiki?curid=1528449", "title": "Xentrix", "text": "Gli Xentrix sono una band thrash metal nata nel 1985 a Preston in Inghilterra.\nStoria.\nNati nel 1985 a Preston due anni dopo pubblicarono il loro primo demo intitolato \"Hunger for Demo\". Poco dopo firmarono un contratto con l'etichetta Roadracer Records con la quale pubblicarono, nel 1989, il loro album d'esordio \"Shattered Existence\".\nL'anno successivo la band pubblic\u00f2 un altro album, \"For Whose Advantage?\" che sar\u00e0 anche il loro lavoro pi\u00f9 importante e con pi\u00f9 successo. Proprio in questo periodo ebbero alcuni problemi di copyright per l'uso non autorizzato del logo dei \"Ghostbuster\" nell'artwork per il singolo \"Ghostbuster\", una reinterpretazione poi pubblicata nuovamente con un differente artwork.\nLa band si sciolse dopo la pubblicazione del suo terzo album in studio intitolato \"Kin\", per poi riformarsi dopo un periodo di inattivit\u00e0 con un nuovo cantante Simon Gordon e un nuovo chitarrista Andy Rudd. Con questa formazione gli Xentrix, dopo aver firmato un contratto con la Heavy Metal Records, pubblicarono solamente un album \"Scourge\" (1996) perch\u00e9 l'anno successivo decisero di sciogliersi.\nLa band si riun\u00ec nel 2006 con i membri originali per un piccolo numero di concerti in Gran Bretagna. In settembre la band ha per\u00f2 annunciato di non avere alcun intenzione di riformarsi stabilmente.\nIn un post su Facebook il 4 febbraio 2013, gli Xentrix annunciarono che si sarebbero riformati, con il primo concerto della reunion in supporto a un concerto degli Evile e dei Kreator ad aprile. Annunciarono anche di avere del nuovo materiale pronto per la registrazione. L'anno successivo suonarono anche con i riformati Acid Reign e gli Sharpnel per un tour di sei date. Nel 2019, il gruppo ha annunciato che il loro quinto album in studio, sar\u00e0 pubblicato il 7 giugno."}
{"id": "1528457", "revid": "1543377", "url": "https://it.wikipedia.org/wiki?curid=1528457", "title": "Beida", "text": " \nBeida (, \"la Bianca\", dialettalmente \"Zawiyat el-Beda\", in italiano, in epoca coloniale italiana, Beda Littoria) \u00e8 una citt\u00e0 della Libia settentrionale, nella regione della Cirenaica, capoluogo del distretto di al-Jabal al-Akhdar.\nSecondo il censimento del 1984, la citt\u00e0 aveva circa 67.120 abitanti; stime del 2011 indicano una popolazione di circa 250.000 abitanti, che ne farebbe la quarta citt\u00e0 del paese per popolazione dopo Tripoli, Bengasi e Misurata.\nL'economia della zona \u00e8 essenzialmente agricola, basata sulle coltivazioni di cereali, viti da vino e da frutta, altri fruttiferi.\nGeografia.\nLa citt\u00e0 \u00e8 situata sull'altopiano di Gebel al Akhdar, a circa 600 metri di altitudine, a 30\u00a0km dal Mar Mediterraneo. A circa 11\u00a0km a est, si trovano le rovine dell'antica citt\u00e0 romana di Cirene.\nStoria.\nIl primo insediamento in loco risale al I millennio a.C. quando venne fondata una colonia greca conosciuta successivamente, in epoca romana, con il nome di \"Balagrae\". Dell'antica citt\u00e0, sono ancora visibili le rovine dell'od\u00e9on e di un complesso di tre santuari - il maggiore dei quali dedicato ad Esculapio - edificato sotto il regno dell'imperatore Adriano (117-138), e citato anche da Pausania in \"Periegesi della Grecia\" 2.26.7.\nNei primi anni del 1800, la citt\u00e0 divent\u00f2 una sede della confraternita Senussi che vi edific\u00f2 una z\u0101wiya e rinomin\u00f2, per questo, la citt\u00e0 in \"al-Z\u0101wiya al-Bayd\u0101\u02be\".\nAl tempo dell'occupazione italiana, nel 1933, vi venne fondata una colonia con il nome di \"Villaggio rurale Beda Littoria\". Il villaggio si estendeva per 2642 ettari e comprendeva una chiesa, il municipio, l'ufficio postale, la casa del fascio, il dopolavoro, e un ambulatorio. Il nuovo insediamento venne popolato da coloni giunti dall'Italia e seguito della politica di colonizzazione e di sviluppo impostata dal governo italiano. Il flusso maggiore si ebbe tra il 1937 ed il 1938. Nella zona vennero, per la prima volta, sviluppate colture di frumento, leguminose (piselli, fave, lenticchie, ceci, lupini, cicerchia), alberi da frutto (mandorli), vite da uva, olivi.\nDurante la seconda guerra mondiale Beda Littoria divenne la sede del comando tedesco della Panzergruppe Afrika comandata da Erwin Rommel.\nAlla fine degli anni cinquanta del XX secolo, al-Bayd\u0101\u02be fu scelta come futura capitale nazionale. Furono costruiti una serie di edifici governativi per ospitare il parlamento, gli uffici ministeriali e un campus universitario (attuale Universit\u00e0 Omar Al-Mukhtar). Tuttavia lo spostamento non ebbe mai effettivamente seguito e il progetto di spostare la capitale da Tripoli ad al-Bayd\u0101\u02be fu abbandonato."}
{"id": "1528463", "revid": "197761", "url": "https://it.wikipedia.org/wiki?curid=1528463", "title": "Camille Blanc", "text": ""}
{"id": "1528471", "revid": "1632387", "url": "https://it.wikipedia.org/wiki?curid=1528471", "title": "Draculea", "text": "Draculea \u00e8 il settimo album in studio dei genovesi Necrodeath, pubblicato nell'ottobre 2007 dalla Scarlet Records. \u00c8 dedicato al conte Dracula e ispirato alla figura di Vlad Tepes.\nIl disco.\nIl disco \u00e8 stato registrato presso gli \"Outer sound\" studio di Roma da Giuseppe Orlando, tranne le parti di chitarra solista ed acustica che sono state registrate da Pier Gonella presso lo studio MusicArt di Genova.\nL'album contiene una cover di \"Countess Bathory\" dei Venom e un rifacimento di \"Fragments of Insanity\" dall'album omonimo del 1989."}
{"id": "1528479", "revid": "94647", "url": "https://it.wikipedia.org/wiki?curid=1528479", "title": "Vigneti", "text": ""}
{"id": "1528480", "revid": "187795", "url": "https://it.wikipedia.org/wiki?curid=1528480", "title": "Mirabeau Lamar", "text": ""}
{"id": "1528481", "revid": "97264525", "url": "https://it.wikipedia.org/wiki?curid=1528481", "title": "Guru Dutt", "text": "Biografia.\nAffermatosi come attore, Guru Dutt inizi\u00f2 la carriera di regista a Bombay, dove fond\u00f2 una sua casa di produzione. Ottenuta una grande notoriet\u00e0 con \"Sete eterna\" (1957), Dutt diresse nel 1959 \"Fiori di carta\", primo film indiano in cinemascope che non ebbe per\u00f2 alcun successo, cos\u00ec come \"Il signore, la signora e la domestica\" (1962), del quale fu solo produttore. \nGuru Dutt mor\u00ec nel 1964 per \"overdose\" di tranquillanti.\nOpera.\nPur senza allontanarsi dalle forme convenzionali del cinema hindi, Guru Dutt ne rinnov\u00f2 in parte i contenuti attraverso l'introduzione di strutture tematiche ispirate alla cinematografia europea e americana. \nNe sono un esempio la denuncia dello sfruttamento della prostituzione in \"Sete eterna\" e la rappresentazione del fallimento e del declino fisico e psicologico del protagonista di \"Fiori di carta\"."}
{"id": "1528482", "revid": "709565", "url": "https://it.wikipedia.org/wiki?curid=1528482", "title": "Mirabeau Bonaparte Lamar", "text": "Biografia.\nNacque il 16 agosto 1798 in Georgia. Pur non avendo ricevuto da bambino un'educazione formale, il suo amore per la lettura e la forza di volont\u00e0 nello studio gli permisero di essere accettato all'Universit\u00e0 di Princeton. Abbandon\u00f2 l'universit\u00e0 per dedicarsi al lavoro: apr\u00ec un'impresa commerciale e fond\u00f2 un giornale ma entrambe le attivit\u00e0 fallirono.\nDivenne comunque segretario personale del governatore della Georgia George Troup nel 1823. Si spos\u00f2 nel 1826 con Tabatha Jordan. Fu eletto al Senato della Georgia (in quell'anno mor\u00ec anche la moglie) e fall\u00ec la sua candidatura per il Congresso degli Stati Uniti.\nNel 1835 decise di trasferirsi in pianta stabile in Texas e nella primavera del 1836 si arruol\u00f2 nell'esercito di Sam Houston. Si guadagn\u00f2 sul campo la promozione a Colonnello e l'affidamento del comando della cavalleria. A fine anno fu eletto vicepresidente di Houston.\nIl 1\u00ba dicembre 1838 fu eletto presidente della Repubblica del Texas. Egli guid\u00f2 la guerra contro i Cherokee e i Comanche impiegando soprattutto i Texas Rangers, propose di creare una banca nazionale e cerc\u00f2 di fare riconoscere ai paesi europei la Repubblica del Texas osteggiando anche la sua annessione agli Stati Uniti d'America. Nell'ottobre del 1839 fece trasferire la capitale da Houston alla piccola citt\u00e0 di Waterloo, che fu rinominata Austin in onore del patriota texano.\nFond\u00f2 la Biblioteca Statale del Texas. In quell'anno arrivarono i riconoscimenti ufficiali alla Repubblica di Regno Unito, Francia e Belgio. Per cercare di ridurre il debito pubblico autorizz\u00f2 il conio di una nuova valuta, il dollaro del Texas. \u00c8 considerato il padre della scuola texana.\nNel tardo 1841 perse le elezioni contro Sam Houston e ritorn\u00f2 cos\u00ec nell'esercito. Si spos\u00f2 con Henrietta Maffitt. Rappresent\u00f2 per molti anni lo stato del Texas all'interno del Congresso degli Stati Uniti d'America. Fu inviato dal presidente James Buchanan come ambasciatore in Nicaragua. Rimase a Managua per venti mesi prima di ritornare in Texas nel 1859.\nMor\u00ec per un attacco di cuore il 19 dicembre dello stesso anno e fu seppellito a Richmond."}
{"id": "1528488", "revid": "110157", "url": "https://it.wikipedia.org/wiki?curid=1528488", "title": "Iernut", "text": "Iernut (in ungherese \"Radn\u00f3t\", in tedesco \"Radnuten\") \u00e8 una citt\u00e0 della Romania di 9.658 abitanti, ubicata nel distretto di Mure\u0219, nella regione storica della Transilvania. \nFanno parte dell'area amministrativa anche le localit\u00e0 di Cip\u0103u, Deag, Lechin\u0163a, Oarba de Mure\u0219, Porumbac, Racame\u021b, S\u0103lcud, Sf\u00e2ntu Gheorghe.\nStoria.\nIernut viene citata per la prima volta, con il nome \"Ranoltu\", in un documento del 1257, Sono state comunque rinvenute tracce di insediamenti umani ben pi\u00f9 antichi, risalenti al Neolitico, e nella zona esistono anche tracce di una colonia Romana.\nIn epoca medievale la citt\u00e0 era conosciuta soprattutto quale importante mercato vitivinicolo e mantenne caratteristiche di localit\u00e0 ad economia agricola fino al XX secolo.\nNel periodo tra le due guerre mondiali la citt\u00e0 fece parte del distretto di T\u00e2rnava Mic\u0103, oggi suddiviso tra i distretti di Alba, Sibiu e Mure\u0219.\nLa zona di Iernut fu teatro, durante la Seconda guerra mondiale, dei pi\u00f9 cruenti scontri militari che ebbero luogo sul territorio romeno.\nPopolazione ed economia.\nIernut rimane una citt\u00e0 con economia basata prevalentemente sull'agricoltura, in particolare sulla coltivazione della vite. In ambito industriale la pi\u00f9 importante fonte di lavoro per la popolazione \u00e8 tuttora la centrale termoelettrica ubicata all'ingresso della citt\u00e0, anche se si stanno sviluppando negli ultimi anni numerose attivit\u00e0 medio-piccole, soprattutto commerciali.\nLa popolazione della citt\u00e0 \u00e8 prevalentemente romena, tuttavia sono presenti minoranze significative di etnia ungherese (15%) e Rom (9%).\nMonumenti.\nI monumenti pi\u00f9 significativi della citt\u00e0 sono:"}
{"id": "1528497", "revid": "122188312", "url": "https://it.wikipedia.org/wiki?curid=1528497", "title": "J\u00f6rg Stiel", "text": "Carriera.\nA livello di club milit\u00f2 tra le file di San Gallo, Zurigo e Borussia M\u00f6nchengladbach. Con la rappresentativa elvetica prese parte al .\nHa allenato il San Gallo per tre giorni, dall'11 al 14 aprile 2006."}
{"id": "1528499", "revid": "486946", "url": "https://it.wikipedia.org/wiki?curid=1528499", "title": "Johnny Fontaine", "text": ""}
{"id": "1528501", "revid": "599013", "url": "https://it.wikipedia.org/wiki?curid=1528501", "title": "Gianfranco Cunico", "text": "Carriera.\nAnni 1970 e 1980.\nIl suo esordio nelle competizioni avviene nel 1977 al Rally delle Valli Piacentine, dove \u00e8 costretto al ritiro per incidente, e al Rally di San Martino dove viene gi\u00e0 notato da un giovane giornalista, Carlo Cavicchi, in seguito diventato uno dei pi\u00f9 qualificati direttori di giornali automobilistici. L'anno successivo partecipa per la prima volta al Trofeo A112, campionato monomarca riservato alle Autobianchi A112 Abarth, classificandosi quarto assoluto; conquister\u00e0 il titolo nel 1979, vincendo 7 delle 10 gare in calendario.\nNel 1980 viene chiamato dalla Lancia a guidare la Stratos con i colori dei Concessionari Lancia Italiani in alcune prove del Campionato Italiano Rally, mettendosi subito in mostra al rally della Costa Smeralda giungendo terzo dietro a Bernard Darniche (Lancia) e Stig Blomqvist (Saab). La Ford nel 1981 lo chiama a guidare la nuova Fiesta di Gruppo 2, ma con questa vettura i risultati scarseggiano e si fa notare solo per un 2\u00ba posto assoluto al Rally della Liburna e un 10\u00ba in Costa Smeralda.\nNel 1982 \u00e8 pilota ufficiale di Fiat con la Ritmo e con il navigatore Sergio Cresto, poi perito tragicamente in Corsica con il finlandese Henri Toivonen. Nel 1983 prende parte a un programma ad alto livello con la Lancia Rally 037: a fine campionato vince il titolo Italiano di Gruppo B e giunge 2\u00ba assoluto nella classifica finale, a un solo punto da Miki Biasion ma disputando una gara in meno dell'avversario, il Rally di Sanremo; in questa stagione trionfa alla Rally Targa Florio, Colline di Romagna, Liburna e Aosta. L'anno successivo, non essendo stato riconfermato da Lancia, conosce i manager Mannini e Zonca che gli propongono un programma privato con la Porsche Turbo di Gruppo 4: la vettura \u00e8 molto veloce ma forse troppo sofisticata per i rally, e i risultati non arrivano. Nel frattempo terminava la sua carriera Tony Fassina che abbandonava le competizioni e chiudeva la carriera a met\u00e0 della stagione in corso; il Team Volta, con lo sponsor Goldie Italia e la scuderia Bologna Corse, individuano in Cunico il degno successore.\nGi\u00e0 alla prima gara, il Rally dell'Isola d'Elba, vince in coppia con Sghedoni. Seguono dei risultati in altri rally che gli permettono di finire il Campionato Italiano al secondo posto dietro a Adartico Vudafieri. Nello stesso anno ha la possibilit\u00e0 di utilizzare al Rally di Bilbao, in Spagna, la Ferrari 308 di Gruppo 4 giungendo secondo. Nonostante le doti dimostrate in questi inizi di carriera, nel 1985 non riesce a entrare in modo continuativo in una squadra ufficiale, ma viene avvicinato da Zonca che con il proprio team Tamauto lo coinvolge come pilota professionista. \u00c8 l'inizio di una serie di prestazioni che sfociano in risultati di valore assoluto, nonostante la concorrenza di team ufficiali: vanno segnalate le vittorie a Tenerife, Ciocco, Monza e Rally 1000 Miglia. La collaborazione si protrae fino al 1987, anno in cui la Lancia chiede a Cunico di portare al debutto la nuova Delta di Gruppo N, affidando alla struttura Tamauto la gestione sportiva e finanziati nuovamente dai Concessionari Lancia Italiani: questo sodalizio porta alla conquista del Campionato Italiano di Gruppo N.\nIl 1988 segna l'inizio di una collaborazione tecnico-sportiva con la Ford, diventando cos\u00ec il primo pilota italiano a essere chiamato da un costruttore straniero a collaborare; questo rapporto durer\u00e0 fino al 1998 ottenendo in tale decennio risultati che ne segnarono la propria carriera. Quell'anno e il successivo conquista del titolo italiano di Gruppo N con la Sierra Cosworth.\nAnni 1990.\nNel 1990 viene convocato a Boreham, sede della Motorsport, per partecipare allo sviluppo della nuova Sierra 4x4 che dovr\u00e0 partecipare al mondiale nell'anno successivo. Collaborano a questo programma, come piloti collaudatori, anche Malcom Wilson, poi manager di Ford nel Mondiale, e un promettente Colin McRae.\nAl debutto al Rally dei 1000 Laghi del 1990 \u00e8 costretto al ritiro per incidente quando, a poche prove dal termine, occupava il nono posto assoluto, e non meno sfortunato fu il successivo Rally di Sanremo, terminato con la rottura dell'acceleratore quando occupava la seconda posizione. In questa stagione partecipa anche al Campionato Inglese rally.\nConclusa questa esperienza in Inghilterra, ritorna in Italia grazie a un programma della Ford Italia con la nuova Sierra Cosworth 4x4 Tamoil, sotto la direzione del direttore sportivo Carlo Micci. Una prima vittoria al 1000 Miglia, seguita da quelle di Pescara e Messina, lo collocano al secondo posto nella classifica finale del Campionato Italiano Rally alle spalle di Dario Cerrato (Lancia); da segnalare anche il 3\u00ba posto finale ottenuto nella prova mondiale del Tour de Corse con la Sierra 4x4 del Team Mike Little. Nel 1992 partecipa al Campionato Italiano Rally con vittorie assolute al Ciocco, Limone e Rally del Salento. A fine anno al Rally di Monza debutta con la nuova Escort di Gruppo A, ottenendo un terzo posto.\nIl 1993 verr\u00e0 ricordato per la conquista da parte di Cunico del Rally di Sanremo, gara valida per il Campionato del mondo rally, ottenuta con il team privato Promotosport e con la collaborazione del team manager Penariol: sar\u00e0 ricordato per essere il secondo pilota italiano, dopo Fassina, a vincere una gara del mondiale utilizzando una vettura privata.\nL'anno successivo la Martini Racing, con la scuderia Jolly Club del patron Roberto Angiolini, diventano partner ufficiali della Ford Italia per partecipare al Campionato Italiano Rally, e Cunico viene chiamato a guidare la Escort di Gruppo A. Suo direttore sportivo \u00e8 Bortoletto, e questo sodalizio porter\u00e0 a numerose vittorie assolute ma soprattutto ai trionfi consecutivi nei Campionati Italiani Assoluti dal 1994 al 1996. Nel 1998 arriva in Italia la nuova Escort WRC, e inizia anche la collaborazione con il navigatore Luigi Pirollo.\nAnni 2000 e 2010.\nQuindi, dopo 10 anni di ininterrotti rapporti, finisce la collaborazione tra Cunico e la Ford per cominciare quella con la Subaru Italia nella persona del suo responsabile marketing, Alberto Zambelli, e la neonata scuderia Aimont del patron Uzzeni. Al debutto vi \u00e8 subito la vittoria al rally del Ciocco, seguita da quella al 1000 Miglia e alla Targa Florio. La Subaru Italia parteciper\u00e0 nel biennio 2000-2001 al Campionato Italiano Terra con la Impreza WRC, ottenendo in entrambi gli anni la vittoria finale del campionato e 10 vittorie assolute su 16 partecipazioni.\nVi \u00e8 poi una svolta nella carriera del pilota: \u00e8 infatti chiamato nel 2002 a ricoprire il ruolo di team manager presso la struttura N.Technology, referente nelle competizioni per il gruppo Fiat, in qualit\u00e0 di responsabile dei programmi sportivi rally. Questa collaborazione durer\u00e0 per tutto l'anno, e Cunico si occuper\u00e0 anche dello sviluppo della Punto Super 1600 e di altre vetture del gruppo torinese.\nQuindi a fine anno ritorna alle gare con una Mitsubishi del Team Nocentini, ottenendo un 4\u00ba posto assoluto al Rally 7 Comuni. Dopo questo risultato, nel 2003 conclude un accordo con il team Rally Project per correre il campionato italiano con una Mitsubishi di Gruppo N; seguono nel 2004 alcune partecipazioni con la Renault Clio Super 1600 del Team Autorel, con vittoria assoluta al rally Valli Piacentine. Nel 2005 si accorda con il Team Prorace per correre con una Mitsubishi, ottenendo alcune vittorie di gruppo. L'anno dopo ha la possibilit\u00e0, al Rally dell'Altopiano di Asiago corso sulle strade del suo paese d'origine, di partecipare con una Ford Focus WRC e di ottenere una vittoria assoluta in coppia con il navigatore Rudy Pollet.\nDecide quindi negli anni successivi di partecipare alle gare riservate alle auto storiche, dove utilizza una Porsche RS Gruppo 4 del 1972 del Team Guagliardo, con la quale ottiene alcune vittorie di prestigio: tra le varie, quella all'Isola d'Elba valida per il Campionato Europeo, e alla Targa Florio. Nel 2009, sempre con la Porsche del Team Guagliardo, vince il Rally 2 Valli di Verona.\nIl 2009 segna un ritorno a tempo pieno nel panorama nazional,e dato che la Errepi Racing decide di affidargli una Focus WRC per tentare l'assalto all'International Rally Cup; infila 4 successi consecutivi in altrettante uscite e un secondo posto. L'anno seguente, rientra in pianta stabile nella massima serie tricolore: dopo un avvio di campionato altalenante con una Abarth Grande Punto, il vicentino si riscatta al volante della Peugeot 207 con la quale ottiene il nono posto assoluto al Rally di Sanremo (valido per l'Intercontinental Rally Challenge) e il secondo al Monza Rally Show nella finale del Master Show.\nIl 2011 vede Cunico varcare la soglia delle 300 presenze, partecipando al Campionato Italiano Rally con il team Delta Rally Racing, dove ottiene il Trofeo Csai Indipendenti e giunge terzo assoluto nonch\u00e9 primo dei piloti non ufficiali. Vincitore di dodici titoli nazionali in carriera, le sue capacit\u00e0 gli valsero il soprannome di \"Jimmy il fenomeno\".\nPalmar\u00e8s.\nCampionato del mondo rally.\nCunico ha partecipato a 20 prove del mondiale rally dal 1981 al 2000, cogliendo due podi."}
{"id": "1528506", "revid": "767487", "url": "https://it.wikipedia.org/wiki?curid=1528506", "title": "Ludu\u0219", "text": "Ludu\u0219 (in ungherese \"Marosludas\", in tedesco \"Ludasch\") \u00e8 una citt\u00e0 della Romania di 17.724 abitanti, ubicata nel distretto di Mure\u0219, nella regione storica della Transilvania.\nFanno parte dell'area amministrativa anche le localit\u00e0 di Avr\u0103me\u0219ti, Cioarga, Ciurg\u0103u, Fund\u0103tura, Gheja e Ro\u0219iori.\nIl primo documento in cui viene citata la citt\u00e0, con il nome \"Ludas\", risale al 1377.\nLudu\u0219 ha ottenuto lo \"status\" di citt\u00e0 nel 1960.\nPur in presenza di una popolazione in gran parte romena, particolarmente consistente \u00e8 la presenza di una comunit\u00e0 ungherese, che rappresenta circa il 25% della popolazione."}
{"id": "1528507", "revid": "161374", "url": "https://it.wikipedia.org/wiki?curid=1528507", "title": "Vostok (base)", "text": ""}
{"id": "1528509", "revid": "339392", "url": "https://it.wikipedia.org/wiki?curid=1528509", "title": "Imperial Regia Marina", "text": ""}
{"id": "1528523", "revid": "187795", "url": "https://it.wikipedia.org/wiki?curid=1528523", "title": "Thomas Rusk", "text": ""}
{"id": "1528524", "revid": "659685", "url": "https://it.wikipedia.org/wiki?curid=1528524", "title": "Thomas Jefferson Rusk", "text": "Nacque a Pendleton, nella Carolina del Sud, il 5 dicembre 1803 da John Rusk, scalpellino, e Mary Sterritt. Divenne avvocato nel 1825 e fece il suo praticantato in Georgia. Nel 1827 si spos\u00f2 con Mary F. Cleveland, la figlia del generale Cleveland.\nInizi\u00f2 a fare affari col suocero ma nel 1834 uno dei manager della compagnia fugg\u00ec nel Texas messicano e Rusk non riusc\u00ec a recuperare pi\u00f9 i soldi. Egli rimase in Texas e acquis\u00ec la cittadinanza messicana nel 1835, nella colonia di David Burnet. Fu cos\u00ec che si inser\u00ec nel movimento per l'indipendenza.\nPur non firmando la Dichiarazione di Indipendenza Texana Rusk fu ammesso nel primo governo come Ministro della Guerra. Serv\u00ec come comandante in capo nella parte finale della guerra texano-messicana. Dimessosi come Ministro, entr\u00f2 a far parte della massoneria.\nNel 1838 divenne capo della milizia di Nacogdoches e sconfisse gli indiani Kickapoo, alleati dei messicani. Cattur\u00f2 un capo dei Caddo e rischi\u00f2, riportandolo in Texas, l'incidente diplomatico poich\u00e9 sconfin\u00f2 nel territorio degli Stati Uniti d'America.\nIl 12 dicembre 1838 fu nominato Giudice Capo della Suprema Corte. Termin\u00f2 il suo incarico il 30 giugno 1840 e form\u00f2 uno studio legale con James Pinckney Henderson. All'inizio del 1843 fu di nuovo chiamato come comandante militare e il 16 gennaio divenne capo della milizia texana. Nel 1846 divenne il rettore dell'Universit\u00e0 di Nacogdoches.\nEra un fervente sostenitore dell'annessione texana agli Stati Uniti. Nel febbraio del 1846 fu eletto al Senato degli Stati Uniti. Fu sostenitore della guerra messicano-americana e sostenne le posizioni del Texas nel Compromesso del 1850.\nNel marzo del 1857 fu nominato Presidente pro tempore del Senato degli Stati Uniti. Il 23 aprile 1856 sua moglie mor\u00ec di tubercolosi. Disperato per la morte della moglie e per avere scoperto un tumore alla base del collo si spar\u00f2 con una pistola il 29 luglio 1857."}
{"id": "1528528", "revid": "767487", "url": "https://it.wikipedia.org/wiki?curid=1528528", "title": "Miercurea Nirajului", "text": "Miercurea Nirajului (in ungherese \"Ny\u00e1r\u00e1dszereda\", in tedesco \"Sereda\") \u00e8 una citt\u00e0 della Romania di 6.206 abitanti, ubicata nel distretto di Mure\u0219, nella regione storica della Transilvania. \nFanno parte dell'area amministrativa anche le localit\u00e0 di Beu, Dumitre\u0219tii, L\u0103ureni, Mo\u0219uni, \u0218ardu Nirajului, T\u00e2mpa e Ve\u021ba.\nIl primo documento che cita la citt\u00e0, con il nome di \"Zereda\", risale al 1567.\nQuasi l'85% della popolazione della citt\u00e0 \u00e8 formato da ungheresi di etnia Sz\u00e9kely."}
{"id": "1528537", "revid": "112127634", "url": "https://it.wikipedia.org/wiki?curid=1528537", "title": "Trofeo Baracchi", "text": "Il Trofeo Baracchi era una corsa a cronometro maschile di ciclismo su strada, che si svolse in Italia, dal 1941 al 1991. Considerata la pi\u00f9 importante corsa a cronometro del circuito ciclistico, nonch\u00e9 una delle pi\u00f9 importanti corse a livello internazionale, fu disputata sul velodromo di Dalmine fino al 1989, spostandosi poi in Toscana e infine in Trentino.\nStoria.\nFu creata per iniziativa del commerciante bergamasco Mino Baracchi, in memoria del padre Angelo, grande appassionato di ciclismo. Nelle prime tre edizioni fu una corsa in linea affiancata da una breve prova a cronometro riservata a dilettanti e indipendenti. Dal 1946 fu aperta ai professionisti. Dal 1949 divenne una corsa composta da tre prove: una a cronometro a coppie di 100 km, una in linea, una su pista e continu\u00f2 con questa formula fino al 1958, quando divenne una gara singola, la cronocoppie, fino al 1990. L'ultima edizione, nel 1991, fu invece individuale. La sua scomparsa ha favorito l'entrata nel calendario professionistico dei Giochi olimpici, fino al 1992 riservate ai dilettanti.\nIl record storico della corsa appartiene alla coppia formata da Eddy Merckx e Roger Swerts: nel 1972 furono i primi a superare i 50 km di media oraria. Il primato dur\u00f2 ben 17 anni: fu battuto da Laurent Fignon e Thierry Marie nel 1989 con una media di 50,180 km/h. Tra le storiche coppie vincitrici del trofeo si ricordano Fausto Coppi e Riccardo Filippi, con ben tre vittorie, e Eddy Merckx con Ferdinand Bracke, con due; altre celebri coppie vittoriose sono state Felice Gimondi e Jacques Anquetil, Francesco Moser e Bernard Hinault, e nel 1979, la coppia formata da Giuseppe Saronni con lo stesso Moser, storici rivali. \nAlbo d'oro.\n\"Aggiornato all'edizione 1991.\""}
{"id": "1528543", "revid": "1305772", "url": "https://it.wikipedia.org/wiki?curid=1528543", "title": "Fusto (disambigua)", "text": " "}
{"id": "1528545", "revid": "92723", "url": "https://it.wikipedia.org/wiki?curid=1528545", "title": "Francesco Mancini (compositore)", "text": "Biografia.\nAppartenente al ramo di Napoli dell'illustre famiglia Mancini, si form\u00f2 musicalmente al Conservatorio della Piet\u00e0 dei Turchini della citt\u00e0 natale, dove fu ammesso nel 1688 come studente d'organo; nell'istituto studi\u00f2 per sei anni e fu allievo di Francesco Provenzale e Gennaro Ursino. Terminati gli studi intraprese la propria attivit\u00e0 d'organista, che agli inizi del XVIII secolo lo port\u00f2 ad entrare al servizio del vicer\u00e9, il marchese di Villena e duca di Escalona, e nel 1704 come principale organista della cappella reale napoletana. Nel 1696 inizi\u00f2 anche la sua attivit\u00e0 di compositore d'opere debuttando il dramma boscareccio (pastorale) \"Il nodo sciolto e ligato dall'affetto, o vero L'obligo e l disobligo vinti d'amore\". Alcuni anni pi\u00f9 tardi, nel 1708, fu nominato maestro della cappella reale, carica che per\u00f2 tenne solamente per pochi mesi, in quanto nel dicembre di quell'anno Alessandro Scarlatti torn\u00f2 a Napoli e prese il posto di Mancini e quindi quest'ultimo venne quindi degradato a vice-maestro; tuttavia nel 1718 egli ottenne la garanzia che sarebbe succeduto a Scarlatti, quando quegli avesse lasciato vacante questa prestigiosa posizione. Nel 1720 acquis\u00ec la direzione del Conservatorio di Santa Maria di Loreto contribuendo alla formazione di una nuova generazione di compositori napoletani. Nel 1725 Scarlatti mor\u00ec e Mancini, come era previsto, fu reintegrato nel posto di titolare della cappella, che mantenne sino alla morte. Nel 1735 fu colpito da un ictus che lo fece rimanere semi-paralizzato sino alla morte che sopraggiunse due anni pi\u00f9 tardi.\nConsiderazioni sull'artista.\nL'attivit\u00e0 compositiva di Mancini fu pi\u00f9 produttiva nel periodo in cui fu assistente di Scarlatti presso la cappella reale di Napoli; tuttavia essa sub\u00ec un primo decremento dopo la sua nomina a direttore della Piet\u00e0 dei Turchini e uno successivo con la reintegrazione a direttore della cappella reale. La sua opera \u00e8 copiosa: egli scrisse molte opere liriche, parecchie serenate e cantate per celebrare occasioni speciali, molti lavori vocali sacri e diversi lavori strumentali. Egli rimase quasi tutta la vita a Napoli, viaggi\u00f2 solamente qualche volta a Roma per mettere in scena alcuni suoi lavori teatrali. La sua musica stilisticamente si colloca nel periodo di transizione che intercorre tra la generazione di Alessandro Scarlatti e quella dei compositori che diffonder\u00e0 l'opera napoletana in tutta Europa.\nIl suo stile di trapasso \u00e8 evidente soprattutto nelle sue numerose opere, quasi tutte drammi per musica o drammi pastorali, le quali sono caratterizzate principalmente da uno stile patetico, dall'utilizzo di strumentazioni molto colorite e presentano sia elementi arcaici, come la struttura contrappuntistica, rapidi cambi di tonalit\u00e0 e la parte del basso continuo molto veloce, sia moderni, come la maggior estensione delle sezioni delle arie e l'uso del pedale armonico.\nLa sua musica sacra fu molto popolare all'epoca ed ebbe una larga diffusione in tutta Europa. Essa comprende anche parecchi oratori, tra i quali si ricorda \"Il zelo animato\"."}
{"id": "1528546", "revid": "192549", "url": "https://it.wikipedia.org/wiki?curid=1528546", "title": "Romualdo II Guarna", "text": "\u00c8 stato arcivescovo di Salerno dal 1153 alla morte, avvenuta nel 1181.\nBiografia.\nNacque a Salerno dalla famiglia Guarna.\nDa giovane frequent\u00f2 la prestigiosa Scuola medica salernitana, dove studi\u00f2 non solo medicina ma anche storia, giurisprudenza e teologia.\nServ\u00ec papa Pasquale II come diplomatico. \nInsieme a Pietro, cardinale di Oporto, fu mediatore tra Landolfo de Garderisio, arcivescovo di Benevento, e il connestabile pontificio di Benevento, Landolfo di Greca.\nFu molto critico del comportamento di Maione di Bari nel non appoggiare l'ultimo caposaldo cristiano normanno in Tunisia nel 1160: praticamente lo accus\u00f2 di avere condannato allo sterminio la residua comunit\u00e0 cattolica di Mahdia. Non \u00e8 chiaro se prese parte alla cospirazione dei Baroni contro Maione di Bari, ma di certo rimase sempre nelle grazie di Guglielmo I. Nel 1160-1161 difese Salerno dalla furia di Guglielmo I, che intendeva distruggerla dopo la rivolta dei Baroni. Con l'aiuto di altri salernitani a corte (tra cui Matteo d'Aiello) riusc\u00ec a intercedere per far risparmiare la citt\u00e0. Alcune fonti tuttavia narrano che la flotta inviata dal re per punire la citt\u00e0 fu respinta da una violenta tempesta.\nEbbe incarichi diplomatici da parte dei re normanni Guglielmo I e Guglielmo II: negozi\u00f2 il Trattato di Benevento del 1156; partecip\u00f2 alla Pace di Venezia nel 1177.\nAlla morte di Guglielmo I, fece parte dei \"familiares regis\" ovvero del consiglio che doveva coadiuvare la regina Margherita nel governo del regno, fino alla maturit\u00e0 dell'erede al trono Guglielmo II. Nel 1167 fu lui, come pi\u00f9 alto prelato del regno, a incoronare re Guglielmo II, nella Cattedrale di Palermo.\nNel 1179 partecip\u00f2 attivamente al terzo Concilio Lateranense, che condann\u00f2 gli Albigesi e i catari.\n\"Chronicon sive Annales\".\n\u00c8 ricordato come storico per il suo \"Chronicon sive Annales\", una storia universale che va dalla creazione del mondo fino al 1178.\nL'opera si pu\u00f2 dividere in due parti: prima e dopo l'839. Gli avvenimenti fino all'839 sono trattati in termini generali e non sono rilevanti da un punto di vista storico. La trattazione degli avvenimenti successivi all'839, invece, assume la forma di una cronistoria ampiamente dettagliata molto simile allo stile degli annali. Questa parte \u00e8 estremamente interessante dal punto di vista storico, anche se spesso Romualdo assume toni autocelebrativi quando tratta le vicende che lo vedono protagonista.\nSi serv\u00ec di tutto il materiale storico esistente negli archivi di Salerno, di Benevento, di Montecassino. Si avvalse anche degli \"Annales Beneventani\" (nella loro seconda o terza edizione), del \"Chronicon Cavensis\" e del \"Chronicon Monasterii Casinensis\" di Leone Ostiense e di Pietro Diacono. Ma la sua fonte preferita fu il \"Chronicon\" di Lupo Protospata di cui riprodusse molte parti. \u00c8 importante notare che, pur copiando da quella Cronaca, egli non trascur\u00f2 mai di correggere alcuni tratti e di dare spesso il giusto insegnamento. Dei Normanni del Principato di Salerno ci offre notizie e dati che non compaiono altrove. Per esempio solo Romualdo Guarna racconta come nel 1105 la citt\u00e0 di Monte Sant'Angelo con tutto il castello cadde dopo lungo assedio in mano del duca Ruggero, che pi\u00f9 tardi si impadron\u00ec di Canosa.\nIl censimento dei beni della diocesi.\nGrazie alla sua \"Ricognizione dei beni appartenenti alla chiesa e all'arcivescovato salernitano\", un documento del 1164, \u00e8 possibile avere un \"excursus\" sulla storia dell'area salernitana nel periodo longobardo-normanno.\n\"Breviarium Salernitanae Ecclesiae\".\nFu forse opera di Romualdo Guarna anche il \"Breviarium Salernitanae Ecclesiae\" (o \"Breviarium officii ecclesiastici secundum usum sacre Salernitane ecclesie factum a domino Romoaldo venerabili secundo Salernitano archiepiscopo\"). Esso \u00e8 \u00ab\"rimasto in uso fino al 1586 e\" [di esso] \"ancor oggi la Chiesa salernitana si serve per alcune ufficiature dei santi locali\"\u00bb. Il \"Breviario\" incorpora anche la narrazione della \"Translatio sancti Mathei apostoli et evangeliste\", un testo della latinit\u00e0 medievale tramandato in un codice membranaceo risalente all'XI o XII secolo, conservato nella sala capitolare della cattedrale di Benevento."}
{"id": "1528552", "revid": "1573940", "url": "https://it.wikipedia.org/wiki?curid=1528552", "title": "Chiesa di San Dalmazio (Volterra)", "text": "La chiesa di San Dalmazio si trova a Volterra, in provincia di Pisa, diocesi di Volterra.\nStoria e descrizione.\nFondata nel 1511 da monache benedettine, presenta una facciata in pietra volterrana attribuita a Bartolomeo Ammannati: \u00e8 delimitata da due pilastri angolari mentre al centro si apre un elegante portale costituito da paraste quadrangolari scanalate e da un architrave recante la denominazione del complesso.\nInterno.\nL'interno si presenta nella forma ricevuta nella prima met\u00e0 del XVIII secolo: navata unica con una sola cappella per lato, presbiterio rialzato e coro delle monache sopra l'aula.\nRivestita di candidi stucchi, con putti che giocano sulle cornici o volano sui timpani o circoscrivono la controfacciata, la chiesa conserva una \"Deposizione dalla Croce\", del volterrano Giovan Paolo Rossetti.\nUna fastosa decorazione in stucco e oro circonda l'affresco della cupola con l\"'Apoteosi di san Dalmazio vescovo di Pedona\", opera di Ranieri del Pace del 1709.\nGli stucchi sono attribuiti a Giovanni Martino Portogalli."}
{"id": "1528555", "revid": "231280", "url": "https://it.wikipedia.org/wiki?curid=1528555", "title": "Teatro Costanzi", "text": ""}
{"id": "1528558", "revid": "879070", "url": "https://it.wikipedia.org/wiki?curid=1528558", "title": "Saiga (zoologia)", "text": ""}
{"id": "1528564", "revid": "156618", "url": "https://it.wikipedia.org/wiki?curid=1528564", "title": "Maria II di Scozia", "text": ""}
{"id": "1528566", "revid": "767487", "url": "https://it.wikipedia.org/wiki?curid=1528566", "title": "Cicciabomba", "text": "Cicciabomba \u00e8 un film comico del 1982 diretto da Umberto Lenzi.\nLa protagonista \u00e8 Donatella Rettore nella parte di Miris Bigolin, una ragazza simpatica ma bruttina (e parecchio sovrappeso) conosciuta in paese col nomignolo di \"cicciabomba\".\nIl film ha avuto una distribuzione brevissima nelle sale cinematografiche. Originariamente la pellicola avrebbe dovuto intitolarsi \"Grassezza fa bellezza\".\nTrama.\nVenezia. Miris \u00e8 l'opposto di sua sorella Deborah, che \u00e8 appariscente, viziata, ammirata da tutti e che ha una storia con Mirko Mariani, il ragazzo pi\u00f9 bello del paese. Miris, invece, vive per la musica, frequenta solo le sue amiche bruttine, viene spesso presa in giro a causa del suo peso e lavora come speaker in una piccola radio cattolica locale. Tramite la sua rubrica, Miris ascolta e d\u00e0 consigli alle persone che soffrono.\nUn giorno il fidanzato di Deborah, per vendicarsi di uno scherzo di Miris, la chiama in diretta spacciandosi per un ragazzo timido, dolce e balbuziente; lei finisce per invaghirsene. Quando si presenta all'appuntamento col ragazzo, Miris scopre di essere stata presa in giro: umiliata, decide di suicidarsi mangiando cioccolatini e respirando gas fino a morire. Ma nella scatola scopre un biglietto che le fa vincere un viaggio a New York.\nAll'aeroporto incontra per caso la baronessa Von Kemps, che \u00e8 in cerca di una testimonial obesa per il lancio della sua nuova cura dimagrante. Dopo alcune settimane la cura ha effetto e Miris, dopo aver perso ben quaranta chili, diventa una fotomodella, invaghendosi nel frattempo del dottor Arthur.\nTorna per\u00f2 in Veneto, appena in tempo per salvare la sorella che sta per suicidarsi poich\u00e9 abbandonata da Mirko, che sta per sposare, per convenienza, Simona, la figlia del sindaco. A quel punto la nuova Miris decide di vendicarsi per la sorella e per tutte le umiliazioni subite in passato. Riuscita nel suo scopo, dopo avere umiliato lo spaccone e aver riportato all'altare la sorella Deborah, Miris riparte per l'America con Arthur.\nMusica.\nI brani che fanno da colonna sonora al film sono:\nNel corso del film si possono individuare strascichi di altri 2 pezzi di Rettore, ovvero \"Il mimo\" (dall'album \"Brivido divino\") e \"Le mani\" (da \"Magnifico delirio\")."}
{"id": "1528567", "revid": "767487", "url": "https://it.wikipedia.org/wiki?curid=1528567", "title": "Quanto \u00e8 difficile essere teenager!", "text": "Quanto \u00e8 difficile essere teenager! (\"Confessions of a Teenage Drama Queen\") \u00e8 un film del 2004 diretto da Sara Sugarman e interpretato da Lindsay Lohan.\nIl film \u00e8 uscito negli Stati Uniti d'America il 20 febbraio 2004 e in Italia il 9 luglio 2004. Nel film per la recita scolastica viene messa in scena la commedia fittizia \"Eliza Rocks\", che \u00e8 in realt\u00e0 ispirata alla commedia teatrale \"Pigmalione\" di George Bernard Shaw.\nTrama.\nLola \u00e8 un'adolescente newyorkese, aspirante modella, attrice e fan di Stu Woff, un cantante rock.\nI genitori di Lola divorziano e lei viene affidata alla madre, la quale decide di trasferirsi a Dellwood, New Jersey. Dopo il trasloco Lola vede infranti i propri sogni di celebrit\u00e0, ma prima di deprimersi totalmente, scopre che il gruppo musicale di Stu Woff si \u00e8 sciolta e per dare l'ultimo saluto terr\u00e0 un concerto a New York.\nLola vuole a tutti i costi vedere e conoscere il suo idolo e prover\u00e0 a farlo in tutti i modi; sar\u00e0 difficile visto le disgrazie che le capiteranno."}
{"id": "1528568", "revid": "773636", "url": "https://it.wikipedia.org/wiki?curid=1528568", "title": "Chiesa di San Francesco (Volterra)", "text": "La chiesa di San Francesco si trova a Volterra, in provincia di Pisa, diocesi di Volterra.\nStoria e descrizione.\nDalla semplice facciata a cortina di pietre, \u00e8 una costruzione del tipo proprio degli ordini mendicanti adottando lo schema della grande aula a fienile, in questo specifico caso terminante con tre cappelle corali: costruita nel XIII secolo, fu sede fino al XVIII secolo di un'importante comunit\u00e0 di francescani conventuali.\nLa chiesa fu edificata, come spesso accadde per gli edifici destinati agli ordini mendicanti in generale, ai margini dell'abito medievale.\nL'interno.\nL'interno, quasi del tutto rimaneggiato, conserva quattro fastosi monumenti marmorei appartenenti ad altrettanti personaggi della nobile famiglia dei Conti Guidi, detentori del patronato di questa chiesa: il monumento sepolcrale del vescovo Jacopo Guidi fu realizzato da Felice Palma (1588).\nLungo la navata, sugli altari, sono collocate opere di Giovanni Battista Naldini (\"Concezione\", 1585), di Giovanni Balducci (\"Nativit\u00e0\") e un \"Crocifisso\" di Cosimo Daddi (1602).\nCappella della Croce di Giorno.\nA lato della chiesa \u00e8 la cappella della Croce di Giorno, affrescata nel 1410 da Cenni di Francesco e da Jacopo da Firenze con scene desunte dalla \"Leggenda della santa Croce\", ispirate a quelle che Agnolo Gaddi aveva affrescato nell'abside di Santa Croce a Firenze, basandosi sulla \"Legenda aurea\" di Jacopo da Varagine."}
{"id": "1528578", "revid": "118358227", "url": "https://it.wikipedia.org/wiki?curid=1528578", "title": "Fusto (contenitore)", "text": "Un fusto \u00e8 un contenitore cilindrico, in genere costruito in alluminio, acciaio o legno. \u00c8 solitamente usato per conservare, trasportare e spillare la birra, anche se pu\u00f2 essere usato per altre bevande (sia gasate che non), solitamente tenute sotto pressione.\nIn passato al posto dei fusti si usavano le botti; le stesse che si usavano per trasportare oggetti, come ad esempio chiodi o polvere da sparo.\nDimensioni.\nDa quando le sue dimensioni sono state standardizzate, il fusto pu\u00f2 essere usato come unit\u00e0 di misura per i volumi liquidi. Tuttavia questa misura varia di paese in paese, con alcune differenze a seconda che si usi il sistema metrico decimale piuttosto che i galloni americani.\nNegli Stati Uniti, il \u201c\"fusto\"\u201d \u00e8 un contenitore di 15.5 galloni americani, chiamato in gergo mezzo-barile. Per questo motivo il \u201c\"mezzo fusto\"\u201d o \u201c\"pony keg\"\u201d \u00e8 chiamato quarto di barile e ha un volume di 7.75 galloni americani.\nI termini \"mezzo-barile\" e \"quarto di barile\" derivano dal fatto che il barile di birra negli Stati Uniti misura per legge 31 galloni americani.\nUn fusto da 15.5 galloni americani corrisponde a:\nNei paesi europei, dove viene usato il sistema metrico decimale, ci sono dei fusti standard da 30 o 50 litri.\nDifferenze tra un fusto e una botte.\nIl fusto possiede un tubo al centro con una valvola che obbliga l'aria a uscire mentre viene riempito, e il gas a entrare mentre si spilla. I fusti sono pressurizzati artificialmente dopo la fermentazione con anidride carbonica, o una miscela di anidride carbonica e azoto.\nUna botte ha un'apertura a rubinetto vicino al margine superiore e un buco con uno zipolo sul lato per tenere fresche le birre non filtrate e non pastorizzate. Le botti sono semplici contenitori di liquidi, che funzionano grazie alla gravit\u00e0.\nIn aggiunta i fusti hanno un fondo concavo, mentre quello delle botti \u00e8 piatto; questo fa in modo che i sedimenti rimangano nel fusto senza essere aspirati dal tubo durante la spillatura.\nMini fusti.\nIl mini fusto \u00e8 un contenitore da 5 litri, prodotto per la vendita al dettaglio. Alcuni tipi hanno un beccuccio dal quale la birra \u00e8 versata per gravit\u00e0, mentre altri possono usare un rubinetto pressurizzato a basso costo. Normalmente non \u00e8 previsto che i mini fusti siano restituiti al produttore per essere lavati e riempiti di nuovo; quelli di alluminio possono essere riciclati."}
{"id": "1528582", "revid": "156618", "url": "https://it.wikipedia.org/wiki?curid=1528582", "title": "Anna di Scozia", "text": ""}
{"id": "1528583", "revid": "2114019", "url": "https://it.wikipedia.org/wiki?curid=1528583", "title": "Reebok", "text": "La Reebok International Limited \u00e8 una compagnia industriale statunitense specializzata nella produzione di scarpe ed articoli sportivi. Appartenente al gruppo statunitense Authentic Brands Group, fu fondata nel 1895 con il nome di Mercury Sports e assunse il nome attuale nel 1958.\nQuest'ultimo dalla dizione afrikaans-olandese di rhebok, una specie di antilope africana. I fondatori della societ\u00e0, Joe e Jeff Foster, trovarono il nome \"Reebok\" in un dizionario vinto ad una gara da Joe Foster quand'era ragazzo: il dizionario era in un'edizione sudafricana, da cui deriva la pronuncia del nome.\nDal 2006 al 2021, l'azienda \u00e8 stata di propriet\u00e0 del \"colosso\" tedesco dell'abbigliamento sportivo Adidas, che l'ha ceduta ad Authentic Brands Group nel 2021, per una cifra attorno ai due miliardi di euro.\nStoria.\nJoseph William Foster, all\u2019et\u00e0 di 14 anni, inizi\u00f2 a lavorare nella sua camera da letto sopra il negozio di dolci del padre a Bolton, in Inghilterra, specializzandosi nel disegno e nella progettazione di scarpe da corsa con tacchetti. La sua bravura e le sue idee progredirono molto velocemente, e per questa ragione decise di fondare la sua attivit\u00e0 mettendosi in proprio chiamandola JW Foster."}
{"id": "1528585", "revid": "174925", "url": "https://it.wikipedia.org/wiki?curid=1528585", "title": "Guglielmo II di Scozia", "text": ""}
{"id": "1528587", "revid": "125435768", "url": "https://it.wikipedia.org/wiki?curid=1528587", "title": "Chiesa di San Lino (Volterra)", "text": "La chiesa di San Lino \u00e8 situata a Volterra, in provincia di Pisa, diocesi di Volterra.\nStoria e descrizione.\nL'edificio venne eretto nel 1480 nel luogo ove sorgeva, secondo la tradizione, l'abitazione di san Lino, secondo pontefice, immediato successore di San Pietro.\nIn facciata, pregevole \u00e8 il portale, del 1513.\nL'interno, ad aula unica con copertura a volte, \u00e8 ornato da affreschi: nelle dodici lunette \"Storie della vita di Cristo\" di Cosimo Daddi, del quale si scorge un autoritratto che mostra un cartiglio con la data del 1618.\nDa notare inoltre \"La nascita di Maria\" di Cesare Dandini, la \"Visitazione\" dello stesso Daddi, la \"Madonna, san Lino e altri santi\" di Francesco Curradi (1597) e il pregevole sepolcro (1522) del beato Raffaele Maffei, fondatore della chiesa, di Silvio Cosini, adornato di statue di Stagio Stagi."}
{"id": "1528588", "revid": "15756", "url": "https://it.wikipedia.org/wiki?curid=1528588", "title": "Mantignana", "text": "Mantignana \u00e8 una frazione del comune di Corciano (PG).\nCon 2053 abitanti rappresenta una delle frazioni pi\u00f9 popolose del territorio corcianese (dati Istat, 2001 ). Il paese si trova a 252 , sulla valle del C\u00e0ina, a circa 6\u00a0km di distanza su strada dal capoluogo.\nStoria.\nAll'epoca romana risalgono i resti di una \"villa\" e di una zona di produzione agricola, studiando la toponomastica con la desinenza del nome \"ana\" si indica per l'appunto l'appartenenza ad un'area di attivit\u00e0 agraria desunta dal mondo romano in periodo Medioevale.\nGi\u00e0 dal 1038 si ha notizia di una pieve di S. Maria, attorno alla quale si \u00e8 sviluppato l'abitato, e di una chiesa di S. Martino (appartenuta al monastero di Santa Croce di Fonte Avellana), ora scomparsa.\nDalla fine del XIII secolo si hanno tracce nei documenti ufficiali di una \"villa Mantignane\", che poi appare fortificata in due castelli distinti, nel 1380: \"castrum Mantignane superioris\" e \"castrum Mantignane inferioris\".\nNel 1364 viene assaltata dalla \"Compagnia Bianca\" del marchese Giovanni di Monferrato, mentre nel 1384 vi si acquartiera la compagnia di Giovanni Acuto assieme agli Azzo degli Ubaldini.\nVive ulteriori tormentate vicende alla fine del '400, con le contese tra i fiorentini ed i pontifici (1479) e l'occupazione di Astorre Baglioni (1496).\nDurante il periodo dei comuni e della dominazione pontificia, il paese era collegato a Perugia, mentre durante il governo Napoleonico del 1798 diventa comune assieme a Capocavallo e Migiana. Con la Restaurazione del 1809 viene associata al comune di Corciano, col quale rimane anche dopo il Risorgimento.\nEconomia e manifestazioni.\nNel 1957 vi venne fondata una Cassa Rurale ed Artigiana, che ha poi assunto il nome di Banca di Mantignana; questa realt\u00e0 \u00e8 tuttora operativa e rappresenta uno dei pochi istituti di credito umbri ancora formalmente indipendenti. Tra le altre attivit\u00e0 economiche da annoverare, \u00e8 molto fiorente l'attivit\u00e0 di panificazione su scala industriale e quella per la produzione di segnaletica stradale.\nOgni anno, alla fine di marzo, vi si svolge la \"Rassegna della Torta di Pasqua Umbra\", una torta salata tipica della cucina umbra e perugina, in particolare. Inoltre, durante le festivit\u00e0 natalizie, nel centro storico viene allestito un presepe molto rinomato nel circondario."}
{"id": "1528590", "revid": "143542", "url": "https://it.wikipedia.org/wiki?curid=1528590", "title": "Li Galli", "text": " \nLi Galli \u00e8 un arcipelago appartenente al comune di Positano (SA), ubicato pochi chilometri a sud della penisola sorrentina e costituito da tre isole: Gallo Lungo, La Rotonda e Dei Briganti a nord della Rotonda.\nDescrizione.\nGallo Lungo \u00e8 la pi\u00f9 grande delle tre ed \u00e8 l'unica ad essere stata abitata fin dai tempi dei Romani: ha una forma allungata che si estende per circa 400\u00a0m con una larghezza variabile che verso il centro \u00e8 di circa 100\u00a0m e verso la \u00abtesta\u00bb \u00e8 di circa 200\u00a0m.\nA ovest di Gallo Lungo si trovano La Rotonda e Dei Briganti a nord della Rotonda, denominazione quest'ultima riportata sul sito del comune di Positano, anche se pi\u00f9 comunemente l'isola viene indicata sui testi con il nome di La Castelluccia.\nGli isolotti sono ricoperti di erba e di arbusti, con una grande abbondanza di narcisi.\nStoria antica.\nStrabone, geografo greco del I secolo a.C. (63-19) descrisse per la prima volta le tre isole in due brani: il primo nel libro I (2, 12, 13, = C 22-23) e il secondo nel libro V (4,8 = C 247), identificandole come sedi delle sirene e dando loro il nome di \"Sirenai\" o \"Sirenussai\".\nNon \u00e8 casuale l'accostamento de Li Galli con le sirene: queste ultime rappresentano nella mitologia greca gli ostacoli e i pericoli alla navigazione ed \u00e8 proprio in quel tratto di mare che le correnti portavano spesso le imbarcazioni a schiantarsi contro gli scogli, naufragando. Il piccolo arcipelago si trova sul cammino che collega il Circeo a Scilla e Cariddi, ossia allo stretto di Messina. I navigatori incontrano Li Galli dopo aver attraversato il golfo dei Ciclopi e superato le Bocche di Capri, un passaggio importante e difficile per la navigazione antica, soprattutto con tempo ventoso. Da Li Galli invece, i corsari potevano controllare l'ingresso o l'uscita dalle Bocche; da cui il nome di uno dei Galli, l'Isola dei briganti.\nSi vuole che il nome Li Galli derivi dalla iconografia delle sirene nell'arte figurata greca arcaica, nella quale vengono immaginate met\u00e0 donna e met\u00e0 uccello: le sirene greche quindi non vanno confuse con le sirene met\u00e0 donna e met\u00e0 pesce della fantasia popolare nordica, di epoca successiva e alimentata oggi da molte pellicole e cartoni animati. L'accostamento pi\u00f9 immediato che si pu\u00f2 fare con le sirene alate \u00e8 quindi quella della gallina o del gallo: da qui il nome Li Galli ancora oggi utilizzato.\nNel 1848, la famiglia dei Conti di Guissi tent\u00f2 di costruirvi una fattoria per l'allevamento dei conigli. Dopo un successo iniziale, nel 1873 una terribile tempesta colp\u00ec l'arcipelago e uccise tutti i conigli.\nAlla fine del XIX secolo e all'inizio del XX secolo, Li Galli rimanevano selvaggi e poco visitati, salvo per le battute di caccia alla quaglia effettuate nel mese di maggio dai numerosi cacciatori della costa.\nStoria moderna.\nLi Galli hanno da sempre esercitato un grande fascino, tanto da renderle ambite da molti personaggi famosi.\nNel 1924 il coreografo e ballerino russo L\u00e9onide Massine acquist\u00f2 l'arcipelago, facendo costruire su quelle rovine una magnifica villa che l'architetto Le Corbusier abbell\u00ec ulteriormente.\nLa propriet\u00e0 pass\u00f2 poi ad un altro celeberrimo ballerino russo, Rudolf Nureyev, che l'acquist\u00f2 nel 1989: poco dopo la sua morte, avvenuta nel 1993, l'arcipelago \u00e8 stato acquistato dalla Li Galli di Giovanni Russo &amp; C snc.\nFrancesco Savarese, socio della citata societ\u00e0, nel 2004 ha ceduto le quote della societ\u00e0 proprietaria degli isolotti Li Galli a Giovanni Russo che, attualmente, \u00e8 l'unico proprietario.\nL'arcipelago fa parte dell'Area Marina Protetta di Punta Campanella.\nMitologia.\nCome gi\u00e0 detto, Li Galli viene identificato con un luogo in cui le sirene vivevano e ammaliavano i marinai in transito, facendoli naufragare contro gli scogli.\nPossiamo dunque immaginare che sia questo il luogo dove, secondo la mitologia, la nave di Ulisse e quella degli Argonauti sono riuscite a scampare al tragico destino degli altri naviganti. Nell'\"Odissea\" di Omero, Ulisse, di ritorno dalla guerra di Troia, non volle rinunciare a sentire il canto delle sirene e cos\u00ec su consiglio dalla maga Circe si fece legare all'albero della nave, ma solo dopo aver turato con della cera le orecchie dei suoi marinai: egli pot\u00e9 quindi estasiarsi al loro canto mentre la nave continu\u00f2 indisturbata il suo cammino. Gli Argonauti, invece, si salvarono grazie alla bravura di Orfeo che prese a suonare la lira, surclassandone il canto; le sirene, per l'umiliazione subita, si buttarono in mare e furono tramutate in sassi."}
{"id": "1528599", "revid": "773636", "url": "https://it.wikipedia.org/wiki?curid=1528599", "title": "Chiesa di San Michele Arcangelo (Volterra)", "text": "La chiesa di San Michele Arcangelo si trova a Volterra, in provincia di Pisa, diocesi di Volterra.\nStoria e descrizione.\n\u00c8 ricordata per la prima volta nel 987.\nL'attuale edificio, del XIII secolo, ha una facciata a capanna percorsa, nel registro inferiore, da una serie di archeggiature a strisce bicrome di marmo sorrette da eleganti capitelli; al centro si apre un profondo portale strombato con capitelli a foglie e figure umane. Lo stesso disegno \u00e8 presente nel registro superiore.\nInterno.\nL'interno ha subito fra il 1826 e il 1827 profonde trasformazioni che ne hanno modificato l'aspetto originario, creando un'aula in stile neoclassico.\nNel presbiterio si trova una \"Madonna con il Bambino\" di Andrea della Robbia in terracotta invetriata (XV secolo), racchiusa in un tabernacolo marmoreo scolpito dai Balsimelli di Settignano; sono inoltre da segnalare una \"Sacra Famiglia\" di Carlo Maratta (secolo XVII), e la \"Madonna del Riscatto\", un affresco attribuito a Cenni di Francesco di ser Cenni (XV secolo)."}
{"id": "1528604", "revid": "1146789", "url": "https://it.wikipedia.org/wiki?curid=1528604", "title": "Ludwig M\u00fcller", "text": ""}
{"id": "1528614", "revid": "155118", "url": "https://it.wikipedia.org/wiki?curid=1528614", "title": "Trebula baliniensis", "text": ""}
{"id": "1528617", "revid": "599013", "url": "https://it.wikipedia.org/wiki?curid=1528617", "title": "Thomas Broich", "text": "Carriera.\nCentrocampista, inizi\u00f2 nel 2000 la carriera professionistica nel Unterhaching, dopo un anno fu acquistato dal Wacker Burghausen. Nel 2003 approd\u00f2 nel Borussia M\u00f6nchengladbach e dopo tre anni con i bianconeri fu ceduto al 1. FC Colonia.\nHa giocato da novembre 2002 a marzo 2004 per la ."}
{"id": "1528619", "revid": "773636", "url": "https://it.wikipedia.org/wiki?curid=1528619", "title": "Chiesa di San Pietro in Selci", "text": "La chiesa di San Pietro in Selci si trova a Volterra, in provincia di Pisa, diocesi di Volterra.\nEdificata nel XII secolo, presenta una facciata barocca con statue in tufo di \"San Lino\" e di \"San Giusto\" attribuite a Leonardo Ricciarelli (XVI secolo).\nNell'interno a croce latina ad un'unica navata, sono da segnalare una tavola raffigurante \"Madonna con Bambino e santi\" del Maestro di Volterra (XV-XVI secolo), due tavole di Niccol\u00f2 Cercignani raffiguranti l\"Annunciazione e santi\" e la \"Gloria della Vergine\", un altare ligneo cinquecentesco, una tela di Francesco Brini raffigurante l\"Immacolata Concezione\" e uno stucco dipinto raffigurante la \"Madonna col Bambino\" entro una mandorla del XIII secolo."}
{"id": "1528623", "revid": "101411", "url": "https://it.wikipedia.org/wiki?curid=1528623", "title": "ACF Fiorentina 1960-1961", "text": ""}
{"id": "1528629", "revid": "101411", "url": "https://it.wikipedia.org/wiki?curid=1528629", "title": "ACF Fiorentina 1962-1963", "text": ""}
{"id": "1528630", "revid": "101411", "url": "https://it.wikipedia.org/wiki?curid=1528630", "title": "ACF Fiorentina 1963-1964", "text": ""}
{"id": "1528631", "revid": "101411", "url": "https://it.wikipedia.org/wiki?curid=1528631", "title": "ACF Fiorentina 1964-1965", "text": ""}
{"id": "1528632", "revid": "101411", "url": "https://it.wikipedia.org/wiki?curid=1528632", "title": "ACF Fiorentina 1965-1966", "text": ""}
{"id": "1528634", "revid": "547034", "url": "https://it.wikipedia.org/wiki?curid=1528634", "title": "Ludwig M\u00fcller (calciatore)", "text": "Difensore, vinse la Bundesliga per tre volte: con il nel 1967-1968 e con il Borussia M\u00f6nchengladbach nel 1969-1970 e nel 1970-1971.\nDal 1964 al 1975 furono 314 le sue presenze e 26 i suoi gol in Bundesliga.\nCarriera.\nClub.\nHassfurt (1950-1964).\nLudwig M\u00fcller cominci\u00f2 a giocare a calcio nella Bassa Franconia, nel settore giovanile dell'Hassfurt. A vent'anni conobbe insieme alla sua squadra la promozione nella Zweite Liga S\u00fcd. In due stagioni (1961-1962 e 1962-1963) acquis\u00ec una buona esperienza nella seconda divisione. Nel 1963-1964, con la riforma del campionato tedesco di calcio, gioc\u00f2 nella neo-costituita Bundesliga, precisamente nella lega di Baviera, sempre con la maglia dell'Hassfurt. All'epoca le leghe regionali erano direttamente subordinate alla Bundesliga o \"lega federale\". Nell'estate 1964 fu acquistato dal Club-Pr\u00e4sidium di Norimberga.\nNorimberga (1964-1969).\nL'ambizioso difensore inizi\u00f2 la sua carriera in Bundsliga con il del nuovo tecnico Gunther Baumann, che aveva rilevato Herbert Widmayer il 1\u00ba novembre 1963. Nella stagione 1964-1965 la squadra bavarese ottenne il sesto posto in classifica e \"Luggi\" totalizz\u00f2 28 presenze, formando insieme allo stopper Ferdinand Wenauer la coppia di difesa titolare. Dal 3 gennaio 1967 l'allenatore era Max Merkel, che nel 1966-1967 guid\u00f2 la compagine del Norimberga al decimo posto. Ludwig M\u00fcller collezion\u00f2 27 presenze.\nNel 1967-1968 Merkel riusc\u00ec a traghettare la squadra verso il successo finale in Bundesliga, con una cavalcata in cui M\u00fcller si distinse come roccioso difensore titolare, avendo raccolto 37 presenze. L'attacco del Norimberga, composto da Zvedzan Cebinac, Heinz Strehl, Franz Brungs, August Starek e Georg Volkert fu l'artefice principale di una stagione molto fruttuosa, che conobbe l'apice con la netta vittoria per 7-3 contro il . M\u00fcller gioc\u00f2 titolare (33 presenze).\nNell'annata successiva (1968-1969) Merkel mise mano ad un radicale rinnovamento del parco giocatori, ma alla fine la squadra retrocesse clamorosamente in seconda divisione da campione in carica. La discesa divenne ufficiale il 7 giugno 1969 dopo la sconfitta per 3-0 contro il Colonia. Ludwig M\u00fcller aveva totalizzato 136 presenze e 10 reti con la squadra tra il 1964 e il 1969.\nBorussia M\u00f6nchengladbach (1969-1972).\nNell'estate 1969 M\u00fcller fu ingaggiato dal Borussia M\u00f6nchengladbach di Hennes Weisweiler, che volle in squadra anche un altro difensore, Klaus-Dieter Sieloff dello . Nel 1969-1970 e nel 1970-1971 per il \"Gladbach\" arrivarono due titoli nazionali, ottenuti grazie ad un gioco offensivo e spettacolare, ma anche grazie ad una difesa solida. In entrambe le annate M\u00fcller scese in campo complessivamente 67 volte.\nIl 4 novembre 1970 la compagine di Weisweiler affront\u00f2 l'Everton a Goodison Park negli ottavi di finale della Coppa dei Campioni, di fronte a 45.000 spettatori. Dopo l'1-1 dei tempi supplementari, ai rigori l'errore di \"Luggi\" al quinto tiro fu decisivo per il passaggio del turno da parte degli inglesi. M\u00fcller era presente anche nella celebre \"Partita della lattina\", l'incontro tra il Borussia neo-campione di Germania e i campioni d'Italia dell'Inter nella gara di andata degli ottavi di finale dell'edizione 1971-1972 della Coppa dei Campioni, giocata il 20 ottobre 1971 a M\u00f6nchengladbach. Il 7-1 finale in favore dei tedeschi fu annullato dalla decisione dell'UEFA, poich\u00e9 l'attaccante dell'Inter Roberto Boninsegna era stato colpito da una lattina proveniente dagli spalti. La ripetizione del match, disposta per il 1\u00ba dicembre a Berlino, termin\u00f2 con la vittoria degli italiani per 4-2 e vide il serio infortunio di M\u00fcller, costretto a restare inattivo per 9 mesi dopo uno scontro con Boninsegna occorso all'89\u00ba minuto. Il difensore riusc\u00ec, dunque, a collezionare appena 14 presenze e 3 reti nella stagione 1970-1971.\nIn vista della stagione campionato 1971-1972, a causa dell'ascesa di difensori quali Rainer Bonhof, Bleidick, Rosenthal, Sieloff, Surau, Berti Vogts e Hans-J\u00fcrgen Wittkamp, M\u00fcller decise di trasferirsi all' per trovare maggiore spazio.\nLasci\u00f2 il club con un bilancio di 82 presenze e 6 gol in Bundesliga.\nHertha Berlino (1972-1975).\nIl 7 ottobre 1972 debutt\u00f2 con l'Hertha in occasione di un pareggio per 1-1 contro il . Con Erich Beer e Lorenz Horr form\u00f2 l'ossatura del reparto arretrato della formazione berlinese, con cui totalizz\u00f2 97 presenze e 10 gol in Bundesliga. Nella sua ultima partita da professionista, il 14 giugno 1975 contro il all'Olympiastadion, trasform\u00f2 in gol un calcio di rigore che fiss\u00f2 il risultato sul 3-0.\nNazionale (1965-1969).\nEsord\u00ec con la il 25 maggio 1965 a Friburgo contro l'Inghilterra. Durante la partita, vinta per 1 a 0, il difensore guard\u00f2 le spalle agli attaccanti Siegfried Held, Johannes L\u00f6hr e Horst Wild. Dopo aver vinto il campionato tedesco del 1968, gioc\u00f2 con la nazionale, sotto la guida del tecnico Helmut Sch\u00f6n.\nDurante gli incontri contro Inghilterra e Brasile del 1 e 16 giugno del 1968, costitu\u00ec, con Klaus Fichtel e Wolfgang Weber, la linea di difesa tedesca; i due successi, 1 a 0 e 2 a 1, portarono il terzetto alla notoriet\u00e0. Nel girone dei Club 1968/69, il trio ebbe occasione di giocare insieme ancora tre partite in nazionale.\nNon \u00e8 facile capire perch\u00e9 nel corso dei campionati del 1970 e 1971, Ludwig M\u00fcller sia stato convocato solo una volta da M\u00f6nchengladbach, in occasione della partita contro la Bulgaria a Sofia il 24 settembre del 1969.\nLa nazionale tedesca contava, in occasione del Campionato del mondo 1970 numerosi titolari fissi, quali Willi Schulz e Karl-Heinz Schnellinger, Wolfgang Weber e Klaus Fichtel, o K\u00f6nner e Franz Beckenbauer, che giocava libero nel Bayern Monaco. Per il coriaceo stopper Ludwig M\u00fcller, non c'era semplicemente pi\u00f9 posto nella formazione tedesca di Messico 1970."}
{"id": "1528635", "revid": "46291", "url": "https://it.wikipedia.org/wiki?curid=1528635", "title": "Euphorbia brachyphylla", "text": "Euphorbia brachyphylla \u00e8 una pianta appartenente alla famiglia delle Euphorbiaceae diffusa in Madagascar.\nIl suo habitat \u00e8 costituito da zone rocciose.\nConservazione.\nLa \"IUCN Red List\" classifica \"E. brachyphylla\" come specie in pericolo di estinzione (\"Endangered\").\nLa specie \u00e8 inserita nell'Appendice II della \"Convention on International Trade of Endangered Species\" (CITES)."}
{"id": "1528637", "revid": "767487", "url": "https://it.wikipedia.org/wiki?curid=1528637", "title": "S\u0103rma\u0219u", "text": "S\u0103rma\u0219u (in ungherese \"Nagys\u00e1rm\u00e1s\") \u00e8 una citt\u00e0 della Romania di 7.581 abitanti (2007), ubicata nel distretto di Mure\u0219, nella regione storica della Transilvania.\nFanno parte dell'area amministrativa anche le localit\u00e0 di Balda, Larga, Moru\u021b, S\u0103rm\u0103\u0219el, S\u0103rm\u0103\u0219el-Gar\u0103, Titiana e Vi\u0219inelu.\nS\u0103rma\u0219u ha ottenuto lo \"status\" di citt\u00e0 il 30 settembre 2003.\nPur non essendo la zona mai stata oggetto di ricerche sistematiche, alcuni ritrovamenti casuali di reperti segnalano la presenza di insediamenti umani fin dal tardo Neolitico.\nIl primo documento scritto che cita S\u0103rma\u0219u \u00e8 datato 10 aprile 1329: in tale documento, un atto elaborato dalla corte ungherese in cui si concede al nobile \u0218tefan Pog\u00e1ny il dominio sulla zona in cambio di suoi possedimenti in Slovacchia, la citt\u00e0 viene indicata come punto di confine con i domini vicini. In un successivo documento emesso nel 1348 da Luigi I d'Ungheria, il possedimento viene donato alla nobile famiglia Juc; in tale documento si parla del possedimento come \"Terra nobilium de Swk Sarmas\"."}
{"id": "1528639", "revid": "287204", "url": "https://it.wikipedia.org/wiki?curid=1528639", "title": "Sarmasu", "text": ""}
{"id": "1528647", "revid": "101411", "url": "https://it.wikipedia.org/wiki?curid=1528647", "title": "ACF Fiorentina 1974-1975", "text": ""}
{"id": "1528649", "revid": "1573940", "url": "https://it.wikipedia.org/wiki?curid=1528649", "title": "Chiesa di Sant'Agostino (Volterra)", "text": "La chiesa di Sant'Agostino si trova a Volterra, in provincia di Pisa, diocesi di Volterra.\nDal 2017 \u00e8 sede del Museo diocesano di Volterra.\nStoria e descrizione.\nCostruita nel XIII secolo, ad un'unica navata, secondo la tipologia delle fabbriche a capanna proprie degli ordini mendicanti, sul terreno donato dal comune di Volterra agli eremitani di Sant'Agostino di Montecatini Val di Cecina, dove officiavano la cappella di Santa Lucia; fu trasformata in tre navate con volta nella prima met\u00e0 del XVIII secolo, quando ricev\u00e9 anche l'attuale facciata.\nNella controfacciata si trova il monumento sepolcrale di Alessandro Riccobaldi Del Bava, del 1523; fra le altre opere, una croce dipinta su tavola sagomata del XIII secolo; un affresco con la \"Madonna col Bambino\" di Cenni di Francesco (XIV secolo); una \"Piet\u00e0\" in terracotta dipinta attribuita a Zaccaria Zacchi; \"San Tommaso di Villanuova e santa Chiara da Montefalco oranti\" di Baldassarre Franceschini (XVII secolo); un frammento di affresco con il \"Crocifisso con la Vergine e san Romualdo\" attribuito a Stefano di Antonio Vanni (XV secolo), qui trasportato dopo lo stacco dal refettorio dell'abbazia dei Santi Giusto e Clemente."}
{"id": "1528654", "revid": "101411", "url": "https://it.wikipedia.org/wiki?curid=1528654", "title": "ACF Fiorentina 1980-1981", "text": ""}
{"id": "1528655", "revid": "101411", "url": "https://it.wikipedia.org/wiki?curid=1528655", "title": "ACF Fiorentina 1981-1982", "text": ""}
{"id": "1528656", "revid": "101411", "url": "https://it.wikipedia.org/wiki?curid=1528656", "title": "ACF Fiorentina 1982-1983", "text": ""}
{"id": "1528658", "revid": "101411", "url": "https://it.wikipedia.org/wiki?curid=1528658", "title": "ACF Fiorentina 1995-1996", "text": ""}
{"id": "1528659", "revid": "101411", "url": "https://it.wikipedia.org/wiki?curid=1528659", "title": "ACF Fiorentina 1999-2000", "text": ""}
{"id": "1528660", "revid": "582484", "url": "https://it.wikipedia.org/wiki?curid=1528660", "title": "Aggettivo sostantivato", "text": ""}
{"id": "1528661", "revid": "101411", "url": "https://it.wikipedia.org/wiki?curid=1528661", "title": "ACF Fiorentina 2000-2001", "text": ""}
{"id": "1528662", "revid": "154639", "url": "https://it.wikipedia.org/wiki?curid=1528662", "title": "Comportamento collettivo", "text": "Il comportamento collettivo un comportamento sociale pi\u00f9 o meno spontaneo che numerosi individui manifestano al medesimo tempo, in presenza di un medesimo stimolo o di situazioni affini, siano essi riuniti in un luogo, come avviene tipicamente con la folla, oppure fisicamente separati e dispersi, come avviene con i movimenti sociali o, in un ambito pi\u00f9 ristretto, con la moda.\nClassificazione.\nI tipi di comportamento collettivo sono innumerevoli, e non esistono classificazioni realmente soddisfacenti. Il modo pi\u00f9 semplice per distinguere i comportamenti collettivi gli uni dagli altri consiste nell'attenersi alla forma manifesta che assumono, poich\u00e9 ad essa corrisponde solitamente una particolare modalit\u00e0 di svolgimento: fughe in massa; moti di piazza; mode e manie per oggetti, persone, capi d'abbigliamento, cibi; raduni, assemblee, revival culturali e religiosi; violenze collettive, linciaggi; movimenti sociali, ecc.\nUna classificazione dei comportamenti collettivi potrebbe essere la seguente:\nUn posto speciale tra i comportamenti collettivi occupa la diceria o rumor. La diceria - susseguirsi di voci incontrollate, in parte vere in parte false, ma senza la possibilit\u00e0 di distinguere tra il falso ed il vero - pu\u00f2 costituire da sola un comportamento collettivo, ed esaurirsi senza accompagnarsi ad altre forme di comportamento manifesto. Altre volte la diceria costituisce invece il principale sistema di informazione tra individui coinvolti in un comportamento collettivo, come avviene, in modo caratteristico, negli episodi di panico di origine economica, bellica, o catastrofica."}
{"id": "1528664", "revid": "474175", "url": "https://it.wikipedia.org/wiki?curid=1528664", "title": "Tempio di Augusto e Livia", "text": "Il tempio di Augusto e Livia \u00e8 un tempio romano situato a Vienne, nel dipartimento francese dell'Is\u00e8re.\nStoria.\nIl tempio venne eretto in due fasi nel foro cittadino negli anni tra il 20 e il 10 a.C. e poi nel 40 d.C. dai cittadini della colonia romana di \"Vienna\" (da non confondenre con l'attuale Vienna, chiamata allora \"Vindobona\"), e fu dedicato alla Dea Roma e ad Augusto, come testimonia l'iscrizione incisa sul fregio: \"\", \"a Roma e a Cesare Augusto, figlio del Divo (Cesare)\". Si tratta dunque di un tempio dedicato al culto imperiale, nelle forme adottate dalla propaganda augustea nelle province occidentali, in cui si preferiva evitare un culto rivolto troppo esplicitamente alla sua sola persona.\nNel 41, durante il regno di Claudio, che era nato nella vicina \"Lugdunum\" (odierna Lione), il tempio venne dedicato anche alla moglie di Augusto, Livia, divinizzata dopo la sua morte, e fu aggiunta un'ulteriore iscrizione sull'architrave: \"\", \"e alla diva Augusta\".\nVenne trasformato in una chiesa probabilmente gi\u00e0 durante il V secolo, assumendo il nome di Sainte-Marie-la-Vieille o N\u00f4tre-Dame-de-la-Vie, nonostante le prime notizie documentate risalgano all'XI secolo. Il riutilizzo dell'edificio comport\u00f2 la soppressione della cella e la chiusura degli spazi tra le colonne del peristilio. Vennero inoltre aperte una porta e alcune finestre.\nDurante la rivoluzione francese la chiesa venne sconsacrata e trasformata in tempio della Ragione, per poi venire trasformata in un tribunale. Dopo essere diventato luogo di ritrovo per il commercio, l'edificio divenne, dal 1822, sede di un museo e di una biblioteca. Tra il 1853 e il 1870 vi furono condotti lavori di restauro che diedero al monumento il suo aspetto attuale: fu ricostruita la cella del tempio romano, secondo uno dei tre progetti presentati per il restauro, e furono eliminate le aggiunte medioevali; l'edificio fu inoltre isolato al centro di una piazza, demolendo le costruzioni che vi si erano addossate.\nArchitettura.\nIl tempio \u00e8 del tipo periptero \"sine postico\", ossia con colonnato sulla fronte e sui lati, ma non sul retro. Sono presenti sei colonne sulla fronte (tempio esastilo) e sei sui lati lunghi, a cui si aggiunge un ultimo intercolumnio sul fondo, sostituito da un muro pieno con pilastri.\nIl tempio innalzato su un podio, \u00e8 di ordine corinzio ed \u00e8 realizzato in pietra locale ricoperta di stucco ad imitazione del marmo. La trabeazione presenta una cornice con mensole ed \u00e8 priva di decorazioni. Il tetto \u00e8 stato ricostruito in epoca moderna, ma nonostante le trasformazioni subite si tratta di uno dei templi romani meglio conservati, insieme alla Maison Carr\u00e9e di N\u00eemes e al Pantheon e al tempio di Portuno di Roma."}
{"id": "1528666", "revid": "1983283", "url": "https://it.wikipedia.org/wiki?curid=1528666", "title": "Profilina", "text": "La profilina \u00e8 una proteina che si lega all'actina, implicata nella ristritturazione e nel processo di \"turn-over\" del citoscheletro. Si trova nella maggior parte delle cellule di tutti gli organismi eucarioti.\nLa sua importanza \u00e8 dovuta alla funzione di controllo (sia spaziale che temporale) della crescita dei microfilamenti di actina, essenziale nel processo del movimento e delle variazioni delle forme cellulari. Pi\u00f9 in generale, la ristrutturazione dei filamenti di actina \u00e8 importante per lo sviluppo degli organi, per la cicatrizzazione delle ferite e per l'azione difensiva delle cellule del sistema immunitario.\nLa profilina si lega a sequenze proteiche ricche in prolina; numerosi sono i bersagli di legame delle profiline (oltre 50), molti dei quali legati alla regolazione dell'actina, ma alcuni coinvolti nelle attivit\u00e0 a livello del nucleo correlate allo splicing dell'mRNA.\nSi lega inoltre ad alcune varianti dei fosfolipidi della membrana cellulare, sequestrata in una forma inattiva, da cui pu\u00f2 successivamente essere rilasciata grazie all'azione dell'enzima fosfolipasi C.\nLa profilina \u00e8 il principale allergene presente nella betulla, nell'erba e in altri pollini."}
{"id": "1528667", "revid": "1543377", "url": "https://it.wikipedia.org/wiki?curid=1528667", "title": "Samia (Zinder)", "text": "Samia \u00e8 una localit\u00e0 del Niger, nel comune rurale di Ganganra nella regione di Zinder, nella parte meridionale del Paese, nei pressi del capoluogo regionale Zinder."}
{"id": "1528668", "revid": "773636", "url": "https://it.wikipedia.org/wiki?curid=1528668", "title": "Chiesa di Sant'Alessandro (Volterra)", "text": "La chiesa di Sant'Alessandro si trova a Volterra, in provincia di Pisa, diocesi di Volterra.\nStoria.\nDi fondazione antichissima, tanto da essere ritenuta costruita sulle fondamenta di un tempio pagano, fu consacrata nel 1120 da papa Callisto II.\nDescrizione.\nCostruita in conci di arenaria, la chiesa si presenta oggi come un edificio a capanna, coperto da un soffitto a capriate e terminante con un coro quadrangolare; una loggia, costruita nel XVI secolo, nasconde parte della facciata che \u00e8 ingentilita da tre ampie arcate che si impostano su semipilastri con semicolonna addossata; nella centrale si apre il portale, in quelle laterali rombi gradonati, mentre sul fianco sinistro dell'edificio una lunetta del secolo XIII con scena di caccia sovrasta un piccolo portale murato.\nNell'interno si conserva una \"Croce\" dipinta, su tavola, opera di artista toscano, databile al XII secolo.\nVi sono poi due tavole raffiguranti le sante Attinia e Greciniana, parti superstiti del grandioso altare realizzato da Cosimo Daddi nel XVI secolo intorno alla \"Vergine del Cavallaro\".\nNella parete destra del presbiterio \u00e8 inserito un tabernacolo del XV secolo proveniente dalla pieve dei Santi Pietro e Paolo a Coiano, sita in Valdelsa, nel comune di Castelfiorentino, ma appartenente alla diocesi di Volterra."}
{"id": "1528674", "revid": "1075510", "url": "https://it.wikipedia.org/wiki?curid=1528674", "title": "Bonaventura Corti", "text": "Biografia.\nBonaventura Corti nacque a Viano il 26 febbraio 1729, da Giulio, ricco possidente e Vittoria Bondioli; rimase orfano di entrambi i genitori in tenera et\u00e0, venne affidato alle cure di un parente ecclesiastico e nel 1740 fu avviato al sacerdozio.\nI suoi studi nel seminario di Reggio Emilia, retto dai Gesuiti, gli garantirono una buona preparazione scientifica. \nNel 1754 divenne sacerdote e di li a poco venne nominato professore di metafisica e di geometria nello stesso seminario.\nA Reggio il Corti cominci\u00f2 a interessarsi anche di fisica e meteorologia.\nNel 1757 pubblic\u00f2 presso l'Accademia degli Ipocondriaci una dissertazione dal titolo \"Cercasi l'opinione pi\u00f9 verosimile intorno alle comete\".\nNel 1768 subentr\u00f2 a Lazzaro Spallanzani, che l'anno precedente era stato chiamato all'Universit\u00e0 di Modena, come professore di Fisica all'Universit\u00e0 di Reggio Emilia. \nDal 1772 cominci\u00f2 una serie di studi di argomento biologiche, ottenendo risultati notevoli nello studio delle Tremelle, dei Rotiferi, dei Ciliophora e soprattutto delle alghe Charophyceae; nello stesso anno, Corti fece notevoli osservazioni sulle cosiddette \"correnti della linfa\" nelle alghe Charophyceae. \nNel 1774 pubblica \"Osservazioni microscopiche sulla Tremella e sulla circolazione del fluido in una pianta acquajuola dell'abate Bonaventura Corti professore di fisica nel collegio di Reggio\"; nel 1839 quest'opera verr\u00e0 riconosciuta da Hugo von Mohl come la prima descrizione del protoplasma cellulare, divenendo un lavoro molto importante per la definizione della teoria cellulare. \nBonaventura Corti fu Rettore della chiesa di SS. Nazario e Celso e confessore, elemosiniere e confessore della duchessa di Modena e Reggio Maria Teresa Cybo-Malaspina.\nMor\u00ec il 3 febbraio 1813 a Reggio Emilia."}
{"id": "1528684", "revid": "1318658", "url": "https://it.wikipedia.org/wiki?curid=1528684", "title": "Covered warrant", "text": "Il covered warrant \u00e8 uno strumento finanziario quotato in Borsa che conferisce la facolt\u00e0 di sottoscrivere l'acquisto (\"Call covered warrant\", opzione Call) o la vendita (\"Put covered warrant\", opzione put) di una certa attivit\u00e0 finanziaria sottostante ad un prezzo e ad una scadenza stabilita. Peraltro ne esistono una tipologia pi\u00f9 semplice, i cd. covered warrants plain vanilla, ed una pi\u00f9 complessa che combina fra loro pi\u00f9 opzioni di acquisto o di vendita, i cd. covered warrants strutturati o esotici.\nA differenza del semplice Warrant pu\u00f2 avere come attivit\u00e0 sottostanti oltre alle azioni anche obbligazioni, indici azionari o obbligazionari o panieri di titoli, valute o tassi di interesse. Inoltre, mentre la classica opzione si configura come un contratto concluso tra due parti con esigenze opposte, il covered warrant non \u00e8 un contratto, bens\u00ec un semplice titolo, emesso da intermediari finanziari.\nIn Italia \u00e8 scambiato sul mercato SEDEX.\nIl prezzo del covered warrant \u00e8 influenzato dalla sua vita residua e dalla volatilit\u00e0 dell'attivit\u00e0 sottostante oltre che dal livello dell'attivit\u00e0 sottostante, dai dividendi e dal tasso di interesse \"free-risk\" del mercato.\nI \"covered warrant\" seguono l'andamento dell'azione o dell'attivit\u00e0 sottostante amplificandone le variazioni (quindi eventualmente incrementando notevolmente i rendimenti o le perdite). Questo \u00e8 il cosiddetto \"effetto leva\", infatti per ottenere la stessa esposizione, un investimento in \"covered warrant\" richiede solo una frazione del capitale che sarebbe necessario per un investimento diretto nel sottostante. Questo li rende ottimi strumenti da utilizzare come assicurazione in caso di perdite negli investimenti del sottostante. Il \"covered warrant\" \u00e8, quindi, utilizzato professionalmente come un'assicurazione contro le perdite del sottostante e non come forma di investimento. La struttura del mercato degli stessi \u00e8 concepita per evitare speculazioni di piccoli e medi investitori. Ne possono comunque trarre profitto speculativo manager di aziende quotate in borsa capaci di muovere grossi capitali e tutto ci\u00f2 a discapito degli istituti finanziari.\nI covered warrant, in base alla possibilit\u00e0 di esercitare il titolo, si dividono in:\nA seconda della differenza tra il prezzo del sottostante e lo strike price (prezzo di esercizio), il covered warrant pu\u00f2 essere:\nLe principali emittenti sul mercato sono Vontobel, Unicredit, Soci\u00e9t\u00e9 g\u00e9n\u00e9rale."}
{"id": "1528686", "revid": "773636", "url": "https://it.wikipedia.org/wiki?curid=1528686", "title": "Chiesa di Sant'Andrea Apostolo (Volterra)", "text": "La chiesa di Sant'Andrea Apostolo si trova a Volterra, in provincia di Pisa, diocesi di Volterra.\nIl complesso monastico degli Olivetani, intitolato a Sant'Andrea Apostolo, fu costruito nel XIV secolo; la chiesa, gi\u00e0 esistente nel XII secolo, \u00e8 indicata \"in postierla\" perch\u00e9 costruita presso una piccola porta nel ricorso del circuito murario etrusco del V secolo a.C.\nOggi \u00e8 sede del seminario vescovile.\nLa chiesa, ad un'unica navata, costituisce l'unico esempio di stile barocco all'interno del circuito murario di Volterra con i suoi stucchi del XVIII secolo, le strutture architettoniche e gli ornamenti degli altari e delle cappelle.\nAl suo interno spicca una \"Madonna con Bambino\" di Taddeo di Bartolo sull'altare della cappella dei seminaristi. \nVi sono anche opere del volterrano Giuseppe Arrighi, scolaro di Baldassarre Franceschini, e del senese Francesco Vanni; pregevoli gli intagli degli stalli del coro e la cattedra di foggia gotica, ma del XV secolo."}
{"id": "1528692", "revid": "110157", "url": "https://it.wikipedia.org/wiki?curid=1528692", "title": "Chiesa di Santa Chiara (Volterra)", "text": "La chiesa di Santa Chiara si trova a Volterra, in provincia di Pisa, diocesi di Volterra.\nStoria e descrizione.\nFu realizzata da Giulio Parigi nel 1602 con un'elegante loggia nel luogo dove anticamente sorgeva il monastero di San Giovanni Evangelista in Orticasso.\nIn questa chiesa si trova un ciborio in alabastro realizzato da Raffaello Curradi nel 1630 per la chiesa dei cappuccini: si tratta di uno dei migliori esemplari della grande produzione di cibori in alabastro che si ebbe a Volterra tra il Cinque e il Seicento e che oggi risultano essere per lo pi\u00f9 dispersi.\nAccanto alla chiesa, nel soppresso convento delle monache Clarisse, ha sede una casa di riposo."}
{"id": "1528701", "revid": "22416", "url": "https://it.wikipedia.org/wiki?curid=1528701", "title": "Stazione di Olbia", "text": "La stazione di Olbia, gi\u00e0 \"stazione di Terranova Pausania\", \u00e8 una stazione ferroviaria situata lungo la ferrovia Cagliari-Golfo Aranci, al servizio della citt\u00e0 di Olbia.\nStoria.\nL'impianto nacque nell'ultima parte dell'Ottocento col nome di \"Terranova Pausania\" (questo il nome all'epoca di Olbia), periodo di costruzione della ferrovia di collegamento tra Cagliari e i porti della Gallura, portata avanti per conto della Compagnia Reale delle Ferrovie Sarde, che sar\u00e0 il primo gestore dello scalo.\nLa stazione fu inaugurata il 15 marzo 1881, in contemporanea al tronco della linea avente origine dallo scalo di Monti. Nel giro di poche settimane fu aperta al traffico anche la prosecuzione della ferrovia avente termine nel capolinea designato nell'originario porto olbiese dell'Isola Bianca, raggiunto dai treni dal 1\u00ba maggio di quello stesso anno. \nTuttavia rispetto al progetto originario della linea sopraggiunse l'esigenza di prolungare la strada ferrata sino alla vicina Golfo Aranci, in cui era stato deciso di spostare l'attracco dei piroscafi passeggeri. Ci\u00f2 comport\u00f2 la costruzione di un'ulteriore porzione di ferrovia che dalla stazione di Terranova sarebbe poi giunta alle banchine del porto golfarancino: l'inaugurazione avvenne il 1\u00ba luglio 1883, e l'apertura di questa tratta cre\u00f2 a pochi metri dallo scalo di Terranova una biforcazione della linea, che a ovest proseguiva per Golfo Aranci, mentre a est raggiungeva il vicino porto dell'Isola Bianca. Il porto olbiese tuttavia ridivenne lo scalo marittimo di riferimento qualche decennio dopo, e un nuovo tronco ferroviario dalla stazione verso il nuovo molo dell'Isola Bianca fu inaugurato il 28 gennaio 1920, poche settimane dopo il passaggio dello scalo di Terranova Pausania alla gestione delle Ferrovie dello Stato.\nLa stazione di Olbia (che prese tale nome nel 1940) tuttavia continu\u00f2 a essere capolinea di molti treni negli anni a venire. Danneggiato dalle incursioni aeree alleate durante la seconda guerra mondiale, negli anni settanta lo scalo fu inoltre potenziato per quanto riguarda il servizio merci, con la realizzazione di un nuovo terminal situato nell'area delle rimesse dell'impianto, al fine anche di ridurre l'attivit\u00e0 dei passaggi a livello presenti nel tragitto tra quest'area e quella del fabbricato viaggiatori, nei pressi del quale erano originariamente situate le vecchie strutture per il servizio merci. Il 27 maggio 2000 a seguito di lavori stradali venne chiusa la linea che dalla stazione portava verso lo scalo ferroviario di Olbia Marittima Isola Bianca: tale bretella fu chiusa temporaneamente per permettere l'effettuazione dei cantieri, salvo poi non venire pi\u00f9 ripristinata e riaperta al traffico ferroviario. Dal 2001 l'impianto \u00e8 gestito da Rete Ferroviaria Italiana.\nNegli anni dieci del XXI secolo si decise di arretrare il terminal passeggeri realizzando una nuova struttura nell'area precedentemente occupata dallo scalo merci della stazione, col fine principale di ridurre il numero di chiusure dei passaggi a livello nel centro cittadino riducendo i problemi di traffico. La nuova stazione, denominata Olbia Terranova, attivata nel mese di settembre 2021, \u00e8 stata inaugurata il 16 dicembre 2021.\nStrutture e impianti.\nLo scalo, avente una configurazione di stazione passante lungo la Dorsale Sarda, presenta uno schema del piano del ferro che comprende due fasci binari: quello pi\u00f9 a nord, dotato di sei binari, \u00e8 situato nell'area del fabbricato viaggiatori ed ha i binari dall'uno al tre attrezzati per il servizio di trasporto pubblico, mentre i binari quattro cinque e sei (gli ultimi due annegati nel cemento) sono impiegati per la sosta di rotabili. Dal secondo binario aveva origine la breve linea per Olbia Marittima Isola Bianca, ancora presente ma interrotta a met\u00e0 tracciato dal 2000 e non pi\u00f9 ripristinata, dal binario tre invece la linea prosegue in direzione Golfo Aranci. La parte nord di questo fascio comprendeva inoltre ulteriori binari tronchi, dismessi nel corso degli anni.\nIl fascio sud della stazione, raccordato al precedente da due binari, comprende le infrastrutture dello scalo merci e delle rimesse dell'impianto: queste ultime sono dotate di quattro tronchini per il rimessaggio del materiale rotabile, ed occupano la parte occidentale dell'area in cui si trova inoltre la torre dell'acqua della stazione. Per quanto riguarda lo scalo merci, in disuso stante la cancellazione del servizio di treni merci in Sardegna, \u00e8 dotato di un'area intermodale con complessivi nove tronchini, oltre alla presenza di un piano caricatore, di un magazzino, e di altre infrastrutture di servizio. Sempre in quest'area il binario di corsa \u00e8 affiancato da ulteriori binari passanti, che poi confluiscono nel primo in direzione Cagliari. Tutti i binari della stazione sono a scartamento da 1435\u00a0mm.\nAltri edifici sono situati nei pressi dell'area passeggeri: la stazione \u00e8 dotata di un fabbricato viaggiatori a due piani pi\u00f9 tetto a falde in laterizi, costituito da una parte centrale e da due corpi laterali con sviluppo sul solo piano terra. La costruzione, situata a sud-est del terminal passeggeri, \u00e8 affiancata da un piccolo fabbricato per i servizi igienici sul lato in direzione Cagliari, mentre al fianco opposto trovano posto due fabbricati di servizio (uno dei quali esteso su due piani), oltre ad un ex magazzino merci con relativo piano caricatore (dismesso) situato in un'area della stazione riconvertita a parcheggio a pagamento, gestito da Metropark, societ\u00e0 anch'essa del gruppo FS. Ulteriori locali per l'uso ferroviario si trovano all'altezza del bivio per il tronco ancora armato della linea per Olbia Marittima Isola Bianca, nonch\u00e9 di fronte al fabbricato viaggiatori, all'estremit\u00e0 opposta del fascio binari.\nDal punto di vista del traffico la stazione rientra nella giurisdizione dell'impianto di Olbia Terranova, la cui Dirigenza Movimento gestisce la circolazione dei treni nello scalo, compito che sino al 2021 veniva espletato in loco.\nMovimento.\nL'impianto \u00e8 servito da Trenitalia, i cui treni regionali consentono il collegamento con le varie localit\u00e0 raggiunte dalla Dorsale Sarda, oltre che con gli impianti ferroviari del Sassarese.\nServizi.\nLa stazione \u00e8 classificata commercialmente da Rete Ferroviaria Italiana in categoria \"silver\", ed \u00e8 dotata di infrastrutture che permettono l'accessibilit\u00e0 a persone con disabilit\u00e0 di tipo motorio e visivo. L'accesso ai binari \u00e8 garantito da due banchine, una dotata di pensilina affiancata al fabbricato viaggiatori ed al servizio del binario uno, l'altra comune ai binari due e tre, raggiungibile tramite passerelle sul binario uno. Altre passerelle sui binari tre e quattro consentono inoltre di raggiungere gli accessi all'impianto dalla via D'Annunzio.\nNel fabbricato viaggiatori sono ospitati i servizi all'utenza, tra cui una biglietteria a sportello ed una automatizzata e una sala d'attesa. I servizi igienici sono situati in un fabbricato affiancato a quello principale.\nInterscambi.\nNella vicina via d'Annunzio effettuano fermata i mezzi dell'ASPO, che espletano i collegamenti urbani su gomma in citt\u00e0."}
{"id": "1528704", "revid": "1378703", "url": "https://it.wikipedia.org/wiki?curid=1528704", "title": "The Umbersun", "text": "The Umbersun \u00e8 il terzo album del gruppo Dark ambient austro-francese Elend, prodotto e distribuito nel 1998."}
{"id": "1528705", "revid": "773636", "url": "https://it.wikipedia.org/wiki?curid=1528705", "title": "Oratorio della Visitazione (Volterra)", "text": "L'oratorio della Visitazione (o della Madonnina) si trova a Volterra, in provincia di Pisa, diocesi di Volterra.\nStoria e descrizione.\nLa piccola costruzione, preceduta da un elegante portico con colonne in pietra, fu eretta nel 1471 per proteggere un tabernacolo stradale nel quale \u00e8 affrescata una \"Madonna con il Bambino tra santi e angeli\", attribuita a Stefano di Antonio Vanni (XV secolo).\nCome recita una lapide in marmo posta sulla facciata della chiesetta, la costruzione fu eretta come riparazione per il gesto sacrilego di un passante che scagli\u00f2 pietre contro l'immagine della Madonna colpendola nel volto dove, ancora oggi, \u00e8 ben visibile un livido. Per questo l'oratorio \u00e8 detto anche della Madonna del livido.\nL'oratorio, che ha subito diversi restauri, \u00e8 stato sempre molto amato dai volterrani; vi si celebra la festa una volta all'anno, il 31 maggio, con una processione notturna che dalla chiesa di San Michele si snoda fino all'oratorio, ubicato vicino al cimitero cittadino."}
{"id": "1528707", "revid": "71433", "url": "https://it.wikipedia.org/wiki?curid=1528707", "title": "Bobby Farrelly", "text": ""}
{"id": "1528708", "revid": "1728", "url": "https://it.wikipedia.org/wiki?curid=1528708", "title": "Tempio di Giano", "text": "Il Tempio di Giano era un luogo di culto nel Foro romano, fin dai tempi del secondo re di Roma, Numa Pompilio. \nStoria e descrizione.\nEra situato a cavallo dell'Argileto (la strada che separa la Basilica Emilia dalla Curia) allontanandosi dalla piazza in direzione della Subura ed era composto essenzialmente da un arco a due ingressi.\nQuesto arco era il pi\u00f9 antico e importante santuario di Giano, la divinit\u00e0 romana bifronte che proteggeva ogni ingresso e ogni inizio. La statua della divinit\u00e0 era collocata al centro del passaggio, che forse era un'antica porta cittadina. Dell'edificio resta solo una traccia in una moneta di Nerone.\nSecondo Servio, l'edificio venne distrutto sotto Domiziano e sostituito da un arco quadrifonte, gi\u00e0 al centro del vicino Foro Transitorio.\nIl tempio veniva chiuso durante i periodi di pace come avvenne durante il regno di Numa Pompilio (715 a.C. - 673 a.C.), nel primo consolato di Tito Manlio Torquato (235 a.C.) e nel corso dei principati di Augusto (10 a.C.) e di Nerone, secondo la testimonianza di Svetonio.\nIl tempio venne aperto per l'ultima volta sotto il regno del giovane imperatore Gordiano III, prima della sua partenza per una campagna militare contro i Sasanidi nel 242.\nProcopio di Cesarea, nel suo \"De bello Gothico\", racconta che durante l'assedio di Roma da parte dei Goti (guerra Greco-Gotica 535-553 d.C.) la popolazione romana, esasperata dalla durezza dell'assedio, tent\u00f2 di forzare le porte del tempio, senza riuscirvi.\nDel tempio non sono stati ritrovati resti. La sua collocazione resta tuttora incerta.\nLa rappresentazione del tempio di Giano con le porte aperte fu una frequente allusione al tema della guerra nell'arte soprattutto barocca: fu rappresentato ad esempio da Rubens e da Pietro da Cortona."}
{"id": "1528709", "revid": "287204", "url": "https://it.wikipedia.org/wiki?curid=1528709", "title": "Konversation", "text": "Konversation \u00e8 un client Internet Relay Chat per l'ambiente desktop KDE (K Desktop Environment).\nEsso \u00e8 attualmente nel modulo Extragear di KDE, ed ha quindi un ciclo di \"release\" indipendente da KDE. \u00c8 un software libero, distribuito sotto la licenza GPL.\nCaratteristiche.\nKonversation include alcune caratteristiche:"}
{"id": "1528712", "revid": "155634", "url": "https://it.wikipedia.org/wiki?curid=1528712", "title": "Tempio di Giunone Sospita", "text": "Il tempio di Giunone Sospita si trovava sul Palatino a Roma.\nStoria.\nSi tratta probabilmente del piccolo sacello accanto al tempio della Magna Mater (ricordato da Ovidio), del quale restano parti in opera reticolata di et\u00e0 augustea, mentre la maggior parte dei resti \u00e8 pertinente a un restauro di et\u00e0 adrianea. Alcuni hanno interpretato questo tempio anche come \"Auguraculum\" del vicino tempio della Magna Mater, ma tale attribuzione \u00e8 stata poi esclusa."}
{"id": "1528713", "revid": "111892", "url": "https://it.wikipedia.org/wiki?curid=1528713", "title": "Tempio della Speranza", "text": ""}
{"id": "1528714", "revid": "172231", "url": "https://it.wikipedia.org/wiki?curid=1528714", "title": "Pithecusae", "text": ""}
{"id": "1528716", "revid": "773636", "url": "https://it.wikipedia.org/wiki?curid=1528716", "title": "Oratorio dei Santi Quirico e Giulitta", "text": "L'oratorio dei Santo Quirico e Giulitta si trova in localit\u00e0 Pian dei Gelsi, nel comune di Volterra, in provincia di Pisa.\nStoria e descrizione.\nCostruito presso Pian dei Gelsi, lungo il fiume Era, alla confluenza delle vie fiorentine dirette a Volterra, l'oratorio fece parte della donazione fatta da Goffredo, vescovo di Volterra, ai monaci della Badia di San Giusto, all'atto della fondazione del complesso abbaziale nel 1030.\nIl piccolo oratorio rettangolare con abside semicircolare, la cui forma attuale si deve forse ad un radicale e documentato restauro operato nel 1283, riveste storicamente una notevole importanza perch\u00e9 da tempo immemorabile e fino al 1574 l'abate di San Giusto accoglieva in questo oratorio i nuovi vescovi di Volterra, prima del loro insediamento.\nIl paramento dell'oratorio \u00e8 formato da bozzette pi\u00f9 o meno regolari di diversa provenienza e da ciottoli di fiume, mentre la copertura \u00e8 a capriate a vista."}
{"id": "1528719", "revid": "243311", "url": "https://it.wikipedia.org/wiki?curid=1528719", "title": "Edoardo Travi", "text": "Biografia.\nEsercit\u00f2 l'insegnamento in qualit\u00e0 di Maestro elementare, partecip\u00f2 attivamente come membro alle attivit\u00e0 dell'associazione \u201cA Campanassa\u201d e pratic\u00f2 anche il giornalismo.&lt;br&gt;\nInizi\u00f2 nel 1946 come corrispondente sportivo per varie testate (\"Savona sportiva\", \"Eco del ponente\", \"L'Unit\u00e0\") poi, per circa un ventennio, fu redattore provinciale del quotidiano \u201cIl Lavoro\u201d di Genova, corrispondente de L\u2019Avanti di Milano e de \"La Stampa\" di Torino.&lt;br&gt;\nFu inoltre presentatore della rubrica di cultura, folclore e dialetto ligure \"\"Remesciandu pe a c\u00e0\" trasmessa dagli schermi di Savona TV dal 3 ottobre 1977 al 31 dicembre 1983.&lt;br&gt;\nSostenne con grande amore la diffusione della cultura popolare e del dialetto savonesi."}
{"id": "1528721", "revid": "156618", "url": "https://it.wikipedia.org/wiki?curid=1528721", "title": "Malcolm III", "text": ""}
{"id": "1528723", "revid": "287204", "url": "https://it.wikipedia.org/wiki?curid=1528723", "title": "S\u00e2ngeorgiu de P\u0103dure", "text": "S\u00e2ngeorgiu de P\u0103dure (in ungherese \"Erd\u0151szentgy\u00f6rgy\", in tedesco \"Sankt Georgen auf der Heide\") \u00e8 una citt\u00e0 della Romania di 5.571 abitanti, ubicata nel distretto di Mure\u0219, nella regione storica della Transilvania.\nFanno parte dell'area amministrativa anche le localit\u00e0 di Bezidu Nou, Cip\u0103u Bezid e Lo\u0163u.\nGli insediamenti umani nella zona sono molto antichi, essendo stati ritrovati reperti risalenti all'Et\u00e0 del bronzo e all'Et\u00e0 del ferro.\nIl primo documento scritto che cita la localit\u00e0 \u00e8 un registro delle decime del 1333, dove si vede che un sacerdote di \"Sancto Georgio\" versa una somma di 6 denari all'Arcidiocesi. A partire dal XVI secolo la localit\u00e0 viene citata nei documenti con il nome ungherese \"Erd\u0151szentgy\u00f6rgy\".\nIl principale monumento della citt\u00e0 \u00e8 il Castello Rh\u00e9dey, costruito nel XIII secolo e successivamente ristrutturato ed ampliato, prima nel 1759 e poi nel 1809."}
{"id": "1528724", "revid": "287204", "url": "https://it.wikipedia.org/wiki?curid=1528724", "title": "Sangeorgiu de Padure", "text": ""}
{"id": "1528726", "revid": "773636", "url": "https://it.wikipedia.org/wiki?curid=1528726", "title": "Oratorio di Sant'Ottaviano in Collina", "text": "L'oratorio di Sant'Ottaviano in Collina si trova in localit\u00e0 Sant'Ottaviano, nel comune di Volterra, in provincia di Pisa, diocesi di Volterra.\nDescrizione.\nSorge in un paesaggio desertico, caratterizzato dalle crete: si presenta come un semplice edificio a pianta rettangolare e reca evidenti le tracce di ampliamento e di rialzamento, avvenuti in epoca imprecisata. In facciata, dove l'arco della porta si conclude con una ghiera composta di un cordone a sezione semicircolare, \u00e8 inserita una fascia che reca graffita un'iscrizione non ancora interpretata.\nFu il primo sepolcro di Ottaviano, che, venuto in Italia insieme ai santi Giusto e Clemente nel VI secolo, secondo le fonti agiografiche stabil\u00ec la sua residenza nel tronco cavo di un olmo nella stessa zona dove poi sarebbe stato sepolto. Tre secoli dopo la salma di Ottaviano fu traslata dal vescovo Andrea a Volterra, dove oggi riposa nell'arca, eseguita da Raffaello Cioli da Settignano nel 1522, posta nella cattedrale."}
{"id": "1528732", "revid": "1516087", "url": "https://it.wikipedia.org/wiki?curid=1528732", "title": "Minardi PS05", "text": "La Minardi PS05 \u00e8 un'automobile monoposto sportiva di Formula 1 costruita dalla Minardi per partecipare al Campionato mondiale di Formula 1 2005. Si tratta della ventesima ed ultima monoposto prodotta dalla scuderia faentina prima della vendita della scuderia al gruppo Red Bull, che dalla stagione 2006 rinomina la scuderia come Scuderia Toro Rosso. Alla guida si sono alternati Christijan Albers, Patrick Friesacher e Robert Doornbos, che ha sostituito Friesacher nel corso della stagione per una questione di sponsor e risultati. La PS05 ha totalizzato sette punti, un quinto posto come miglior risultato in gara e un tredicesimo posto come miglior piazzamento in qualifica. La vettura ha collezionato 11 ritiri in 16 gare. \nLa vettura.\nLa PS05 monta il modesto ma affidabile dieci cilindri TJ2005 prodotto dalla Cosworth, angolato a 90\u00b0 e di 3000 cm\u00b3 di cilindrata secondo quanto previsto dal regolamento sportivo della stagione 2005; raggiungeva la soglia dei 19000 giri al minuto. Il peso complessivo della vettura con pilota a bordo era di poco superiore ai 600\u00a0kg. La trasmissione era semi-automatica a 6 rapporti. Il design del corpo vettura era stato studiato per incrementare il pi\u00f9 possibile l'effetto suolo, mentre il telaio era stato costruito in configurazione monoscocca in carbonio. L'impianto frenante era rappresentato da freni a disco ventilati, mentre le sospensioni erano a doppi bracci trasversali con settaggio push-rod.\nStagione.\nLa vettura fu introdotta al GP di San Marino in sostituzione della vecchia PS04B, utilizzata per i primi appuntamenti stagionali, ma si rivel\u00f2 poco competitiva. A partire dal Gran Premio di Monaco riusc\u00ec a competere regolarmente con le Jordan ma era comunque distante dalla zona punti. I migliori risultati in qualifica furono il 13\u00ba posto di Patrick Friesacher a Monaco, bissato da Christijan Albers in Giappone, oltre che un 15\u00ba posto sempre dell'olandese in Canada. Gli unici punti furono conquistati al Gran Premio degli Stati Uniti, dove corsero solo sei vetture."}
{"id": "1528738", "revid": "599013", "url": "https://it.wikipedia.org/wiki?curid=1528738", "title": "Yohann Pel\u00e9", "text": "Carriera.\nHa speso gran parte della sua carriera al Le Mans, facendo il suo debutto nella sconfitta con l'Istres per 1-0 nel settembre 2002. \u00c8 divenuto titolare dalla stagione 2004-2005, anno in cui la sua squadra \u00e8 stata promossa in Ligue 1. Il 29 giugno 2009 passa al Tolosa firmando un contratto quadriennale. Dopo quattro stagioni passa allo Sochaux, dove si ferma per un anno, passando poi all'Olympique Marsiglia."}
{"id": "1528739", "revid": "247222", "url": "https://it.wikipedia.org/wiki?curid=1528739", "title": "Associazione Calcio Padova 1935-1936", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1935-1936."}
{"id": "1528742", "revid": "192549", "url": "https://it.wikipedia.org/wiki?curid=1528742", "title": "Oratorio di Santa Margherita in Casazano", "text": ""}
{"id": "1528746", "revid": "879070", "url": "https://it.wikipedia.org/wiki?curid=1528746", "title": "Riserva naturale \u010c\u00ebrnye zemli", "text": "La riserva naturale \u010c\u00ebrnye zemli (in russo \u0437\u0430\u043f\u043e\u0432\u0435\u0434\u043d\u0438\u043a \u0427\u0451\u0440\u043d\u044b\u0435 \u0437\u0435\u043c\u043b\u0438, \"zapovednik \u010c\u00ebrnye zemli\") \u00e8 un'area protetta della Calmucchia, una regione della Russia sud-occidentale. \u00c8 caratterizzata da una vegetazione di tipo steppico e semidesertico e copre un'area di 1220 chilometri quadrati. \u010c\u00ebrnye zemli \u00e8 una delle ultime roccaforti della saiga (\"Saiga tatarica\"), in via di estinzione, ma la riserva ospita anche il lupo, la puzzola marmorizzata e la volpe corsac.\nDescrizione.\nL'area protetta venne istituita nel 1993 ed \u00e8 composta da due parti disgiunte, una zona pi\u00f9 ampia di circa 910 chilometri quadrati e una zona pi\u00f9 piccola di circa 309 chilometri quadrati. La zona pi\u00f9 ampia si trova nella Calmucchia centrale e protegge le regioni semi-aride del bassopiano caspico, mentre la zona pi\u00f9 piccola si trova nell'estremit\u00e0 nord-occidentale della Repubblica, nella depressione del Kuma-Many\u010d, ed \u00e8 notevolmente pi\u00f9 umida. \u010c\u00ebrnye zemli riveste una grande importanza, in quanto protegge alcuni siti dove si recano ogni anno le femmine della popolazione europea di saiga per partorire. I lupi sono comuni e talvolta si dice che costituiscano una minaccia per le popolazioni di saiga. L'area intorno alla riserva \u00e8 anche una delle ultime aree in cui \u00e8 possibile trovare la puzzola marmorizzata (\"Vormela peregusna\"). Altre specie di mammiferi presenti sono la volpe corsac (\"Vulpes corsac\"), il riccio dalle orecchie lunghe (\"Hemiechinus auritus\"), la lepre europea (\"Lepus europaeus\"), il citello nano (\"Spermophilus pygmaeus\"), il gerboa maggiore (\"Allactaga major\"), il criceto comune (\"Cricetus cricetus\") e il gerboa dai piedi rugosi (\"Dipus sagitta\"). Vivono qui anche numerosi rapaci, come l'aquila delle steppe (\"Aquila nipalensis\"), l'aquila imperiale orientale (\"A. heliaca\") e la poiana codabianca (\"Buteo rufinus\"). Le aquile di mare codabianca (\"Haliaeetus albicilla\") a volte si spingono in cerca di cibo nella steppa, lontano dalle coste. Anche i capovaccai (\"Neophron percnopterus\"), gli avvoltoi monaci (\"Aegypius monachus\") e i grifoni eurasiatici (\"Gyps fulvus\") seguono i branchi di saiga per predare le antilopi appena nate. Uno degli uccelli pi\u00f9 comuni della riserva \u00e8 la gru damigella (\"Grus virgo\")."}
{"id": "1528749", "revid": "767487", "url": "https://it.wikipedia.org/wiki?curid=1528749", "title": "Wynyardia bassiana", "text": "Il wynyardia (Wynyardia bassiana) \u00e8 un mammifero marsupiale vissuto nel Miocene inferiore (circa 28 milioni di anni fa). I suoi resti sono stati rinvenuti in Tasmania.\nIl \"primo\" marsupiale australiano.\nQuesto animale, della taglia di un cane, \u00e8 noto principalmente per un cranio rinvenuto sul finire dell' \u2018800 in depositi marini della Tasmania. Per quasi un secolo, questo fossile fu uno dei pochissimi mammiferi marsupiali noti nel Terziario dell'Australia, e fino a pochi anni fa era considerato il pi\u00f9 antico fossile di marsupiale australiano. La corporatura del wynyardia non doveva differire molto da quella di un vombato attuale, anche se probabilmente questo animale non aveva abitudini fossorie e forse era provvisto di una lunga coda. La sua famiglia, i wynyardidi (Wynyardiidae), comprende marsupiali piuttosto primitivi dell'ordine dei diprotodonti, che attualmente comprende una variet\u00e0 di marsupiali come i canguri, i koala, i cuschi e gli stessi vombati."}
{"id": "1528751", "revid": "599013", "url": "https://it.wikipedia.org/wiki?curid=1528751", "title": "Oratorio della Madonna della Neve (Villamagna)", "text": "L'oratorio della Madonna della Neve \u00e8 un edificio di culto situato a Villamagna, nel comune di Volterra, in provincia di Pisa, diocesi di Volterra.\nStoria.\nFu edificato alla fine del XVII secolo per conservare un venerato affresco, fino ad allora custodito in un tabernacolo stradale, raffigurante la \"Madonna con il Bambino\", attribuito per la semplicit\u00e0 compositiva e l'intento arcaicizzante a Pier Francesco Fiorentino (XV secolo).\nIn questo oratorio, oltre alla festa della Madonna della Neve che si celebra il 5 agosto, ha luogo anche la festa della Madonna del Ringraziamento, detta anche festa della Madonna del Tifo, che si celebra la seconda domenica di ottobre con grande concorso di popolo. Si tratta dello scioglimento di un voto fatto dalla popolazione di Villamagna per lo scampato pericolo da un'epidemia di tifo, che nel XIX secolo miet\u00e9 vittime in tutto il territorio: l'evento viene ancor oggi ricordato da una festa religiosa le cui spese vengono sostenute dalle famiglie del borgo."}
{"id": "1528755", "revid": "287204", "url": "https://it.wikipedia.org/wiki?curid=1528755", "title": "Yohann Pele", "text": ""}
{"id": "1528756", "revid": "2130303", "url": "https://it.wikipedia.org/wiki?curid=1528756", "title": "Santuario di Nostra Signora di Reggio", "text": "Il santuario di Nostra Signora di Reggio \u00e8 un luogo di culto cattolico situato nella localit\u00e0 omonima nel comune di Vernazza, in provincia della Spezia. La chiesa \u00e8 sede della parrocchia omonima della diocesi della Spezia-Sarzana-Brugnato.\nPer arrivare al santuario \u00e8 necessario percorrere un sentiero lastricato, lungo circa due chilometri, che parte dalla stazione ferroviaria e giunge, tra terreni coltivati a terrazze, fino al raccolto piazzale della chiesa, circondato da alberi secolari tra cui il cipresso pi\u00f9 antico di tutta la Liguria (800 anni).\nLa panoramica strada \u00e8 intervallata da una serie di cappelline in ognuna delle quali \u00e8 posta una stazione della \"Via Crucis\".\nIl santuario fa partedei \"santuari delle Cinque Terre\" insieme al santuario di Nostra Signora di Montenero a Riomaggiore, al santuario di Nostra Signora della Salute a Volastra, al santuario di Nostra Signora delle Grazie a Vernazza e al santuario di Nostra Signora di Soviore a Monterosso al Mare .\nStoria e descrizione.\nRisalente all'epoca romana, in un periodo databile al I secolo a.C., fu un'importante crocevia medievale. Qui sorgeva l'omonimo e antico abitato di \"Reggio\" dal quale, intorno all'anno Mille, inizi\u00f2 la migrazione di popolazione verso la costa per fondare l'antico nucleo di Vernazza. \nLa zona era probabilmente un'area cimiteriale pagana, forse del V secolo.\nLa chiesa, costruita sicuramente prima dell'XI secolo sui resti di un antico luogo di preghiera, del quale rimangono i resti nella cripta, \u00e8 documentata per la prima volta, con il titolo di \"Santa Maria\", nel 1248. Un ulteriore documento del 1318 ne riporta il titolo di \"Reggio\"\nLa semplice facciata originale romanica, in pietra, \u00e8 del tipo \"a capanna\", sormontata da decorazioni barocche. Il portale \u00e8 sormontato da una lunetta che reca un bassorilievo marmoreo dedicato alla Vergine e al Bambino.\n&lt;br&gt;L'interno era in origine ad impianto basilicale.Nel 1850 venne ristrutturato a tre navate e con pianta a croce latina.\nL'apparato decorativo interno, che mostra ancora gli antichi capitelli, \u00e8 prevalentemente barocco.\nOltre a numerosi ex voto, la chiesa conserva il dipinto della cosiddetta \"Madonna Nera con il Bambino Ges\u00f9\". \n&lt;br&gt;L'immagine della Madonna un tempo era ritenuta di origine bizantina; studi recenti e approfonditi hanno accertato che il dipinto \u00e8 di scuola toscana del XIV secolo.\nPer le numerose guarigioni miracolose documentate, dal 1615 \u00e8 attestata la venerazione dell'immagine della Vergine.\nI malati che giungevano al santuario per richiedere la grazia, assistevano alle funzioni sacre da un incavo-nicchia ricavato della navata destra chiamato \"finestra\". \nLa foresteria, edificata nel corso del XIX secolo e sede di un convento di suore, offre di un punto di ristoro e la possibilit\u00e0 di soggiorno.\nAddossato al fianco della chiesa \u00e8 un monumentale cipresso, alto 23 metri e del diametro di 4 metri, la cui et\u00e0 \u00e8 stimata in 800 anni.\nNel declivio che delimita il piazzale sono antiche pietre tombali. Su una di esse, a forma di scudo, \u00e8 incisa la croce dei cavalieri di Malta. Poco lontano \u00e8 la \u201ccolonna del pianto\u201d, sotto la quale secondo la tradizione \u00e8, trasportato da Gerusalemme e qui sepolto, un cavaliere della famiglia dei Malaspina, morto in battaglia durante la Crociata."}
{"id": "1528761", "revid": "125150508", "url": "https://it.wikipedia.org/wiki?curid=1528761", "title": "Cappella della Croce di Giorno", "text": "La cappella della Croce di Giorno si trova a Volterra, in provincia di Pisa, diocesi di Volterra; la cappella \u00e8 adiacente alla chiesa di San Francesco, con la quale \u00e8 collegata tramite una porta laterale: solitamente questa \u00e8 la via (tramite la chiesa) per accedere alla visita della cappella, che pure avrebbe anche un suo ingresso indipendente sulla piazza.\nLa cappella fin dal 1786 \u00e8 di propriet\u00e0 della famiglia dei conti Guidi.\nStoria.\nCostruita da Mone de' Tedecinghi nel 1315, consta di due campate a pianta quadrata di cui quella contenente l'altare si conclude con terminazione poligonale. Le coperture sono a volte a sesto acuto costolonate.\nSull'altare, dove fino al 1788 si trovava la \"Deposizione dalla croce\" di Rosso Fiorentino, oggi vediamo una pala d'altare con una \"Crocifissione\" del pittore sangimignanese Vincenzo Tamagni.\nDescrizione.\nLa cappella \u00e8 composta da un'aula su due campate, coperta da volte a crociera costolonata nella prima e da una volta poligonale nell'abside.\nGli affreschi.\nL'intera decorazione, con i suoi riferimenti all'infanzia di Cristo, alla vita della Madonna e alla Croce, ben si colloca all'interno della religiosit\u00e0 di una confraternita di flagellanti come la Compagnia della Croce di Giorno. Fu completata da Cenni di Francesco nel 1410, ad esclusione degli evangelisti nella volta della prima campata, realizzati da Jacopo da Firenze.\nLa fonte dell'iconografia fu la \"Legenda Aurea\" di Iacopo da Varazze, ma Cenni di Francesco dovette guardare con attenzione innanzitutto al ciclo di Agnolo Gaddi nella cappella maggiore della chiesa di Santa Croce a Firenze. Le \"Storie della Croce\" consistono in otto riquadri che si susseguono in due registri in sequenza butrofedica: la sequenza parte dalla prima campata, lunetta della parete destra, per proseguire verso destra a livello delle altre lunette; a questo punto si scende nel registro inferiore e si procede al rovescio (verso sinistra) fino a tornare al di sotto della prima lunetta della parete destra della prima campata da cui la lettura era partita.\nLe scene raffigurate nell'ordine di lettura sono:\nInoltre nei pilastri che dividono le campate i santi \"Francesco stigmatizzato\" e \"Giovanni Battista\", mentre sull'arcone si trovano dieci busti di santi e profeti. Nelle volte \"Evangelisti\" (di Jacopo da Firenze) e i santi \"Francesco, Antonio da Padova e Bonaventura\".\nIl ciclo, con quello di Agnolo Gaddi, fu l'esempio immediatamente precedente per l'iconografia delle \"Storie della Vera Croce\" di Piero della Francesca nella basilica di San Francesco ad Arezzo."}
{"id": "1528764", "revid": "99390322", "url": "https://it.wikipedia.org/wiki?curid=1528764", "title": "Jachyra", "text": "Jachyra \u00e8 un personaggio della trilogia di Shannara scritta da Terry Brooks. Appare nel terzo romanzo della serie di Shannara, \"La Canzone di Shannara\".\nStoria.\nLa Jachyra \u00e8 un essere malvagio di un'altra era che le creature magiche avevano allontanato dal mondo in un'epoca antecedente alla creazione, da parte degli Elfi, del Divieto.\nLa creatura malvagia ha l'aspetto quasi umano, si erge retta sulle zampe posteriori, ma \u00e8 ingobbita e ha braccia lunghe e potenti con mani e piedi dotati di artigli come uncini; la pelle del corpo \u00e8 rossastra ed \u00e8 ricoperta di lunghi peli.\nViene liberata dalla magia delle Mortombre per uccidere il druido Allanon alla ricerca dell'Ildatch, il libro della magia nera. La malvagit\u00e0 della creatura si evince in tutta la sua drammaticit\u00e0 durante lo scontro tra essa e Allanon; la magia del Druido non ferma il mostro che sembra essere indenne e nutrirsi del dolore. Durante il combattimento ferisce Allanon mortalmente; solo con un estremo atto finale la magia del druido riesce a fermarla incenerendola, ma per lui \u00e8 ormai troppo tardi. La sua ora \u00e8 ormai giunta e si ricongiunge con l'ombra del padre Bremen.\nLa Jachyra compare in un altro memorabile combattimento contro il maestro d'armi Garet Jax; anche in quest'occasione la creatura malvagia di un'altra era mostra tutto il suo odio e la capacit\u00e0 di nutrirsi del dolore. Anche in questo caso l'epilogo del combattimento \u00e8 mortale per entrambi i contendenti."}
{"id": "1528765", "revid": "3115", "url": "https://it.wikipedia.org/wiki?curid=1528765", "title": "Varistor", "text": ""}
{"id": "1528767", "revid": "1728", "url": "https://it.wikipedia.org/wiki?curid=1528767", "title": "Domenico Costanzi", "text": "Biografia.\nDomenico Costanzi, gi\u00e0 impresario edile a Milano, era arrivato a Roma nel 1870, attirato dalle prospettive di sviluppo economico che la nuova capitale d'Italia prometteva agli affaristi dell'epoca. Partecip\u00f2 all'urbanizzazione dell'Esquilino e si occup\u00f2 della ristrutturazione e della gestione di diversi alberghi, tra cui l\"'Hotel de Russie\", il \"Roma\" (oggi \"Plaza\", a Via del Corso), e l'albergo Costanzi a via S. Nicola da Tolentino, poi venduto ai Gesuiti.\nLa sua memoria a Roma \u00e8 per\u00f2 legata soprattutto al teatro, che egli consider\u00f2 la grande impresa della propria vita, ma dal punto di vista economico fu poco fortunata, tanto da portarlo sull'orlo del fallimento.\nIl primo progetto era stato infatti assai ampliato, e il gi\u00e0 forte investimento di 500.000 lire dell'epoca (pari a circa 1,780 milioni di euro attuali) si rivel\u00f2 insufficiente a realizzare il nuovo e pi\u00f9 vasto impianto. I lavori furono comunque iniziati, nel 1876, e il Costanzi vi invest\u00ec tutte le proprie risorse.\nQueste si rivelarono per\u00f2 insufficienti, e l'impresa sarebbe finita disastrosamente se, a fronte della richiesta di fallimento avanzata da alcuni creditori, la Cassa di Risparmio di Roma non avesse fornito le garanzie necessarie al salvataggio, ritenendo che l'ubicazione del teatro nel nuovo quartiere borghese del Castro Pretorio, presso la stazione Termini, promettesse successi e rendimento.\nIl 27 novembre 1880 si tenne cos\u00ec, finalmente, la solenne inaugurazione del teatro alla presenza del re Umberto I, che insign\u00ec il Costanzi del titolo di cavaliere dell'Ordine della Corona d'Italia.\nLe prime stagioni furono tuttavia poco felici, con recite spesso interrotte per mancanza di pubblico, in quanto i romani, a differenza degli investitori, consideravano il nuovo teatro al Castro Pretorio \"un teatrone fuori mano\" e preferivano continuare a frequentare i teatri storici - l'Apollo, il Valle, l'Argentina. Fu solo dopo il 1890 che il successo cominci\u00f2 davvero ad arridere all'impresa del Costanzi, anche grazie alla demolizione del Teatro Tordinona avvenuta nel 1888."}
{"id": "1528778", "revid": "287204", "url": "https://it.wikipedia.org/wiki?curid=1528778", "title": "Associazione Calcio Padova 1936-1937", "text": "Questa voce raccoglie le informazioni riguardanti l'Associazione Fascista Calcio Padova nelle competizioni ufficiali della stagione 1936-1937."}
{"id": "1528785", "revid": "838137", "url": "https://it.wikipedia.org/wiki?curid=1528785", "title": "CNN+", "text": "CNN+ \u00e8 stata un'emittente televisiva spagnola all-news, nata il 27 gennaio 1999 e posseduta per il 50% dalla Sogecable, proprietaria di Digital + e per l'altro 50% dalla Time Warner, proprietaria della CNN; essa \u00e8 stata una delle costole del famoso canale all-news, localizzando, per\u00f2 il palinsesto e trasmettendo in lingua spagnola (una delle poche regionalizzazioni fatte dalla CNN nel mondo, assieme a CNN T\u00fcrk) e con programmazione che dedica molta attenzione al Paese.\nIl canale \u00e8 stato visibile su Astra, a 19,2\u00b0 est, all'interno del pacchetto Digital + ed attraverso la televisione digitale terrestre nel territorio spagnolo.\nIl 29 dicembre 2010 il canale cessa le trasmissioni e le frequenze vengono cedute a Telecinco che dal 30 dicembre a fine marzo 2011 trasmette in diretta l'edizione spagnola del Grande Fratello sul canale dedicato Gran Hermano 24. In seguito nasce un canale destinato a un target femminile, Divinity."}
{"id": "1528786", "revid": "44403", "url": "https://it.wikipedia.org/wiki?curid=1528786", "title": "Cedam", "text": ""}
{"id": "1528790", "revid": "124123", "url": "https://it.wikipedia.org/wiki?curid=1528790", "title": "Mario Scaglia", "text": "Savonese ed appassionato di tradizioni locali, \u00e8 stato autore di scritti in lingua ligure di cultura popolare. A partire dagli anni Settanta incentiv\u00f2 attraverso le emittenti radio libere locali l'interesse per la sua lingua e cre\u00f2 attorno alla sua figura ed alla trasmissione radiofonica un punto di riferimento degli autori in lingua locale della provincia. \u00abA-a compagnia chi nabbe nabbe, o ve sal\u00fca o Claodin do Giabbe\u00bb era il motto diventato celebre che annunciava l'inizio del programma, dai microfoni prima di Radio Savona Sound poi di Radio Riviera Music, durante il quale veniva dato spazio a prosa, poesia, musica e voci della cultura provinciale savonese e ligure. Grazie alla fama ottenuta attraverso le radio ha potuto realizzare diverse opere ed attivit\u00e0 negli anni a cavallo tra il 1976 ed il 1990.\nOltre ai gi\u00e0 citati quotidiani impegni radiofonici, negli anni '80 e '90 si contano diverse iniziative da lui firmate: la pubblicazione di opere letterarie, la firma di articoli sulle pagine del quotidiano \"Il Secolo XIX\", l'organizzazione di eventi artistici, di musica, poesia e prosa nei teatri locali e la partecipazione a manifestazioni provinciali e regionali.\nPrincipali opere.\nSono inoltre da menzionare:\nMario Scaglia ha svolto tutta la sua attivit\u00e0 in modo indipendente, secondo quella che era una vera e propria filosofia di vita. Per tale motivo la produzione, spesso realizzata unitamente ad altri poeti e scrittori suoi contemporanei, \u00e8 da considerare rarit\u00e0 per chi ne \u00e8 in possesso ed \u00e8 irreperibile e conservata in poche copie dai familiari."}
{"id": "1528791", "revid": "1543377", "url": "https://it.wikipedia.org/wiki?curid=1528791", "title": "Atchison, Topeka and Santa Fe Railway", "text": "La Atchison, Topeka and Santa Fe Railway (marchio ATSF), a volte abbreviata come Santa Fe o AT&amp;SF, era una societ\u00e0 ferroviaria statunitense. La Santa Fe \u00e8 stata una delle pi\u00f9 grandi ferrovie degli Stati Uniti. Fondata nel febbraio 1859, la ferrovia raggiunse il confine tra Kansas e Colorado nel 1873 e la citt\u00e0 di Pueblo, Colorado, nel 1876. Per creare una domanda ai suoi servizi, la ferrovia stabil\u00ec uffici immobiliari e vendette terreni agricoli dalle concessioni terriere che furono assegnati dal Congresso. Nonostante il nome, la sua linea principale non raggiungeva Santa Fe, Nuovo Messico, poich\u00e9 il terreno era irregolare per la costruzione; la citt\u00e0 era collegata grazie ad un breve ramo ferroviario che si distaccava da Lamy.\nLa Santa Fe fu una pioniera nel trasporto intermodale, un'impresa che (da un momento all'altro) comprendeva una flotta di rimorchiatori (Santa Fe Railroad Tugboats) e una compagnia aerea (Santa Fe Skyway). La sua linea di autobus estendeva il trasporto passeggeri per le aree non accessibili in treno, e traghetti sulla baia di San Francisco permettevano ai viaggiatori di completare i loro viaggi ad ovest verso l'Oceano Pacifico. La AT&amp;SF fu oggetto di una canzone popolare di Harry Warren e Johnny Mercer, \"On the Atchison, Topeka and the Santa Fe\", scritta per il film \"Le ragazze di Harvey\" (1946).\nLa diramazione principale, o \"di Pekin\" partiva da Ancona (Illinois) e, passando per Kansas City e Topeka, si ricongiungeva alla linea principale a Burlington (Kansas). Esistevano molte altre linee secondarie; si ricordano almeno, da est ad ovest: quella per Galveston, quella per Salt Lake City, quella per El Paso (che continuava oltre il confine messicano nella linea messicana centrale), e i due prolungamenti da Los Angeles verso Sacramento e San Diego.\nLa ferrovia cess\u00f2 ufficialmente le operazioni il 31 dicembre 1996, quando si fuse con la Burlington Northern Railroad per formare la Burlington Northern and Santa Fe Railway.\nStoria.\nAtchison, Topeka &amp; Santa Fe Railway.\nLa Atchison, Topeka &amp; Santa Fe Railway (AT&amp;SF) fu fondata l'11 febbraio 1859 per collegare Atchison e Topeka, Kansas, con Santa Fe, Nuovo Messico. Nei suoi primi anni, la ferrovia promosse la creazione di insediamenti nel Kansas. Gran parte delle sue entrate provenivano dal grano coltivato e dai bovini guidati a nord dal Texas a Wichita e Dodge City nel settembre del 1872.\nInvece di proseguire a sud verso Dodge City come indicato dalla mappa, la AT&amp;SF cambi\u00f2 rotta a sud-ovest verso il passo di Raton a causa dei depositi di carbone nei pressi di Trinidad, Colorado, e Raton, Nuovo Messico. La Denver &amp; Rio Grande Railroad (D&amp;RG) stava puntando sul passo di Raton, ma gli equipaggi della AT&amp;SF arrivarono prima in una mattina del 1878 ed erano al lavoro con bastoni e pale, mentre invece gli equipaggi della D&amp;RGW si presentarono per la prima colazione. Allo stesso tempo le due ferrovie avettero una serie di litigi sull'occupazione della Gola Reale ad ovest di Ca\u00f1on City, Colorado; questo port\u00f2 a due anni di conflitti che alla fine diedero inizio alla cosiddetta guerra ferroviaria della Gola Reale. L'intervento federale stabil\u00ec un accordo extragiudiziale il 2 febbraio 1880, sotto forma del cosiddetto \"Trattato di Boston\", in cui la D&amp;RG fu autorizzata a completare la sua linea e affittarla per l'uso da parte della Santa Fe. La D&amp;RG pag\u00f2 circa 1,4 milioni di dollari alla Santa Fe per il suo lavoro all'interno della gola ed egli era convenuto di non estendere la sua linea a Santa Fe, mentre invece la Santa Fe accett\u00f2 di rinunciare alle proprie rotte per Denver e Leadville.\nCostruire attraverso il Kansas e il Colorado orientale era semplice, a parte quei pochi ostacoli naturali, ma per la ferrovia era quasi economicamente impossibile a causa della popolazione scarsamente popolata. Cre\u00f2 uffici immobiliari nell'area e promosse gli insediamenti attraverso il Kansas sulla terra che gli era stata concessa dal Congresso nel 1863. Offr\u00ec tariffe scontate a chiunque viaggiasse ad ovest per ispezionare la terra; se la terra veniva acquistata, la ferrovia applicava la tariffa del passeggero verso il prezzo del terreno.\nLa AT&amp;SF raggiunse Albuquerque nel 1880; Santa Fe, la destinazione originale della ferrovia, si trovava in un corto ramo ferroviario da Lamy, Nuovo Messico. Nel marzo del 1881 la AT&amp;SF fu connessa con la Southern Pacific (SP) a Deming, Nuovo Messico, formando il secondo percorso ferroviario transcontinentale. La ferrovia fu successivamente costruita a sud-ovest da Benson, Arizona, a Nogales, sul confine messicano, dove era collegata con la Sonora Railway, che la AT&amp;SF aveva costruito a nord dal porto messicano di Guaymas.\nLa AT&amp;SF acquist\u00f2 la Southern California Railway il 17 gennaio 1906, con questo acquisto, acquis\u00ec anche la Los Angeles and San Gabriel Valley Railroad e la California Central Railway.\nAtlantic and Pacific Railway.\nLa Atlantic &amp; Pacific Railroad (A&amp;P) fu fondata nel 1866 per costruire a ovest da Springfield, Missouri, lungo il 35\u00ba parallelo di latitudine (circa attraverso Amarillo, Texas, e Albuquerque, Nuovo Messico) ad un incrocio con la SP al fiume Colorado. La piccola A&amp;P non possedeva collegamenti ferroviari. La linea che doveva diventare la St. Louis-San Francisco Railway (Frisco) non avrebbe raggiunto Springfield per altri quattro anni e la SP non fu costruita a est da Mojave fino al fiume Colorado fino al 1883. La A&amp;P inizi\u00f2 la costruzione nel 1868, costruendo a sud-ovest dove sarebbe diventato l'Oklahoma, e prontamente entr\u00f2 in liquidazione.\nNel 1879 la A&amp;P fece un accordo con le ferrovie Santa Fe e Frisco per costruire una linea ferroviaria per ognuna. Le ferrovie costruirebbero congiuntamente e possedevano la ferrovia A&amp;P ad ovest di Albuquerque. Nel 1883 la A&amp;P raggiunse Needles, California, dove era collegata con una linea della SP. La A&amp;P costru\u00ec anche una linea tra Tulsa, Oklahoma, e St. Louis, Missouri, per la Frisco, ma la porzione Tulsa-Albuquerque rimase non costruita.\nL'espansione.\nLa Santa Fe cominci\u00f2 ad espandersi: una linea da Barstow, California, a San Diego, nel 1885 e a Los Angeles nel 1887; il controllo della Gulf, Colorado &amp; Santa Fe Railway (Galveston-Fort Worth) nel 1886 e una linea tra Wichita e Fort Worth nel 1887; linee da Kansas City a Chicago, da Kiowa, Kansas, ad Amarillo, e da Pueblo a Denver (in parallelo alla D&amp;RGW) nel 1888; e l'acquisto della Frisco e della Colorado Midland Railway nel 1890. Nel gennaio del 1890, l'intero sistema consisteva di circa 7.500 chilometri di pista.\nIl panico del 1893 aveva lo stesso effetto sulla AT&amp;SF che aveva su molte altre ferrovie; problemi finanziari e successive riorganizzazioni. Nel 1895 la AT&amp;SF vendette la Frisco e la Colorado Midland e scrisse le perdite, ma comunque mantenne il controllo della A&amp;P.\nLa Santa Fe Railway voleva ancora raggiungere la California sulle proprie rotaie (affitt\u00f2 la linea della SP da Needles a Barstow) e lo stato della California avrebbe corteggiato con impazienza la ferrovia per rompere il monopolio della SP. Nel 1897 la ferrovia scambi\u00f2 la Sonora Railway del Messico con la SP per la loro linea tra Needles e Barstow, dando alla AT&amp;SF la propria linea da Chicago alla costa del Pacifico. Era unica a questo proposito finch\u00e9 la Milwaukee Road complet\u00f2 la sua estensione allo stretto di Puget nel 1909.\nLa successiva espansione della Santa Fe Railway comprendeva le linee da Amarillo a Pecos (1899); da Ash Fork, Arizona, a Phoenix (1901); da Williams, Arizona, al Grand Canyon (1901); il Belen Cutoff dalla linea da Pecos a Texico a Isleta Pueblo, Nuovo Messico, a sud di Albuquerque, superando i gradi del passo di Raton (1907); e il Coleman Cutoff, da Texico a Coleman, Texas, vicino Brownwood (1912).\nNel 1907, la AT&amp;SF e la SP si unirono per formare la Northwestern Pacific Railroad (NWP), che acquis\u00ec varie corte linee ferroviarie e costru\u00ec nuove linee che li collegano per formare un percorso dal nord di San Francisco ad Eureka, California. Nel 1928, la Santa Fe vendette la met\u00e0 della NWP alla SP. Inoltre, la Santa Fe acquist\u00f2 la parte degli Stati Uniti della Kansas City, Mexico &amp; Orient Railway (la porzione messicana della linea divenne la Chihuahua-Pacific Railway, oggi parte del National Railways of Mexico).\nPoich\u00e9 lunghi tratti della sua linea principale attraversano aree senza acqua, la Santa Fe \u00e8 stata una dei primi acquirenti di locomotive diesel per il servizio di trasporto merci. La ferrovia era nota per i suoi treni passeggeri, in particolare \"El Capitan\" e \"Super Chief\" del tratto Chicago-Los Angeles (attualmente operante come \"Southwest Chief\" dell'Amtrak), e per le case alimentari e le carrozze che erano gestite da Fred Harvey. Molte di queste \"Harvey Houses\" sopravvivono, in particolare \"El Tovar\", che si trova proprio accanto al Grand Canyon.\nIl 29 marzo 1955 la ferrovia era una delle tante societ\u00e0 che sponsorizzavano attrazioni a Disneyland con la sponsorizzazione quinquennale di tutti i treni e le stazioni di Disneyland.\nI progetti di costruzione dopo la seconda guerra mondiale erano un ingresso a Dallas dal nord e il trasferimento della linea principale attraverso il nord dell'Arizona, tra Seligman e Williams. Nel 1960, la AT&amp;SF acquist\u00f2 la Toledo, Peoria &amp; Western Railroad (TP&amp;W), quindi vendette un mezzo interesse alla Pennsylvania Railroad (PRR). La TP&amp;W tagliava dritto ad est attraverso l'Illinois da vicino a Fort Madison, Iowa, fino a un collegamento con la PRR ad Effner, Indiana, formando una circonvallazione intorno a Chicago per il traffico che si sposta tra le due linee. La rotta della TP&amp;W non si \u00e8 adattata al modello del successore della PRR, la Conrail, sviluppata dopo il 1976, quindi la AT&amp;SF riacquist\u00f2 l'altra met\u00e0, si \u00e8 fusa con la TP&amp;W nel 1983, poi l'ha venduta in modo indipendente nel 1989."}
{"id": "1528796", "revid": "172231", "url": "https://it.wikipedia.org/wiki?curid=1528796", "title": "Anfiteatro Campano", "text": ""}
{"id": "1528799", "revid": "1428919", "url": "https://it.wikipedia.org/wiki?curid=1528799", "title": "Edward Herbert Thompson", "text": "Inizialmente ispirato dalle opere di John Lloyd Stephens, Thompson ha dedicato la gran parte della sua carriera allo studio della civilt\u00e0 Maya. \nNel 1879 conosce il mecenate americano Stephen Salisbury III e ottiene un finanziamento per una spedizione archeologica in Yucat\u00e1n. Grazie all'appoggio del senatore del Massachusetts George Frisbie Hoar ottiene, prima di partire per la sua spedizione, la carica di console degli Stati Uniti in Yucat\u00e1n.\nThompson arriva a M\u00e9rida nel 1885. Compie le sue prime esplorazioni a Labn\u00e1, Uxmal ed in altri siti minori della regione Puuc.\nTra il 1904 e il 1910 Thompson acquisisce notoriet\u00e0 per la scoperta, sul fondo del \"Cenote Sagrado\" di Chich\u00e9n Itz\u00e1, di numerosi pregevoli manufatti in oro, rame e giada, da lui inviati al \"Peabody Museum of Archaeology and Ethnology\" della Harvard University.Nel 1926 il governo messicano lo accusa di avere esportato illegalmente negli Stati Uniti i reperti archeologici. Caduto in disgrazia, non pot\u00e9 pi\u00f9 tornare in Messico."}
{"id": "1528800", "revid": "1048993", "url": "https://it.wikipedia.org/wiki?curid=1528800", "title": "Richard C. Meredith", "text": "Biografia.\nPrimo figlio di Joseph e LaVon Meredith, durante la seconda guerra mondiale la famiglia si trasfer\u00ec a St. Albans, non lontano dalla capitale dello stato del Virginia Occidentale, Charleston, dove il padre aveva trovato lavoro come tecnico in un laboratorio industriale che cercava di perfezionare la gomma sintetica usata all'epoca per sostituire il prodotto naturale, le cui fonti erano cadute in larga misura ai giapponesi.\nFu in questi anni che Richard, durante il liceo e il primo anno d'universit\u00e0, si avvicin\u00f2 alla lettura della fantascienza, mostrando interesse per i romanzi di Robert A. Heinlein. Nel 1950 compr\u00f2 la sua prima copia della rivista \"Astounding\" di John W. Campbell, di cui collezion\u00f2 tutti i numeri fino alla morte dell'editore nel 1971. In questo periodo inizi\u00f2 a scrivere i primi racconti, pur essendo intenzionato a diventare astronomo.\nNel 1956, a seguito di un peggioramento della situazione economica in West Virginia, la famiglia si trasfer\u00ec in Florida, dove, non riuscendo a trovare altro impiego, Richard si arruol\u00f2 volontario nell'esercito, allo scopo di frequentarne i corsi ed acquisire cos\u00ec una qualifica specializzata. Divenne cos\u00ec un tecnico dei sistemi a microonde e fu anche istruttore di teoria delle comunicazioni e navigazione aerea. Tornato civile, raggiunse i suoi a Pensacola e si iscrisse all'universit\u00e0. In quest'epoca scrisse i suoi primi racconti d'azione, che furono pubblicati su riviste per soli uomini. La prima figlia, Kira Chimene, nacque dal matrimonio con la seconda moglie Joy Gates.\nSolo in seguito, nel 1969, quando ormai era padre di altri tre figli (due gemelli, Jefferson Conan e Derek Carlton, e un altro maschio, Rand Calvin), la Ballantine Books acquist\u00f2 e pubblic\u00f2 i suoi primi due romanzi, \"Il cielo \u00e8 pieno di navi\" (\"The Sky is Filled with Ships\") e \"We All Died at Breakaway Station\".\nNel 1970 si iscrisse di nuovo all'universit\u00e0, e oltre che come scrittore prese a lavorare come grafico, per mantenere la numerosa famiglia. Fu anche segretario di redazione di un settimanale della Florida, la \"Press Gazette\", di cui curava anche la pagina dei fumetti. Nel 1973 apparve il suo primo volume rilegato, \"Mercenari del tempo\" (\"At the narrow passage\"), pubblicato dalla Putnam's Sons. Fu poi scrittore di libri di narrativa, di poesie erotiche, collabor\u00f2 con altre testate giornalistiche e stazioni televisive e fu pittore di quadri ad olio.\nNel 1975 la sua esistenza fu funestata dalla morte del figlio Jeff, annegato durante una gita in barca. Meredith mor\u00ec nel 1979, a causa di un'emorragia cerebrale, a 41 anni."}
{"id": "1528802", "revid": "22356", "url": "https://it.wikipedia.org/wiki?curid=1528802", "title": "Wynyardia", "text": ""}
{"id": "1528803", "revid": "155118", "url": "https://it.wikipedia.org/wiki?curid=1528803", "title": "Meridiano (astronomia)", "text": ""}
{"id": "1528807", "revid": "184416", "url": "https://it.wikipedia.org/wiki?curid=1528807", "title": "Norfolk and Western", "text": ""}
{"id": "1528808", "revid": "1543377", "url": "https://it.wikipedia.org/wiki?curid=1528808", "title": "Sovata", "text": "Sovata (in ungherese \"Szov\u00e1ta\", in tedesco \"Sowata\") \u00e8 una citt\u00e0 della Romania di 10.385 abitanti, ubicata nel distretto di Mure\u0219, nella regione storica della Transilvania.\nFanno parte dell'area amministrativa anche le localit\u00e0 di C\u0103pe\u021bi, Ilie\u0219i e S\u0103c\u0103dat.\nLe terme.\nSovata \u00e8 una nota e importante localit\u00e0 termale. Le sue sorgenti ed i suoi laghi formati da acque calde ricche in sodio e cloro sono note fin dalla fine del XVI secolo, essendo citate in particolare in un documento del 1597, e le strutture termali vennero costruite attorno al 1850.\nOggi Sovata dispone di strutture dedicate alle cure termali, effettuate sia con la balneazione che con l'applicazione di fanghi estratti dai laghi, in particolare dal Lago dell'Orso (\"Lacul Ursului\"); le cure sono particolarmente indicate per le patologie ginecologiche (insufficienza ovarica e sterilit\u00e0 secondaria), per la cura dei reumatismi, per le terapie post-traumatiche, per le affezioni del sistema nervoso periferico, per le patologie cardiovascolari (in particolare varici) e per l'ipertiroidismo.\nLe acque hanno una temperatura naturale che va dai circa 20\u00b0 in superficie, fino a 40\u00b0-50\u00b0 a profondit\u00e0 anche limitate; il contenuto di sali varia dai 40 ai 250 g/l."}
{"id": "1528810", "revid": "486946", "url": "https://it.wikipedia.org/wiki?curid=1528810", "title": "ZSG Union Halle", "text": ""}
{"id": "1528811", "revid": "184416", "url": "https://it.wikipedia.org/wiki?curid=1528811", "title": "Chesapeake and Ohio Railway", "text": ""}
{"id": "1528812", "revid": "184416", "url": "https://it.wikipedia.org/wiki?curid=1528812", "title": "Baltimore and Ohio Railroad", "text": ""}
{"id": "1528824", "revid": "110157", "url": "https://it.wikipedia.org/wiki?curid=1528824", "title": "Aruan\u00e3", "text": "Aruan\u00e3 \u00e8 un comune del Brasile nello Stato del Goi\u00e1s, parte della mesoregione del Noroeste Goiano e della microregione di Rio Vermelho."}
{"id": "1528829", "revid": "1342360", "url": "https://it.wikipedia.org/wiki?curid=1528829", "title": "Ostzonenmeisterschaft 1948", "text": "L'edizione 1948 della Ostzonenmeisterschaft vide la vittoria finale dell'SG Planitz, che non venne autorizzato dalle autorit\u00e0 dell'Unione Sovietica, a prendere parte agli incontri contro le altre squadre, e cos\u00ec facendo, non venne attribuito il titolo di campione di Germania.\nA seguito della spartizione della Germania da parte degli Alleati, difatti, si determinarono quattro singoli campioni, uno per ogni zona di occupazione:\noltre che di Berlino:"}
{"id": "1528834", "revid": "287204", "url": "https://it.wikipedia.org/wiki?curid=1528834", "title": "Faina (Goi\u00e1s)", "text": "Faina \u00e8 un comune del Brasile nello Stato del Goi\u00e1s, parte della mesoregione del Noroeste Goiano e della microregione di Rio Vermelho."}
