{"id": "1531129", "revid": "1833487", "url": "https://it.wikipedia.org/wiki?curid=1531129", "title": "Nando Orfei", "text": "Biografia.\nImparentato con la ben nota dinastia circense degli Orfei, Nando Orfei sin da giovane si interess\u00f2 alla recitazione, cominciando a recitare nelle vesti di attore comico, domatore, giocoliere e clown negli spettacoli di famiglia. Svolse anche un'intensa attivit\u00e0 in teatro e nel circo.\nInteressante fu la sua esperienza cinematografica, che pu\u00f2 annoverare al suo interno solamente quattro pellicole, delle quali due dirette da Federico Fellini. In Amarcord, (1973), di Fellini, don\u00f2 un'interpretazione straordinaria nel ruolo dello zio di Titta.\nDopo neanche un decennio dall'esordio sui grandi schermi, Orfei si ritir\u00f2 dal cinema per dedicarsi pi\u00f9 assiduamente all'amato teatro ed al circo.\nEra fratello di Liana Orfei; cugino di Moira Orfei; padre di Paride, Ambra e Gioia Orfei; ed era sposato dal 1963 con Anita Gambarutti.\nMuore nel 2014 all'Ospedale San Raffaele di Milano, all'et\u00e0 di 80 anni dopo una lunga malattia, un pioniere dell'arte circense italiana nel mondo.\nNel 2017 nel Principato di Monaco a Montecarlo in occasione del 41 Festival Mondiale del Circo \u00e8 stato istituito il Premio Nando Orfei."}
{"id": "1531135", "revid": "827882", "url": "https://it.wikipedia.org/wiki?curid=1531135", "title": "Breaza (Prahova)", "text": "Breaza \u00e8 una citt\u00e0 della Romania di abitanti, ubicata nel distretto di Prahova, nella regione storica della Muntenia.\nFanno parte dell'area amministrativa le localit\u00e0 di Breaza de Jos, Breaza de Sus, Fr\u0103sinet, Gura Beliei, Irime\u0219ti, Nistore\u0219ti, Podu Corbului, Podu Vadului, Surde\u0219ti e Valea T\u00e2rsei.\nBreaza \u00e8 situata a da Bucarest e da Ploie\u0219ti e dispone di una stazione ferroviaria sulla linea che unisce la capitale a Bra\u0219ov.\nIl toponimo \u00e8 il femminile della parola romena \"breaz\", che significa coraggioso.\nStoria.\nL'esistenza della citt\u00e0 viene registrata per la prima volta in un atto del 1503, nel quale viene nominato un mercante di Breaza di nome Neagoe.\nNel 1622 il territorio di Breaza venne suddiviso tra quattro boiardi, ma nel 1717 Nicolae Mavrocordat lo riun\u00ec nuovamente sotto il dominio di Iordache Cre\u0163ulescu.\nFin dal 1935 Breaza \u00e8 conoisciuta per le sue acque termali, consigliate per le affezioni del sistema nervoso e cardiovascolari; grazie anche all'ambiente circostante, \u00e8 una localit\u00e0 frequentata per la cura dello stress e per le lunghe convalescenze."}
{"id": "1531136", "revid": "1363832", "url": "https://it.wikipedia.org/wiki?curid=1531136", "title": "Associazione Calcio Padova 1939-1940", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1939-1940."}
{"id": "1531142", "revid": "287204", "url": "https://it.wikipedia.org/wiki?curid=1531142", "title": "Etnoscienza", "text": "Letnoscienza \u00e8 quella disciplina che studia l'organizzazione delle conoscenze nelle diverse culture. Dall'etnoscienza nascono diverse sottodiscipline (ad esempio l'etnobotanica).\nDescrizione.\nLa classificazione scientifica quale astrazione \u00e8 una necessit\u00e0 di tutte le culture, tanto che ogni scienza ha trovato un modo per suddividere in tipologie animali e vegetali. Tutte le classificazioni si basano sul confronto con un prototipo che pu\u00f2 essere considerato come un gruppo di aspettative culturalmente determinato, dipendente quindi dall'esperienza. Il modello di riferimento dipende fortemente dall'ambiente naturale.\nGli elementi pi\u00f9 prototipici, pi\u00f9 vicini ad un'idea di riferimento sono pi\u00f9 all'interno mentre quelli che si discostano molto dal prototipo possono essere considerati dei tab\u00f9. Ad esempio il pipistrello \u00e8 un volatile ma non \u00e8 un uccello, la difficolt\u00e0 nel classificarlo ha portato le culture in cui quest'animale \u00e8 presente in modo marginale a ritenerlo pericoloso, succhiasangue, simbolo della notte. Nelle societ\u00e0 in cui invece varie specie di pipistrelli sono molto pi\u00f9 presenti e in cui la classificazione non \u00e8 legata ad una propriet\u00e0 quale il volo, l'animale viene venerato come sacro.\nI prototipi sono degli step operativi che consentono la creazione di schemi, ossia delle cornici organizzate di oggetti e relazioni che devono essere riempite da dettagli concreti.\nUn famoso etnoscienzato \u00e8 stato Harold Conklin."}
{"id": "1531145", "revid": "90900", "url": "https://it.wikipedia.org/wiki?curid=1531145", "title": "EF-111 Raven", "text": ""}
{"id": "1531147", "revid": "287204", "url": "https://it.wikipedia.org/wiki?curid=1531147", "title": "La cattedrale del mare", "text": "La cattedrale del mare \u00e8 il primo romanzo scritto da Ildefonso Falcones, avvocato che esercita a Barcellona.\nRomanzo di ambientazione storica, trae spunto dalla parabola di vita del protagonista per dipingere la societ\u00e0 catalana del XIV secolo. A tratti si percepisce marcatamente, nella descrizione di eventi storici, costumi e luoghi, il tipico \"orgoglio catalano\" che ancora oggi permea questa regione.Nonostante ci\u00f2, il titolo originale, \"La catedral del mar\", \u00e8 in lingua spagnola castigliana e non in catalano.\nDal libro \u00e8 stata tratta una serie tv prodotta da Antena 3, composta da 8 episodi trasmessa a partire dal 23 maggio 2018.\nTrama.\nLa trama si svolge nel XIV secolo a Barcellona, citt\u00e0 comitale catalana e nei suoi dintorni e narra la storia della vita del protagonista Arnau Estanyol, un servo della gleba, che fugge dal servaggio assieme al padre e lentamente scala la piramide sociale giungendo persino ad ottenere il titolo di Barone e di \"Console del Mare\". \nQuesta evoluzione, vissuta fra mille vicissitudini personali e storiche, non manca di suscitare invidie e disprezzo verso Arnau, il quale cade per tali motivi nelle grinfie dell'Inquisizione.\nPerno \"fisico\" della vicenda, la chiesa in costruzione di Santa Mar\u00eda del Mar, cui il protagonista contribuisce inizialmente quale trasportatore di pietre, ed infine come ricco banchiere.\nNarrativamente il libro si divide in quattro grandi \"periodi\", di seguito riassunti.\nServi della gleba.\nLa vicenda si apre nel 1320, il giorno delle nozze di Bernat Estanyol con Francesca: al banchetto, nella masseria Estanyol nei pressi di Navarcles, sono invitati tutti i contadini della zona e l'atmosfera \u00e8 festosa, fino all'irruzione a cavallo del conte, il quale reclama il diritto feudale \"ius primae noctis\", un diritto in realt\u00e0 mai esistito che ha avuto grande esito nelle menti dei romanzieri contemporanei: esige ed ottiene di giacere per primo con la moglie del servo, la prima notte di nozze. Francesca rimane incinta ma il figlio, appena nato, presenta un neo, identico a quello di Bernat e al padre di lui. Questo neo diventa un po' motivo di beffa e offesa alla virilit\u00e0 del conte che da sempre si era vantato dei suoi numerosi figli illegittimi. Proprio per questo, non pago di aver rovinato sul nascere la vita coniugale della giovane coppia, il conte obbliga Francesca a trasferirsi a palazzo insieme al figlioletto Arnau per far da nutrice ai suoi rampolli. Bernat, colmo di rabbia, si reca al forno del castello e rapisce il figlio, che nel frattempo era stato abbandonato in una delle stanze del castello (uccidendo anche un giovane garzone), ma non pu\u00f2 far nulla per Francesca, che si vedr\u00e0 costretta a vivere subendo quotidianamente le violenze della soldatesca. Bernat fugge col figlio in montagna dove trae protezione e sostentamento per un certo tempo. In seguito, col sopraggiungere dell'inverno, si dirige a Barcellona, dove vive sua sorella.\nServi della nobilt\u00e0.\nBernat fugge col piccolo Arnau a Barcellona dove una legge consente, dopo un anno ed un giorno di permanenza in citt\u00e0, di ottenere la cittadinanza e quindi lo scioglimento del vincolo di servo della gleba. Si rifugiano in casa di sua sorella Guiamona, dove Bernat pu\u00f2 lavorare per il cognato Grau Puig, un ricco mercante e artigiano che ha fatto fortuna con la sua grande bottega di vasaio e desideroso di approdare alla piccola nobilt\u00e0 catalana. Arnau viene allevato da Guiamona e conosce Joanet, un ragazzino povero abbandonato dai genitori, che verr\u00e0 accolto dai due Estanyol come figlio e fratello.\nLa prematura morte di Guiamona fornisce l'occasione a Grau di sposare una giovane ragazza nobile ma dalle finanze prosciugate; la bottega in cui Bernat lavorava viene venduta e lui e Arnau devono lavorare alle stalle dei Puig, tra mille soprusi da parte dei nobili; la sua rabbia a lungo repressa trova sfogo il giorno di una sommossa popolare per la scarsit\u00e0 di grano: Bernat, in un impeto d'ira ispirata, sobilla la folla contro i soldati ma viene ben presto arrestato ed impiccato per ordine del re, assieme ad altri nove uomini. Arnau non pu\u00f2 sopportare la vista del cadavere del padre, lasciato esposto a monito per tre giorni per ordine del re: riuscir\u00e0 a dargli fuoco durante la notte e poi a fuggire.\nArnau e Joanet si trovano improvvisamente soli: Arnau si avvicina alla confraternita dei \"bastaixos\", i forzuti scaricatori del porto di Barcellona; guadagnando la loro fiducia riuscir\u00e0 a farsi assumere. Joanet invece inizia gli studi presso la scuola episcopale. Frattanto Arnau fa la conoscenza di Aledis, della quale si invaghisce: lei \u00e8 per\u00f2 destinata ad un vecchio mastro conciatore ed Arnau stesso si sposer\u00e0 con Maria.\nServi della passione.\nAledis continua ad esercitare grande fascino su Arnau e approfitta dei momenti in cui lo incontra per strada per coltivare una storia d'amore adultero, con il rischio che ne venga a conoscenza la confraternita dei \"bastaixos\", la quale per i suoi membri accusati di adulterio prevede la radiazione.\nNel 1344 re Pietro IV detto \"il Cerimonioso\", conte di Barcellona, dopo aver sottratto Maiorca a Giacomo III si appresta ad invadere le contee pirenaiche dove Giacomo si \u00e8 rifugiato. Assieme all'esercito catalano regolare e ad un contingente di mercenari almogavari, il re convoca anche l'esercito dei cittadini di Barcellona, cui Arnau decide di unirsi, per sottrarsi ad Aledis e tagliare con il passato. Quando per\u00f2 Aledis scopre la sua partenza, decide di seguire l'esercito, unendosi alla massa di mercanti di schiavi, accattoni e prostitute che vivono da parassiti attorno agli eserciti; qui si imbatte in Francesca, la moglie di Bernat e madre di Arnau, divenuta matrona di un folto gruppo di prostitute: a lei racconta di essere in cerca di Arnau inventando una finta gravidanza. Francesca, accortasi dell'inganno, vuol tenere Aledis tra le sue ragazze e le dice di esser venuta a sapere che Arnau \u00e8 morto in battaglia. Nel frattempo manda a dire ad Arnau, al quale non rivela di essere sua madre, che Aledis non lo infastidir\u00e0 mai pi\u00f9.\nNel marzo 1348 la Peste Nera colpisce la Catalogna, uccidendo migliaia di persone tra cui Maria, la moglie di Arnau. Molti cominciano ad indicare come colpevoli del contagio gli ebrei, numerosi nel ghetto di Barcellona, che avrebbero infettato l'acquedotto con i loro intrugli. I barcellonesi non possono per\u00f2 attaccare apertamente il ghetto, essendo tutti gli ebrei di propriet\u00e0 del re, che da loro trae il grosso dei proventi per finanziare l'esercito; si limitano a piccole rappresaglie contro i pi\u00f9 indifesi. Arnau una sera si imbatte in un gruppo di concittadini inferociti che sta per linciare uno schiavo moro che tenta di proteggere tre bambini ebrei: riesce a portarli in salvo nella cripta di Santa Maria del Mar. Dopo alcuni giorni Arnau viene accolto dalla ricchissima famiglia del banchiere ebreo Hasdai, padre di due dei tre bambini e padrone di Sahat, il moro: come ricompensa per averli salvati Hasdai dona ad Arnau una piccola fortuna con cui iniziare l'attivit\u00e0 di banchiere e la propriet\u00e0 dello stesso Sahat, che per servire Arnau accetter\u00e0 di farsi battezzare con il nome cristiano di Guillem. Grazie all'esperienza dello schiavo in campo economico, Arnau riuscir\u00e0 ad avviare un banco dei cambi. Le sue ricchezze crescono a dismisura e la sua condizione sociale si eleva sempre di pi\u00f9; tuttavia continua ad essere amico dei \"bastaix\" e a concedere prestiti senza interesse ai suoi amici: diventa molto popolare e amato da tutti i barcellonesi.\nRaggiunta una consistente ricchezza ed esperienza in campo mercantile, Arnau diviene Console del Mare di Barcellona. Alcuni anni pi\u00f9 tardi il re gli concede in sposa la sua pupilla Elionor, come premio per aver salvato la citt\u00e0 dall'assedio del re Pietro di Castiglia: Arnau approda alla nobilt\u00e0, divenendo barone di Granollers, Sant Vicen\u00e7 dels Horts e Caldes de Montbui. Elionor per\u00f2 non degna di uno sguardo l'ex-\"bastaix\" e mira solo ad avere da lui un figlio che gli garantisca di mantenere il patrimonio; nemmeno Arnau per\u00f2 \u00e8 interessato all'altezzosa Elionor e i due si mal sopportano. \n Arnau si interessa molto di pi\u00f9 alla giovane Mar, figlia orfana del \"bastaix\" Ramon, suo vecchio amico: la adotta come una figlia, senza accorgersi che a poco a poco lei si innamora di lui. Elionor si accorge dei suoi sentimenti e la fa rapire e violentare da un signorotto di campagna, dicendogli che in questa maniera Arnau gliel'avrebbe concessa in sposa, perch\u00e9 gli sarebbe stato impossibile sposare una figlia non pi\u00f9 vergine. Con l'aiuto di Joan, fratello adottivo di Arnau nel frattempo diventato frate domenicano ed inquisitore itinerante, il piano di Elionor va in porto. Sahat frattanto, distrutto dal dolore per la perdita di Mar, che considerava al pari di una figlia, accetta l'affrancamento che da tanto tempo Arnau gli offriva ed emigra a Pisa, in cerca delle sue origini.\nServi del destino.\nA Barcellona, durante la Pasqua, scoppia una furiosa rivolta contro gli ebrei, con la falsa accusa di aver profanato un'ostia consacrata: Arnau riesce a mediare presso il re, ma non pu\u00f2 far nulla per evitare che tre di loro, tra cui Hasdai, vengano condannati al rogo. Il giorno dell'esecuzione Arnau e Raquel, figlia di Hasdai, si abbracciano cercando di farsi forza a vicenda: Elionor li vede e coglie l'occasione per additarli al celebre inquisitore Nicolau Eymerich e al vescovo di Barcellona, presenti per assistere al rogo, sporgendo formale denuncia. \nSenza pi\u00f9 nessuno dei suoi cari vicino \u2013 Mar, Sahat, Aledis, Hasdai e nemmeno il fratello Joan \u2013 Arnau si vede convocato dal Tribunale della Santa Inquisizione e incarcerato. Viene accusato da Eymerich di essere un eretico: in giovent\u00f9 ha bruciato il cadavere di suo padre Bernat \u2013 un assassino egli stesso -; \u00e8 accertato che sua madre \u00e8 una prostituta; non ha mai adempiuto ai doveri coniugali con Elionor ed \u00e8 stato visto abbracciato ad un'ebrea dai membri del Tribunale stesso. Il fratello Joan cerca di intercedere presso Eymerich ma non fa altro che peggiorare la situazione e rischia anche lui l'accusa di eresia per voler difendere un eretico.\nMa \u00e8 proprio il ritorno dei suoi amici a salvare Arnau da morte certa: Sahat rientra da Pisa e patteggia in segreto un accordo con il re (l'estinzione dei debiti accumulati presso il banco di Arnau in cambio del non-intervento a difesa del palazzo vescovile in caso di assalto dei barcellonesi); Francesca, la meretrice, nega anche sotto giuramento e sotto minaccia di tortura di essere la madre di Arnau; Aledis scopre assieme ad altre compagne prostitute importanti informazioni sul processo di Arnau; fra Joan informa Mar dei fatti e si pente chiedendole scusa per le sue decisione passate; infine i \"bastaixos\" e i proboviri della citt\u00e0 chiamano tutti i cittadini di Barcellona alle armi e minacciano l'assalto del palazzo vescovile, qualora Eymerich non avesse liberato il loro Console del Mare.\n Arnau si riprender\u00e0 lentamente e inizier\u00e0 l'attivit\u00e0 di assicuratore portuale, con l'aiuto come sempre di Sahat, che morir\u00e0 di vecchiaia. Joan si purificher\u00e0 dalle sue colpe bruciando se stesso e la perfida Elionor con una lampada a olio.\n Il romanzo si conclude con la cerimonia di inaugurazione della chiesa di Santa Maria del Mar, cui un Arnau sessantatreenne, assieme alla moglie Mar e al figlio Bernat, assistono."}
{"id": "1531150", "revid": "1031941", "url": "https://it.wikipedia.org/wiki?curid=1531150", "title": "Associazione Calcio Padova 1940-1941", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1940-1941."}
{"id": "1531153", "revid": "1438731", "url": "https://it.wikipedia.org/wiki?curid=1531153", "title": "Regno d'Aragona", "text": "Sancho III Garc\u00e9s \"il Grande\" aveva riunito la quasi totalit\u00e0 della cristianit\u00e0 della penisola iberica in un unico stato che si estendeva, a nord del fiume Duero, dalla Galizia alla contea di Barcellona e comprendeva, oltre alla contea d'Aragona, il regno di Navarra, le contee di Sobrarbe e Ribagorza, la contea di Castiglia e parte del regno di Le\u00f3n e dal 1034 Sancho si fece chiamare \"Imperator Totius Hispaniae\" e con questo titolo batt\u00e9 moneta. Quando mor\u00ec, nel 1035, divise il suo impero tra i quattro figli maschi:\nDistacco dalla Navarra e ritorno all'indipendenza.\nRamiro riteneva che il fratellastro Garcia avesse meno diritti di lui sulla Navarra, in quanto pi\u00f9 giovane, pertanto nel 1043 invase la Navarra, ma fu sconfitto nella battaglia di Tafalla. Rientrato in Aragona, nello stesso anno, ottenne che il suo fratellastro pi\u00f9 giovane, Gonzalo, gli trasferisse i suoi diritti sulle contee di Sobrarbe e Ribagorza e alla sua morte, nel 1045, gli subentr\u00f2 in entrambe le contee. Approfittando della debolezza dei regni di Taifa, cerc\u00f2 di estendere i propri domini attaccando i Mori, morendo nel tentativo di conquistare Graus.\nGli succedette, nel 1063, il figlio Sancho Ramirez all'et\u00e0 di 18 anni. Quest'ultimo prosegu\u00ec la politica di conquista del padre: nel 1064 riusc\u00ec a catturare la capitale della taifa di Saragozza, la citt\u00e0 fortificata di Barbastro, che inutilmente il re Al-Muqtadir tent\u00f2 di recuperare con l'aiuto degli altri regni di al-Andalus, l'anno seguente.Aiut\u00f2 il re di Navarra Sancho IV contro il re di Castiglia Sancho II \"il Forte\" nella guerra conosciuta come la \"guerra dei tre Sanchi\", dove i castigliani, guidati da El Cid riportarono una iniziale vittoria, ma la guerra termin\u00f2 nel 1068 con la vittoria dei re di Navarra ed Aragona alleati. Nello stesso anno, si rec\u00f2 a Roma per incontrare e rendersi vassallo del papa Giovanni XIII, cos\u00ec da rafforzare il giovane regno di Aragona.\nConquista della Navarra e unione dei due regni.\nIn seguito all'assassinio del re di Navarra, Sancho IV, nel 1076, ad opera del fratello, Raimondo di Navarra, Sancho acquis\u00ec anche il trono di Navarra (assumendo il nome di Sancho V di Navarra) in quanto i Navarresi rifiutarono di avere come re il fratricida, Raimondo di Navarra. Nel 1078 costru\u00ec la fortezza di Castellar, nei pressi di Saragozza, imponendo al suo re di diventare tributario del regno d'Aragona; nel 1083 si impossess\u00f2 di alcune localit\u00e0 tra cui Graus, per il quale era morto suo padre, che inizi\u00f2 a ripopolare e, per la loro protezione, costru\u00ec dei nuovi castelli. Poi, nel 1086, conquist\u00f2 Monz\u00f3n. Inoltre miglior\u00f2 le relazioni col regno di Castiglia, aiutando il re Alfonso VI nella battaglia di Sagrajas, nel 1086, e nella difesa di Toledo, nel 1090; sigl\u00f2 anche, nel 1092, un trattato di mutua assistenza col protettore dei regni musulmani di Saragozza e Lleida, il Cid Campeador. Infine complet\u00f2 l'accerchiamento di Huesca dove mor\u00ec, colpito da una freccia durante l'assedio, nel 1094.\nIl figlio di Sancho, Pietro I di Aragona, gli subentr\u00f2, governando i due regni separatamente e conquistando Huesca, nel 1096, dopo aver sconfitto, nei pressi della citt\u00e0, alla battaglia di Alcoraz (19 novembre), il re di Saragozza, Al-Musta'in II. Sempre nel 1096 si alle\u00f2 con el Cid, che aveva occupato Valencia, con il proposito di fermare insieme l'avanzata almoravide; cosa che avvenne alla battaglia di Bair\u00e9n. Nel 1097 spost\u00f2 la capitale del regno da Jaca a Huesca e nel 1101 tent\u00f2 inutilmente di occupare Saragozza. Con la sua politica aggressiva contro i Mori, consolid\u00f3 la supremazia militare delle truppe cristiane su quelle musulmane e ricevette un'indulgenza da \"crociata\" da papa Pasquale II.\nIl fratello Alfonso I il Battagliero gli successe nel 1104, continuando nelle campagne militari iniziate da Pietro e sconfiggendo, per la seconda volta, al-Mustain II, re della taifa di Saragozza, a Valtierra. Nel 1009 spos\u00f2 la regina di Le\u00f3n e Casiglia, Urraca. Fu un matrimonio disgraziato che venne annullato da Papa Pasquale II nel 1114 (anno in cui aveva strappato Tudela ai musulmani), ma lasci\u00f2 una controversia per i confini dei regni, che Alfonso I risolse, dopo la morte di Urraca (1126), con il successore Alfonso VII, occupando alcuni territori castigliani (Calahorra e le province di Guip\u00fazcoa e di \u00c1lava).\nNel 1118 Saragozza fu conquistata e divenne la capitale del regno d'Aragona. Poi conquist\u00f2 anche Fuentes de Ebro, Tudela, Cervera, Tarazona, Magall\u00f3n, Borja, Alag\u00f3n, Novillas, Mall\u00e9n, Rueda ed \u00c9pila (1119). Ripopol\u00f2 Soria ed i suoi dintorni. Nel 1119, dopo aver posto l'assedio a Calatayud, dovette far fronte ad un esercito di almoravidi, che sconfisse nella battaglia di Cutanda, Calamocha, provincia di Teruel, poi torn\u00f2 a Calatayud e la conquist\u00f2; inoltre, nel 1120, occup\u00f2 Bubierca, Alhama de Arag\u00f3n, Ariza e Daroca. Nel 1122 fond\u00f2 a Belchite un ordine militare, che fu pioniere degli ordini militari in Aragona, per la lotta contro i musulmani; tuttavia, i musulmani che vivevano nelle citt\u00e0 conquistate da Alfonso non solo vennero difesi da eventuali angherie, ma furono anche beneficiati con particolari privilegi.\nNel 1125 tent\u00f2 inutilmente di invadere i terrori di Valencia, Murcia e Andalusia orientale e nel 1126 organizz\u00f2 un'incursione militare contro Granada e contro Cordova; al termine della campagna riport\u00f2 con s\u00e9 14.000 mozarabi, con i quali ripopol\u00f2 i territori a sud dell'Ebro. Nel 1131 pose l'assedio a Bayonne (dove redasse il testamento che lasciava tutti i suoi regni all'Ordine del Tempio del Santo Sepolcro, che conquist\u00f2 dopo un anno di assedio) e annesse il Labourd. Cercando di conquistare tutta la valle dell'Ebro sino alla foce del fiume, assedi\u00f2 ed occup\u00f2 Mequinenza, nel 1133. Poi assedi\u00f2 Fraga con soltanto 500 cavalieri, tra cui Garcia IV Ramirez, futuro re di Navarra, ma il 17 luglio del 1134 fu sconfitto. Allora pass\u00f2 ad assediare il castello di Lizana, nella zona di Huesca, dove mor\u00ec, il 7 settembre 1134, in seguito alle ferite ricevute nella battaglia avvenuta tra le localit\u00e0 di Sari\u00f1ena e Gra\u00f1\u00e9n. Il suo testamento non fu accettato n\u00e9 dalla chiesa n\u00e9 dalla nobilt\u00e0 che, dato che Alfonso non aveva eredi, decisero per la separazione dei due regni:\nSeparazione dal Regno di Navarra.\nI nobili aragonesi, riuniti a Jaca, rifiutarono di adempiere alle volont\u00e0 testamentarie di Alfonso I e riconobbero come re d'Aragona Ramiro che, pur essendo vescovo di Roda e Barbastro, accett\u00f2 e quindi successe ad Alfonso sul trono di Aragona. Appena salito al trono, Ramiro si trov\u00f2 quasi subito in difficolt\u00e0 con le bande di nobili, che cercavano di prendere il sopravvento, pensando di sostituire il monarca e, nel 1135, dovette rifugiarsi nella contea di Besal\u00fa, dove dimostr\u00f2 di avere doti di comando, riprendendo cos\u00ec il controllo della situazione. Nel corso del 1135 il re di Le\u00f3n e Castiglia, Alfonso VII, dopo aver occupato il regno di Navarra, era entrato in Aragona, imponendole il vassallaggio (e assumendo il titolo di \"Imperatore\"), e, nel 1136, ne aveva occupato la capitale, Saragozza.\nDopo aver preso moglie, nel 1136 nacque l'erede, Petronilla, che fu subito promessa in sposa al conte di Barcellona, Raimondo Berengario IV e l'impegno matrimoniale fu firmato a Barbastro, l'11 agosto 1137; mentre il 27 agosto, nel castello di Ayerbe, Ramiro redasse un documento in cui si impegnava a non prendere importanti decisioni senza l'approvazione del futuro genero. Ed infine abdic\u00f2, in favore della figlia Petronilla, e, per contrastare l'ingombrante re di Le\u00f3n e Castiglia, Alfonso VII, deleg\u00f2 il futuro genero a governare il regno d'Aragona con il titolo di principe d'Aragona e conte di Barcellona, e torn\u00f2 definitivamente alla vita monastica, come la moglie.\nL'unione con la contea di Barcellona.\nNel 1137, all'et\u00e0 di circa un anno, Petronilla divenne regina sotto la tutela del futuro marito, Raimondo Berengario IV.\nNel 1143, a Zamora, di fronte al legato di papa Innocenzo II, il re di Castiglia Alfonso VII riconobbe il contratto di matrimonio, poi celebrato nel 1150, tra il conte di Barcellona, Raimondo Berengario IV e la giovanissima regina di Aragona, Petronilla, accettando cos\u00ec l'unione di tutte le contee catalane con l'Aragona, e di fatto un grande regno d'Aragona. Nel 1162, alla morte del conte Raimondo Berengario, Petronilla abdic\u00f2 a favore del figlio primogenito che sal\u00ec al trono con il nome di Alfonso II e che eredit\u00f2 anche le contee catalane unificando il regno d'Aragona con la contea di Barcellona."}
{"id": "1531158", "revid": "33528", "url": "https://it.wikipedia.org/wiki?curid=1531158", "title": "Motore a ioni", "text": ""}
{"id": "1531168", "revid": "599013", "url": "https://it.wikipedia.org/wiki?curid=1531168", "title": "D6 (standard di videoregistrazione)", "text": "Il D6 (nome della convalida SMPTE) \u00e8 un formato di videoregistrazione digitale concepito per l'alta definizione. Il D6 pu\u00f2 registrare un segnale video HD in maniera non compressa.\nStoria.\nIl formato D6 \u00e8 prodotto Thomson Grass Valley ed \u00e8 frutto di un progetto congiunto tra Philips (in seguito BTS e poi acquisita dalla Thomson) e la Toshiba, rispettivamente per quanto riguarda la parte elettronica e meccanica e il processore digitale. L'unico modello prodotto \u00e8 il DCR\u00a06024, noto anche come Voodoo. Il sistema \u00e8 orientato alla fascia pi\u00f9 alta della produzione televisiva e cinematografica digitale, secondo la casa produttrice nel periodo dal 2000 al 2005 sono stati venduti circa 70 videoregistratori.\nAspetti tecnici.\nIl D6 \u00e8 in grado di registrare video ad alta definizione in maniera non compressa, e questo fa s\u00ec che anche alla ventesima generazione non ci siano perdite di qualit\u00e0 percettibili. Il videoregistratore pu\u00f2 funzionare anche come registratore di dati, in grado di registrare e riprodurre file DPX 2k alla cadenza di 6 fotogrammi al secondo tramite una connessione di tipo HIPPI: la registrazione video e quella dati sono opzioni installabili o meno sulla stessa macchina, che pu\u00f2 anche funzionare singolarmente come registratore di dati grezzi da 1 Gbit/s."}
{"id": "1531171", "revid": "125402058", "url": "https://it.wikipedia.org/wiki?curid=1531171", "title": "Emanuele Vezzoli", "text": "Attore di teatro, cinema e televisione, conosciuto per aver interpretato Sergio Cudicini nella nota serie tv \"I Cesaroni\". Diplomato presso la Scuola d'Arte Drammatica del Piccolo Teatro di Milano diretta da Giorgio Strehler, laureato presso DAMS Roma3, lavora con importanti nomi del teatro italiano quali: Franco Parenti, Sergio Fantoni, Anna Proclemer, Gabriele Ferzetti, Turi Ferro, Valentina Cortese, Rossella Falk, Mariangela Melato, Mario Missiroli, Lamberto Puggelli, Franco Brusati. Nel 1991 partecipa al Festival dei Due Mondi di Spoleto con \"Baccanale\" di Arthur Schnitzler al fianco di Elisabetta Pozzi, nello stesso anno \u00e8 protagonista al Theatre des Bouffe nel \"Voyage de l'homme que cherche la verit\u00e9\" diretto da Jean Paul Denizon. In televisione ha partecipato, tra l'altro, alla soap opera \"Camilla parlami d'amore\" (1992), nel 2006 ha partecipato alla serie TV \"Raccontami\" e a molte altre serie tv tra le quali citiamo: \"Un prete tra noi, Carabinieri, La squadra, Distretto di Polizia, A un passo dal cielo, Nero Wolfe, Don Matteo, Provaci ancora prof, I misteri di Laura.\" \nTra i suoi film, ricordiamo: \"Traviata\" (1983) regia di Franco Zeffirelli, \"Un paradiso di bugie\" (1997), regia di Stefania Casini, \"Titus\" (1999), regia di Julie Taymor, \"Libero Burro\" (1999), regia di Sergio Castellitto, e \"Mai + come prima\" (2005), diretto da Giacomo Campiotti ed \u00e8 protagonista del film di Annamaria Panzera \"L'affare Bonnard\". Nel 2011 \u00e8 diretto da Mauro Campiotti nel film \"Il cantico di Maddalena\".\nNegli ultimi anni, dopo quattro stagioni con Luca Ronconi al Piccolo Teatro di Milano e uno spettacolo con Toni Servillo, ha interpretato Cotrone nei \"Giganti della Montagna\" con la regia di Claudio Discanno, \"Agamennone\" di Ghianni Ritsos con la regia di Walter Le Moli con il quale collabora presso la Fondazione Teatro Due recitando in \"Locandiera\" di Goldoni, \"Il\" m\"alato Immaginario\" di Moliere, \"Girotondo\" di Schnitzler, \"L'uomo di paglia\" di Feydeau, \"Giovent\u00f9 senza Dio\" di Horvath, \"Sogno di una notte di mezza estate\" e \"Tanto rumore per nulla\" di Shakespeare.\nHa debuttato nella regia nel (2008) con \"Io sola ho visto\" di Giorgio Taffon al River Side Studios di Londra e ha messo in scena \"Gl'Innamorati\" di Goldoni. Nell'autunno del (2009) interpreta il ruolo di Stanislavskij in uno spettacolo di Giancarlo Sammartano. Ha curato la regia di \"Pazza d'Amore\" di Dacia Maraini, ha diretto e interpretato in Italia e nel mondo \"Ocean Terminal,\" testo teatrale di Emanuele Vezzoli e Francesco Lioce tratto dall'omonimo romanzo di Piergiorgio Welby."}
{"id": "1531175", "revid": "118127648", "url": "https://it.wikipedia.org/wiki?curid=1531175", "title": "B\u0103icoi", "text": "B\u0103icoi \u00e8 una citt\u00e0 della Romania di 19.703 abitanti, ubicata nel distretto di Prahova, nella regione storica della Muntenia.\nIl suo nome deriva da \"Baicu\" un nome rumeno, forse di origine cumana.\nFanno parte dell'area amministrativa le localit\u00e0 di D\u00e2mbu, Lilie\u0219ti, Schela, \u021aintea e Tufeni.\nLe prime testimonianze sull'esistenza di B\u0103icoi risalgono ad un documento emesso da Michele il Bravo il 20 maggio 1597; sono state per\u00f2 reperite nella zona tracce di insediamenti di epoca dacica, in particolare monete risalenti all'82-44 a.C."}
{"id": "1531177", "revid": "75435", "url": "https://it.wikipedia.org/wiki?curid=1531177", "title": "Nazoreo", "text": ""}
{"id": "1531178", "revid": "117591849", "url": "https://it.wikipedia.org/wiki?curid=1531178", "title": "TATA box", "text": "Con il nome di TATA box, o Goldberg-Hogness box, si definisce una sequenza canonica (ovvero comune a tutti gli organismi), localizzabile su un filamento di DNA, che forma, insieme ad altre sequenze canoniche come la CAAT Box o la GC Box, un sito particolare detto promotore \u00ab\"core\"\u00bb di un gene. \nIl promotore core comprende sequenze come \u00abinr\u00bb, che permette alla RNA polimerasi di riconoscere il sito di inizio della trascrizione, in genere rappresentato da una adenina, \u00abBRE (TF2 B Recognition Element)\u00bb, sito di riconoscimento del fattore di trascrizione basale TF2B, l'elemento \u00abDPE\u00bb, che pu\u00f2 fungere da sito di inizio della trascrizione in alternativa all'inr, e spesso anche il TATA box che fornisce un sito di legame per il fattore di trascrizione basale TF2 D, il primo a legare il promotore tramite la subunit\u00e0 TBP (TATA Binding Protein).\nLa TATA \u00e8 formata da coppie di basi azotate appaiate secondo lo schema adenina-timina (Timina Adenina Timina Adenina, da cui il nome).\nLa TATA-BOX \u00e8 riconosciuta come la regione che facilita l'attacco della RNA polimerasi (in particolare, negli eucarioti, la RNA polimerasi II durante la trascrizione di un mRNA) e sulla quale la RNA polimerasi inizia ad aprire l'elica di DNA.\nLe basi T ed A sono appaiate in modo da formare solo due legami a idrogeno (regola dell'appaiamento delle basi) in questo modo l'enzima RNA polimerasi \u00e8 in grado di aprire la bolla di replicazione senza grande dispendio energetico.\nNei procarioti \u00e8 situata a circa 10 nucleotidi (tra i 6 e i 9) dal punto di inizio della trascrizione e si presenta con sequenza consenso TATAAT (Pribnow box). Negli eucarioti invece a circa 25 coppie di basi dallo stesso punto. Il promotore core \u00e8 quella regione del gene, non trascritta, che permette tramite l'interazione con i fattori di trascrizione basali, una trascrizione basale del gene. \nLa trascrizione pu\u00f2 per\u00f2 essere modulata dagli elementi contenuti nel promotore prossimale (CAAT box, GC box, CRE) e da elementi \"enhancer\" o \"silencer\" che, posti anche a migliaia di basi di distanza dal promotore core, possono agire intensificando o diminuendo i livelli di trascrizione basale."}
{"id": "1531179", "revid": "1086846", "url": "https://it.wikipedia.org/wiki?curid=1531179", "title": "Associazione Calcio Padova 1941-1942", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1941-1942.\nStagione.\nLa squadra allenata dall'ungherese B\u00e1n\u00e1s conclude al quarto posto il campionato di Serie B, sfiorando di soli due punti la promozione.\nIn Coppa Italia i biancoscudati avanzano fino ai quarti di finale, sconfitti per 1-0 dalla che poi vincer\u00e0 il torneo."}
{"id": "1531186", "revid": "124123", "url": "https://it.wikipedia.org/wiki?curid=1531186", "title": "Faustino Perisauli", "text": "Ecclesiastico, fu cortigiano e precettore nella famiglia di Francesco Colonna, signore di Palestrina, umanista anch'egli (autore della \"Hypnerotomachia Poliphili\" con splendide incisioni attribuite ad artisti quali Mantegna e Raffaello).\nIn questo periodo scrisse il \"De honesto appetitu\", che si ispira alla filosofia epicurea del suo protettore e amico.\nIl \"De triumpho stultitiae\".\nL'opera pi\u00f9 famosa di Perisauli \u00e8 il \"De triumpho stultitiae\", un poemetto in esametri latini edito postumo nel 1524, che secondo Alberto Viviani e Giannino Fabbri egli compose tra il 1480 e il 1490 e che presenta straordinarie somiglianze con l\"'Elogio della follia\" (\"Moriae encomium\" o \"Stultitiae laus\"), scritto da Erasmo da Rotterdam nel 1509 e pubblicato nel 1511.\nGi\u00e0 Giovanni Papini aveva notato che l'opera del Perisauli \"ricorda nella generale intelaiatura l'operetta Erasminiana\". Non \u00e8 possibile affermare se Erasmo conobbe il Perisauli e il suo poemetto, anche se fu in Italia fra il 1506 e il 1509. \u00c8 certo tuttavia, dalla comparazione dei testi, che Erasmo elabor\u00f2 da par suo e con arte eccellente il tema del \"De triumpho stultitiae\", i cui motivi e frasi pittoresche sembrano riaffiorare nell'opera di Erasmo. Indubbiamente il piccolo e gracile (cos\u00ec ci viene descritto dai contemporanei) prete di Tredozio ebbe il barlume del senso di universalit\u00e0 prima di Erasmo e lo ebbe con piacevole arguzia.\nL'opera fu interamente ristampata circa un secolo dopo, da Antonio Ulmus, medico patavino, nella sua \"Physiologia barbae umanae\", edita in folio a Bologna nel 1603."}
{"id": "1531191", "revid": "547034", "url": "https://it.wikipedia.org/wiki?curid=1531191", "title": "Mizil", "text": "Mizil \u00e8 una citt\u00e0 della Romania di 16.319 abitanti, ubicata nel distretto di Prahova, nella regione storica della Muntenia.\nFa parte dell'area amministrativa anche la localit\u00e0 di Fefelei. Il centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore. \nI primi documenti conosciuti che citano la localit\u00e0, con il nome \"Esteu\", risalgono al 1585, mentre un altro documento del 1591 la cita come \"Istau\".\nTra la fine del XVII e l'inizio del XVIII secolo la localit\u00e0 pass\u00f2 sotto il dominio di Constantin Br\u00e2ncoveanu. Nello stesso XVIII secolo nel villaggio venne installata una stazione di posta (in turcico \"menzil\"), da cui deriva l'attuale nome della citt\u00e0.\nMizil venne dichiarata citt\u00e0 nel 1830.\nIl monumento pi\u00f9 antico tuttora esistente nella citt\u00e0 \u00e8 la Chiesa \"Sf. Treime\", costruita attorno al 1800."}
{"id": "1531192", "revid": "188323", "url": "https://it.wikipedia.org/wiki?curid=1531192", "title": "Honda CBR 125R", "text": "La CBR 125R \u00e8 una motocicletta stradale sportiva prodotta dalla casa motociclistica giapponese Honda dal 2004.\nIl contesto.\nLa CBR 125R \u00e8 entrata in produzione nel 2004 allargando il segmento delle CBR, le quali ricoprono anche un altro settore e abbassano l'et\u00e0 minima per poter guidare una stradale sportiva, inoltre risulta essere la prima 125 a riutilizzare con motore a 4T dopo l'egemonia del motore a due tempi.\nQuesta moto era pressoch\u00e9 l'unica moto del segmento 125 4T stradali, fino al 2008, quando Yamaha propone un suo modello, chiamato Yamaha YZF-R125.\nDescrizione.\nPrima serie.\nLa prima serie della moto \u00e8 entrata in produzione nel 2004 e prodotta fino al 2006; questo modello riprende le linee della sorella maggiore CBR1000, ma con un cupolino molto compatto e con le ruote in alluminio a sei razze con stampo a U.\nSeconda serie.\nLa seconda serie della moto \u00e8 entrata in produzione nel 2007 e prodotta fino al 2010 apportando alcune modifiche: innanzitutto si passa da un'alimentazione a carburatore da 28\u00a0mm ad una ad iniezione con corpi farfallati da 30\u00a0mm, inoltre viene rivista la carenatura della moto in modo d'avvicinarla ai modelli di cilindrata maggiore, questa serie presenta una curva motore tendenzialmente lineare, ma che presenta un calo di coppia tra i 4.000 e i 6.000 giri al minuto, passando da 0,8 a 0,7 kgm, mentre dai 7.000 ai 9.000 si ha una coppia superiore ai 0,9 kgm e rappresenta l'arco migliore per il funzionamento del motore.\nLa CBR 125R nella prima serie era omologata Euro 2, con la seconda serie \u00e8 diventata Euro 3, grazie all'alimentazione con l'iniettore che permette di rispettare le normative anti-inquinamento molto facilmente.\nLa moto presenta anche una linea leggermente rivista con delle frecce pi\u00f9 rettangolari e una carenatura anteriore diversa, con sfoghi per il radiatore pi\u00f9 ampi, delle false prese d'aria triangolari poste sotto al cupolino e il faro che ora \u00e8 doppio e uguale ai modelli di cilindrata maggiore.\nTerza serie.\nLa terza serie della moto \u00e8 entrata in produzione nel 2011 viene stravolta esteticamente e ora riprende la linea della nuova Honda VFR, adottando oltre alla nuova carenatura, anche un nuovo scarico, proiettore, serbatoio e selle."}
{"id": "1531193", "revid": "6923", "url": "https://it.wikipedia.org/wiki?curid=1531193", "title": "Honda CBR 125", "text": ""}
{"id": "1531206", "revid": "23390", "url": "https://it.wikipedia.org/wiki?curid=1531206", "title": "Vittoria Colonna (disambigua)", "text": "Diversi personaggi hanno portato il nome di Vittoria Colonna"}
{"id": "1531207", "revid": "92723", "url": "https://it.wikipedia.org/wiki?curid=1531207", "title": "Dane\u0219", "text": "Dane\u0219 (in ungherese \"D\u00e1nos\", in tedesco \"Dunesdorf\") \u00e8 un comune della Romania di 4.947 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: Cri\u0219, Dane\u0219, Seleu\u0219, Stej\u0103renii."}
{"id": "1531211", "revid": "110157", "url": "https://it.wikipedia.org/wiki?curid=1531211", "title": "Comarnic", "text": "Comarnic \u00e8 una citt\u00e0 della Romania di 13.214 abitanti, ubicata nel distretto di Prahova, nella regione storica della Muntenia.\nFanno parte dell'area amministrativa anche le localit\u00e0 di Ghio\u015fe\u015fti, Podu Lung, Poiana e Posada.\nIl toponimo ha in romeno il significato di \"capanna\" e deriva a sua volta dal termine slavo \"komar\" (zanzara).\nTra i luoghi di interesse si segnalano:"}
{"id": "1531212", "revid": "1305772", "url": "https://it.wikipedia.org/wiki?curid=1531212", "title": "James Grady", "text": "Biografia.\nSi \u00e8 laureato presso l'Universit\u00e0 del Montana. Fin da piccolo \u00e8 stato affascinato dalle novelle che la madre, impiegata presso la biblioteca della Contea, gli raccontava. Prima di raggiungere il successo, avvenuto all'et\u00e0 di venticinque anni con il bestseller\" I sei giorni del Condor\", Grady ha svolto i lavori pi\u00f9 umili: da operaio a contadino.\nNel 1971 trova lavoro presso il Senato degli Stati Uniti d'America trasferendosi a Washington. \n\u00c8 stato giornalista di cronaca giudiziaria e sceneggiatore: ha adattato per il cinema e la televisione alcuni suoi romanzi di maggior successo. Ha sceneggiato, nel 1975, il film \"I tre giorni del Condor\" per la regia di Sydney Pollack e interpretato da Robert Redford e Faye Dunaway.\nSi \u00e8 sposato con Bonnie Coldstein, un'ex agente privato, ed ha avuto due figli.\nHa ricevuto in Francia il premio \"Grand Prix du Roman Noir\" nel 2001 ed in Italia il \"Premio Raymond Chandler\" nel 2003. Ultimamente ha ricevuto un ulteriore premio dagli studenti dell'Universit\u00e0 del Montana. Ha lasciato definitivamente il lavoro presso il Senato e si \u00e8 dedicato esclusivamente alla sua attivit\u00e0 di scrittore raccontando, con maestria nei suoi romanzi, della politica illecita, della criminalit\u00e0, dei traffici di droga e della vita carceraria. Ultimo suo romanzo \u00e8 \"Mad Dogs\".\nAttualmente vive con la famiglia a Washington."}
{"id": "1531214", "revid": "339392", "url": "https://it.wikipedia.org/wiki?curid=1531214", "title": "Luigi III di Borbone", "text": ""}
{"id": "1531215", "revid": "767487", "url": "https://it.wikipedia.org/wiki?curid=1531215", "title": "Deda (Mure\u0219)", "text": "Deda (in ungherese \"D\u00e9da\", in tedesco \"Dade\") \u00e8 un comune della Romania di 4.437 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: Bistra Mure\u0219ului, Deda, Filea, Pietri\u0219."}
{"id": "1531219", "revid": "713168", "url": "https://it.wikipedia.org/wiki?curid=1531219", "title": "Vittoria Colonna de Cabrera", "text": "Biografia.\nVittoria, era figlia di Marcantonio II Colonna, vicer\u00e9 di Sicilia dal 1577 al 1584, e di Felicia Orsini. Nacque nel palazzo Colonna, in Marino, dove trascorse l'infanzia e la prima giovinezza. Per un accordo del fratello cardinale Ascanio spos\u00f2 per procura, il 31 dicembre 1586, Luis Enr\u00edquez de Cabrera y Mendoza, ammiraglio di Castiglia e duca di Medina de Rioseco. Il marito divenne conte di Modica nel 1596. La coppia ebbe sei figli, dei quali solo i seguenti tre sopravvissero: \nLa contea di Modica era il pi\u00f9 grande stato feudale del regno di Sicilia: ebbe una lunga durata, dal 1282 al 1812, sotto l'amministrazione dei Mosca, dei Chiaramonte, dei Cabrera, degli Enriquez, degli Alvarez de Toledo e degli Stuart y Silva. Dopo l'emanazione delle leggi eversive della feudalit\u00e0 (1812), il titolo dei conte di Modica \u00e8 tuttora detenuto dai discendenti degli Stuart y Silva.\nMorto nel 1600 il consorte, Vittoria assunse la reggenza della contea di Modica in nome e per conto del figlio minorenne Juan Alfonso Enr\u00edquez de Cabrera, che amministr\u00f2 con fermezza, ma, suo malgrado, si trov\u00f2 a dover fronteggiare gravi difficolt\u00e0 economiche. Infatti il marito Luis aveva contratto una notevole mole di debiti soprattutto a causa delle spese di rappresentanza affrontate per il matrimonio di Filippo III, re di Spagna, con Margherita d'Austria-Stiria nel 1599. La contessa ricopr\u00ec l'incarico di dama di compagnia della regina a Madrid. In Sicilia risiedette specialmente nel castello di Modica e in quello di Vittoria da lei fatto costruire.\nVittoria Colonna decise cos\u00ec di richiedere al monarca spagnolo la concessione di un privilegio regio per la fondazione di un nuovo insediamento, che le avrebbe consentito di risollevare le sorti del patrimonio familiare. La richiesta venne accolta, e l'atto sovrano, concesso il 31 dicembre 1606 a Madrid, dispose la riedificazione dell'antica Camarina. La nuova citt\u00e0 sorse con il nome di Vittoria (oggi in provincia di Ragusa) in onore della sua fondatrice, il 24 aprile del 1607, che vi fece trasferire diversi nuclei familiari per aumentare lo sfruttamento agricolo della parte occidentale della contea modicana.\nRaggiunta la maggiore et\u00e0 del figlio nel 1617, questi diventer\u00e0 conte di Modica, quindi vicer\u00e9 di Sicilia (1641) e vicer\u00e9 di Napoli (1644, fino al febbraio del 1646). Vittoria Colonna si ritir\u00f2 in seguito in Spagna, dove dimor\u00f2 tra Madrid e Medina de Rioseco. Dopo questa decisione si hanno pochissime notizie sulle vicende che la condussero alla morte avvenuta nel 1633. Venne sepolta nella chiesa di San Francesco di Medina de Rioseco all'interno della cappella di famiglia, in cui erano tumulati il marito e Anna I, ultima esponente legittima dei Cabrera (ancora oggi \u00e8 possibile vedere la lapide funeraria con gli stemmi inquartati Colonna-Enriquez de Cabrera). \nLa citt\u00e0 di Vittoria ha intitolato il proprio teatro comunale neoclassico, inaugurato nel 1863, alla contessa Vittoria Colonna, ed ha ottenuto nel 1990 il trasferimento delle sue spoglie in citt\u00e0, nella barocca basilica di San Giovanni Battista."}
{"id": "1531223", "revid": "242434", "url": "https://it.wikipedia.org/wiki?curid=1531223", "title": "Rampino (araldica)", "text": ""}
{"id": "1531224", "revid": "767487", "url": "https://it.wikipedia.org/wiki?curid=1531224", "title": "Eremitu (Mure\u0219)", "text": "Eremitu (in passato \"Remetea Secuiasc\u0103\", in ungherese \"Ny\u00e1r\u00e1dremete\", in tedesco \"Einsiedler\") \u00e8 un comune della Romania di 3.984 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 5 villaggi: C\u0103lug\u0103reni, C\u00e2mpu Cet\u0103\u021bii, D\u0103mieni, Eremitu, M\u0103trici."}
{"id": "1531225", "revid": "7967", "url": "https://it.wikipedia.org/wiki?curid=1531225", "title": "Vittoria Colonna Henriquez-Cabrera", "text": ""}
{"id": "1531226", "revid": "92723", "url": "https://it.wikipedia.org/wiki?curid=1531226", "title": "Andor Pigler", "text": "Biografia.\nDopo gli studi al \"Ginnasio Evangelico\" di Budapest, si dedic\u00f2 agli studi di storia dell'arte. \nFu un tipico esponente della scuola danubiano-tedesca di storia dell'arte (insieme a personaggi del calibro di Alois Riegl, Max Dvo\u0159\u00e1k, Frederick Antal, Aby Warburg).\nNel 1955 ricevette il \"premio Kossuth\". Nel 1956-1964 fu direttore del \"Museo di Belle Arti\" di Budapest nel 1956-1964.\nSua opera principale \u00e8 la monumentale guida iconografica \"Barockthemen\" in due volumi, edita per la prima volta nel 1956, ancora oggi strumento indispensabile per chi studia iconografia e in generale storia dell'arte moderna."}
{"id": "1531227", "revid": "122840328", "url": "https://it.wikipedia.org/wiki?curid=1531227", "title": "Soccorso dell'Ordine di San Giovanni Italia", "text": "Cos'\u00e8 la S.O.G.IT.\nLa S.O.G.IT., abbreviazione di \"Soccorso dell'Ordine di San Giovanni Italia\", \u00e8 un'associazione di volontariato sanitario con organizzazione non a scopo di lucro operante nei campi del primo soccorso d'emergenza, del trasporto sanitario urgente e della protezione civile. \u00c8 attiva dal 1977 nel Nord Italia. Tale associazione \u00e8 composta da volontari coordinati da personale medico e/o infermieristico . I membri dell'associazione, costantemente presenti durante le attivit\u00e0 ospedaliere e sociali, sono disponibili alla tutela di tutti, uomini e donne, giovani ed anziani senza distinzioni etniche e religiose. Sezione italiana della Johanniter, si richiama alla comunit\u00e0 luterana e alla tradizione dell'Ordine cavalleresco dei Gerosolimitani .\nI volontari S.O.G.IT..\nI volontari S.O.G.IT. sono coloro che dopo aver adempito ai loro doveri professionali, familiari o civili, dedicano il proprio tempo in un servizio utile per la comunit\u00e0. La loro attivit\u00e0 come volontari \u00e8 sottoposta a tutto un insieme di considerazioni:\nLe attivit\u00e0 dell'associazione S.O.G.IT..\nLe attivit\u00e0 svolte dall'associazione S.O.G.IT. comprendono primo soccorso di base ed avanzato (BLS - basic life support ed ALS - advanced life support) con attrezzature mediche e mezzi all'avanguardia messi a disposizione per il servizio nazionale 118 - Emergenza Sanitaria, primo soccorso pediatrico, trasporto d'urgenza di sangue ed organi, trasporto di infermi con ambulanza in Italia ed all'estero, soccorso in laguna con imbarcazioni della protezione civile, corsi di primo soccorso per la popolazione e per gli alunni delle scuole dell'obbligo, assistenza sanitaria a manifestazioni sportive, manifestazioni culturali e competizioni come gare sportive, ciclistiche, podistiche, motocross, speedway, automobilistiche, concerti, raduni, meeting, manifestazioni popolari, fiere, sagre, trasferimenti di pazienti in case di riposo, cliniche ed infine si occupa di organizzare ed effettuare simulazioni di emergenza per l'addestramento di personale sanitario di soccorso.\nLe sezioni S.O.G.IT..\nL'associazione \u00e8 presente sul territorio nazionale con le seguenti sezioni:"}
{"id": "1531228", "revid": "287204", "url": "https://it.wikipedia.org/wiki?curid=1531228", "title": "Associazione Calcio Padova 1942-1943", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1942-1943."}
{"id": "1531229", "revid": "729019", "url": "https://it.wikipedia.org/wiki?curid=1531229", "title": "Harold Sakata", "text": "\u00c8 famoso per la sua interpretazione del muto Oddjob nel film \"Agente 007 - Missione Goldfinger\".\nFiglio di un immigrato giapponese e di una cittadina statunitense di origine giapponese, nacque a Holualoa, nelle Isole Hawaii. La sua famiglia, che oltre a lui ebbe sei maschi e quattro femmine, gestiva una piantagione di caff\u00e8, e Sakata in giovent\u00f9, abbandonati gli studi, lavor\u00f2 molto come agricoltore, per i suoi e per altri.\nDurante la seconda guerra mondiale serv\u00ec gli Stati Uniti d'America come Technician Fifth Grade.\nNegli ultimi due anni di vita recit\u00f2 in vari spot pubblicitari, nei quali veniva enfatizzata la sua forza fisica.\nMor\u00ec sessantaduenne la mattina del 29 luglio 1982 in un ospedale di Honolulu per un cancro al fegato, lasciando un figlio, John Sakata, e un figlio adottivo, David Keliihananui. Venne sepolto al National Memorial Cemetery of the Pacific, il cimitero militare della capitale hawaiana.\nCarriera sportiva.\nPrima della carriera da attore vinse un argento alle olimpiadi del 1948 a Londra nel sollevamento pesi, categoria pesi massimi-leggeri.\nDal 1949 fino agli anni sessanta intraprese la carriera di wrestler professionista, con il nome di Tosh Togo. Nel luglio 1954 conquist\u00f2 i titoli di coppia canadesi assieme a Great Togo, suo fratello secondo la kayfabe: la gimmick della famiglia giapponese includeva anche il karateka Masutatsu \u014cyama come \"Mas Togo\" ed il judoka K\u014dkichi End\u014d nei panni di \"Ko Togo\". I fratelli Togo detennero le cinture tag team sino ai primi anni sessanta."}
{"id": "1531231", "revid": "767487", "url": "https://it.wikipedia.org/wiki?curid=1531231", "title": "Ernei", "text": "Ernei (in ungherese \"Nagyernye\", in tedesco \"Rohrdachen\") \u00e8 un comune della Romania di 5.467 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 6 villaggi: C\u0103lu\u0219eri, Dumbr\u0103vioara, Ernei, Icland, S\u0103c\u0103reni, S\u00e2ngeru de P\u0103dure."}
{"id": "1531232", "revid": "104458", "url": "https://it.wikipedia.org/wiki?curid=1531232", "title": "Charlotte Kalla", "text": "Biografia.\nStagioni 2006-2007.\nNata a T\u00e4rend\u00f6 di Pajala, ha debuttato in campo internazionale ai Mondiali juniores di Kranj, in Slovenia, nel 2006, dove ha vinto l'oro nell'inseguimento 5\u00a0km + 5\u00a0km, l'argento nella staffetta e il bronzo nella 5\u00a0km a tecnica classica.\nHa debuttato in Coppa del Mondo il 15 marzo 2006 nella sprint a tecnica libera di Changchun (14\u00aa), ha ottenuto il primo podio il 17 dicembre successivo nella staffetta di La Clusaz (2\u00aa) e la prima vittoria il 4 febbraio 2007 nella staffetta di Davos.\nNella stessa stagione ha partecipato sia ai Mondiali di Sapporo (4\u00aa in staffetta il miglior risultato), sia ai Mondiali juniores di Tarvisio vincendo due ori (nell'inseguimento e nella 5\u00a0km a tecnica classica) e un argento (nella sprint).\nStagioni 2008-2009.\nNella stagione 2007-2008 ha ottenuto vari podi in Coppa, con due vittorie; tra queste quella nel Tour de Ski, conquistata grazie alle vittorie di tappa nella 10\u00a0km a tecnica libera e nella 10\u00a0km a inseguimento di Nov\u00e9 M\u011bsto na Morav\u011b e nella sprint di Asiago. Ha chiuso la stagione al quarto posto in classifica generale.\nAnche nel 2008-2009 ha ottenuto vari podi in Coppa (una vittoria), chiudendo al 12\u00ba posto finale; ai Mondiali di Liberec ha vinto il bronzo nella staffetta.\nStagioni 2010-2013.\nDopo aver conquistato alcuni podi in Coppa del Mondo a inizio stagione, ha partecipato ai XXI Giochi olimpici invernali di , sua prima presenza olimpica. Ha conquistato la medaglia d'oro nella prima prova dello sci di fondo, la 10 km a tecnica libera, con un vantaggio su Kristina \u0160migun-V\u00e4hi pari a 6,6 secondi. Sempre nella stessa edizione si \u00e8 aggiudicata, in coppia con Anna Haag, la medaglia d'argento nella sprint a squadre. Nella staffetta \u00e8 stata 5\u00aa, nell'inseguimento 8\u00aa e nella 30 km a tecnica classica ha chiuso in sesta posizione. A fine stagione nella classifica di distanza di Coppa del Mondo \u00e8 risultata 4\u00aa.\nNella stagione successiva ha colto vari piazzamenti nelle prime posizioni a inizio stagione; ai Mondiali di Oslo ha vinto l'oro nella sprint a squadre e l'argento nella staffetta, mentre a quelli della Val di Fiemme del 2013 ha ottenuto due argenti.\nStagioni 2014-2022.\nAi XXII Giochi olimpici invernali ha vinto la medaglia d'oro nella staffetta, la medaglia d'argento nella 10 km e nell'inseguimento e si \u00e8 classificata 34\u00aa nella 30 km. Ai Mondiali di Falun 2015 ha vinto una medaglia in ognuna delle gare cui ha preso parte: l'oro nella 10\u00a0km, l'argento nella staffetta e il bronzo nella 30\u00a0km e nell'inseguimento; due anni dopo ai Mondiali di Lahti 2017 ha vinto la medaglia d'argento nella 10\u00a0km e nella staffetta e quella di bronzo nell'inseguimento e si \u00e8 classificata 7\u00aa nella 30 km.\nAi XXIII Giochi olimpici invernali di ha vinto la medaglia d'oro nell'inseguimento, quella d'argento nella 10 km, nella staffetta e nella sprint a squadre e si \u00e8 classificata 5\u00aa nella 30 km; l'anno successivo ai Mondiali di Seefeld in Tirol ha vinto la medaglia d'oro nella staffetta ed \u00e8 stata 9\u00aa nella 10 km, 5\u00aa nella 30 km e 6\u00aa nell'inseguimento, mentre a quelli di Oberstdorf 2021 si \u00e8 classificata 6\u00aa nella 10\u00a0km, 5\u00aa nell'inseguimento, 6\u00aa nella staffetta e non ha completato la 30\u00a0km. Ai XXIV Giochi olimpici invernali di si \u00e8 classificata 20\u00aa nella 10 km, 35\u00aa nella 30 km e 19\u00aa nell'inseguimento.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nPU = inseguimento\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nHS = partenza a handicap\nPU = inseguimento\nTC = tecnica classica\nTL = tecnica libera"}
{"id": "1531233", "revid": "339392", "url": "https://it.wikipedia.org/wiki?curid=1531233", "title": "Luis Airton Oliveira", "text": ""}
{"id": "1531234", "revid": "287204", "url": "https://it.wikipedia.org/wiki?curid=1531234", "title": "Stemma di Solarino", "text": "Lo stemma del Comune di Solarino, risalente al 1921, \u00e8 definito araldicamente, dal Decreto Reale che ne concesse l'utilizzo: \u00ab\"d'azzurro, a tre spighe di frumento, col sole nascente e raggiante al cantone destro dello scudo, il tutto d'oro\"\u00bb.\nNel tempo, per\u00f2, ha subito diverse modifiche e sostituzioni.\nStoria.\nIl primo stemma del comune venne concesso unitamente all'autonomia comunale dal re Francesco I delle Due Sicilie. Tale emblema era del tutto simile agli altri che furono assegnati ai comuni del regno, vale a dire, la presenza nello scudo di un'aquila ornata di una corona con al centro il blasone borbonico.\nPer individuare il comune, pertanto, bisognava leggerne la dicitura (per esempio \"\"Rosalinorum\", per Rosolini, \"Buscemae\"\", per Buscemi e cos\u00ec via) oppure individuare il particolare simbolo distintivo posto tra gli artigli dell'aquila.\nNello stemma solarinese, il simbolo distintivo posto nel rostro destro dell'aquila era una spada con una vipera attorcigliata, chiaro richiamo al prodigio effettuato da san Paolo a Malta e descritto negli Atti degli Apostoli, il tutto racchiuso dalla dicitura \"Magistratus Municipalis Solarinus,\" ufficialmente riconosciuta dall'organo committente. La sottostante scritta posticcia \"Comune di S. Paolo Solarino\", che nulla ha a che vedere con l'emblema borbonico, fu vergata da mano ignota in epoca imprecisata.\nPer quasi vent'anni fu questo l'emblema del comune di Solarino. La sua abolizione avvenne con la cacciata dei Borbone. Con l'avvento del Regno d'Italia alle insegne borboniche subentrarono quelle sabaude. Nel 1914 il cav. Michele Sipala, facente funzioni di sindaco, commission\u00f2 un nuovo timbro comunale con la dicitura \"Municipio di Solarino\", sostituito nel 1922 - perch\u00e9 logoro - con l'altro recante la dicitura \"Comune di Solarino\".\nCon regio decreto di Vittorio Emanuele III, il 19 settembre 1921 - sindaco il cav. dott. Carmelo Lamonica - al comune di Solarino venne concesso uno stemma proprio, fino allora mancante. Tale emblema giunse soltanto dopo un anno ed infatti venne solennemente inaugurato nel 1922.\nCon l'avvento del Fascismo, il podest\u00e0 Salvatore Cianci, in una sua comunicazione al prefetto di Siracusa, effettuata il 18 febbraio 1930, dichiariva che lo stemma \u00ab\"si presta ad interpretazioni di riferimento ai simboli del passato regime comunista\"\u00bb. Conseguentemente, quest'ultimo, chiedeva al Ministro dell'Interno la sostituzione dell'emblema comunale.\nIl 4 luglio 1931, con delibera del podest\u00e0, venne deciso di sostituire al \"sole nascente\" un fascio littorio che emergeva dalle tre spighe, poste su un fondo ceruleo ed il 25 settembre successivo, tale deliberazione venne inoltrata alla Consulta araldica al fine di intraprendere l\"'iter\" per l'autorizzazione all'utilizzo del nuovo stemma. Nonostante un certo interesse da parte del regime di introdurre il proprio simbolo, la richiesta del podest\u00e0 rimase lettera morta. Tra gli anni Venti e l'inizio degli anni Trenta del Novecento l'emblema di Solarino, ottenuto per concessione sovrana nel 1921, fu scolpito - assieme a quelli di tutti i Comuni dell'allora Provincia di Siracusa - nel fastigio di coronamento del nuovo palazzo della Camera di Commercio di Siracusa, dove ancora oggi fa bella mostra di s\u00e9.\nQuanto allo stemma del 1921, nonostante il tentativo di distruzione dell'originario gonfalone che lo riproduceva da parte delle autorit\u00e0 fasciste, quest'ultimo fu sottratto alle fiamme, avvolto in un foglio di giornale e nascosto sino al 25 luglio 1943, quando venne nuovamente riportato in municipio, seppur ridimensionato poich\u00e9 lacero.\nNegli anni settanta del Novecento, il drappo fu incorniciato e collocato nell'aula consiliare, ove si trova tuttora e nel maggio 1996 venne riconsegnato all'antico splendore dopo un lavoro di restauro di circa un anno effettuato a cura della sezione solarinese della FIDAPA.\nSimbologia dello stemma.\nTutti gli elementi che costituiscono lo stemma comunale riguardano l'origine agricola del paese, che nasce dal popolamento di un feudo.\nOltre alla definizione araldica dei simboli, appare interessante quella fornita da Giuseppe Fichera - citando lo storico Orazio Sudano - nel libro \"Solarino ieri ed oggi nei ricordi di un suo vecchio figlio\" che li contestualizza alla luce della storia e delle caratteristiche del comune."}
{"id": "1531236", "revid": "547034", "url": "https://it.wikipedia.org/wiki?curid=1531236", "title": "Urla\u021bi", "text": "Urla\u021bi \u00e8 una citt\u00e0 della Romania di 11.430 abitanti, ubicata nel distretto di Prahova, nella regione storica della Muntenia.\nFanno parte dell'area amministrativa anche le localit\u00e0 di Arione\u0219tii Noi, Arione\u0219tii Vechi, Cherba, Jerc\u0103l\u0103i, M\u0103run\u021bi\u0219, Orzoaia de Jos, Orzoaia de Sus, Schiau, Ulmi, Valea Bobului, Valea Cr\u00e2ngului, Valea Mieilor, Valea Nucetului, Valea Pietrei, Valea Seman e Valea Urloii.\nConfina a nord con Iordacheanu, a sud con Albesti-Paleologu, a est con Ceptura e ovest con Valea-Calugareasca. La zona in cui \u00e8 situata Urla\u021bi \u00e8 favorevole per lo sviluppo del settore agricolo e alla coltivazione della vite. Il centro abitato \u00e8 lambito a nord dal 45\u00ba parallelo, la linea equidistante fra il Polo nord e l'Equatore. "}
{"id": "1531237", "revid": "205250", "url": "https://it.wikipedia.org/wiki?curid=1531237", "title": "Carla Macelloni", "text": "Biografia.\nInizia da bambina a recitare alla radio, nella \"\"Compagnia di Prosa\" di Milano, in commedie e radiodrammi; una delle prime partecipazioni \u00e8 quella in \"Casa di bambola\", (1951).\nDalla recitazione molto frizzante e simpatica, prese parte ad una manciata di film, (memorabile la sua interpretazione in \"Anna di Brooklyn\", 1958, di Vittorio De Sica), lavorando anche accanto a Tot\u00f2, prima di cadere nell'oblio come altre colleghe.\nIl 21 marzo del 1974, come riportato dal quotidiano \"La Stampa\"\", mentre viaggiava su di una carrozza di prima classe a bordo di un treno che da Milano avrebbe dovuto portarla a Roma, all'altezza di Bologna, Carla Macelloni venne assalita da un giovane di 26 anni che tent\u00f2 di violentarla. Ma la pronta reazione dell'attrice imped\u00ec che si verificasse il peggio: infatti, dopo una colluttazione, il giovane fugg\u00ec e la Macelloni, soccorsa, fu portata all'ospedale Sant'Orsola, e, dopo alcuni accertamenti, pot\u00e9 proseguire il suo viaggio senza significative conseguenze.\nAttiva negli anni successivi principalmente in teatro e come soubrette, sovente con Macario poi in televisione, (recit\u00f2 in numerosi sketch con Paolo Villaggio), dopo anni di silenzio \u00e8 riapparsa al cinema ed in televisione con l'inizio del nuovo millennio, apparendo nel film \"Ti spiace se bacio mamma?\", (2003) e nella serie televisiva \"Butta la luna\", (2006), con protagonista Fiona May.\nLa trasmissione televisiva \"Stracult\" ha dedicato una retrospettiva alla sua carriera, servizio mandato in onda all'interno della puntata del 31 agosto 2010."}
{"id": "1531238", "revid": "599013", "url": "https://it.wikipedia.org/wiki?curid=1531238", "title": "Palazzo Pretorio (Certaldo)", "text": "Il Palazzo Pretorio o dei Vicari si trova a Certaldo Alto, in provincia di Firenze.\nSi tratta dell'edificio pi\u00f9 importante del paese medioevale, nonch\u00e9 uno dei simboli di Certaldo. Con l'attigua chiesa dei Santi Tommaso e Prospero forma un unico percorso museale. \u00c8 uno dei tre musei pi\u00f9 importanti del paese insieme al Museo di Arte Sacra e a Casa Boccaccio, per i quali \u00e8 possibile acquistare un unico biglietto di ingresso.\nOggi si presenta con una facciata a mattoni, sormontata da merli frutto di restauri del XIX secolo, con una torre sulla destra con un orologio qui posto nel 1484.\nGli stemmi in terracotta invetriata, di marmo, di pietra serena, ecc. che costellano la facciata ne rappresentano la peculiarit\u00e0: fatti apporre dai vari Vicari che hanno dimorato nel palazzo dal XV al XVIII secolo, riportano l'arme del Vicario e un'iscrizione con le date in cui ha tenuto la carica. In alcuni degli stemmi in terracotta invetriata usciti dalle botteghe fiorentine dei Della Robbia e dei Buglioni, si avverte la mano dei maestri stessi della bottega, come ad esempio nello \"Stemma Guasconi\", 1499, e nello \"Stemma Gondi Silvestri\", 1491, entrambi di Andrea della Robbia. Un altro splendido stemma, posto al centro della facciata, \u00e8 quello del Vicario Altoviti, 1525, riconducibile alla mano di Girolamo della Robbia. Davanti al palazzo si erge una loggetta trasformata nel corso del XIX secolo in abitazione privata tamponando gli spazi tra le colonne.\nStoria.\nIl palazzo si trova nella parte pi\u00f9 alta e pi\u00f9 antica del colle di Certaldo Alto, da dove partono le due strade principali dell'abitato medievale: via Boccaccio (asse portante del paese) e via del Rivellino (la pi\u00f9 antica).\nLe prime notizie che si hanno di Certaldo risalgono al 1164, anno in cui, in un diploma di Federico Barbarossa, viene nominato per la prima volta. In origine dimora dei Conti Alberti, il castello (costituito in realt\u00e0 da un unico massiccio torrione) fu costruito verso la fine del XII secolo, mentre gli ingrandimenti successivi sono stati eseguiti perlopi\u00f9 nel XV secolo.\nTra la fine del XIII e l'inizio del XIV secolo, Certaldo pass\u00f2 definitivamente sotto l'influenza di Firenze e il palazzo venne confiscato ai Conti Alberti. Dal 1415 l'edificio divenne sede di un Vicario, magistrato fiorentino con il compito di amministrare la giustizia penale in Valdelsa e in Val di Pesa (il Vicario di Certaldo giudicava altres\u00ec anche le cause civili, inerenti per\u00f2 la sola podesteria certaldese). Il palazzo da maschio feudale, fu adattato ad edificio pubblico con l'aggiunta di vari corpi di fabbrica. La circoscrizione territoriale del Vicariato mut\u00f2 progressivamente fino a raggiungere la sua massima espansione sotto Cosimo I: essa comprese le podesterie di Certaldo (lega di Certaldo), Barberino Val d'Elsa (lega di Barberino), Castelfiorentino (comunit\u00e0 di Castelfiorentino), Empoli (comunit\u00e0 di Empoli, Monterappoli, Pontorme), Galluzzo (leghe del Galluzzo, Santa Maria a Impruneta, Casellina, Torri), Gambassi e Montaione (lega di Gambassi), Montelupo (lega di Montelupo, comunit\u00e0 della Lastra, dei sette popoli di Gangalandi), Montespertoli (lega di Montespertoli), Poggibonsi (lega di Poggibonsi, comunit\u00e0 di Staggia), Radda (lega di Radda o del Chianti), San Casciano a Decimo (lega di San Casciano a Decimo, lega di Campoli o Terzo di Mercatale).\nLa loggetta gi\u00e0 esistente nel 1455 serviva per le parate solenni e per le cerimonie pubbliche del Vicario. Essa infatti si trova esattamente di fronte a Via Boccaccio perch\u00e9 cos\u00ec, durante le parate, il popolo del borgo poteva oltre che sentire il discorso del Vicario anche vedere quest'ultimo.\nAll'interno della loggetta, nel muro frontale, ci sono degli affreschi: alcuni sono stemmi, come quello della famiglia Medici, signori di Firenze, alcuni come quello raffigurante una donna con una bilancia e con un leone, del 1506, sono dipinti allegorici o simbolici della vita politica della zona.\nNel corso del Settecento il territorio del Vicariato di Certaldo viene via via ridotto fino alla definitiva soppressione nel 1784, bench\u00e9 la nomina dell'ultimo vicario risalga al 1781. Dal 1415 al 1784 si sono succeduti 707 vicari, con alcune interruzioni, come quella tra il 1479 e il 1484, dovuta ai danni subiti dovuti all'esercito senese assieme al quello del Duca di Calabria, in guerra contro Firenze.\nDopo il 1784 palazzo fu prima svuotato di tutti gli arredi e le suppellettili, poi venduto a Giuseppe Pruneti per ricavarne private abitazioni (ben 15 di 2 o 3 stanze ciascuno). Anche la loggia alla base del prospetto principale fu trasformata in abitazioni.\nLo scempio si interruppe nel 1890 quando l'edificio venne acquistato dal comune, grazie al sindaco Francesco Castellacci. Nel 1895 gran parte dei lavori di restauro vennero completati, i quali comportarono molte integrazioni in stile neomedievale sulla facciata. \nVisita del Palazzo.\nPiano terreno.\nAtrio.\nNon appena si varca il portone di ingresso, ci si trova in mezzo al grande atrio voltato, affrescato con numerosissimi stemmi appartenenti ai vari Vicari. Sulla sinistra si trova la porta di accesso alla prima sala del percorso: la cosiddetta \"Camera del Cavaliere\".\nCamera del Cavaliere.\nQuesta sala, denominata \"Camera del Cavaliere\" o \"del Tribunale\", di forma irregolare con soffitto a volta, fino a qualche anno fa era adibita a biglietteria ed oggi, dopo lo spostamento della stessa a casa Boccaccio, \u00e8 tornata di nuovo fruibile.\nLa stanza serviva per le istruttorie dei processi: a tal proposito sopra la porta di ingresso campeggia la scritta \"\". Ammonimenti ai magistrati di questa natura si trovano anche nei palazzi pubblici di San Gimignano e a Lucignano, ma nella versione \"odi l'altra parte\". Qui a Certaldo si \u00e8 voluti andare sul sicuro, non lasciando niente al caso.\nOltretutto, se si guarda sulla sinistra appena entrati, si scorge nel muro una piccola nicchia incorniciata in pietra con un'iscrizione. Qui venivano tenute le chiavi della prigione detta \"La vecchia\" che rimaneva oltre la porticina accanto alla nicchia stessa.\nSegue un breve, sintetico elenco delle opere degne di nota.\nSala delle udienze.\nUsciti dalla \"\"Camera del Cavaliere\" \u00e8 necessario attraversare l'atrio per giungere alla \"Sala delle Udienze\"\". In questa stanza invece si tenevano i processi e anche qui, sopra la finestra, leggiamo la scritta: \" \". Qui, trovandoci in una sala pubblica, l'ammonimento \u00e8 meno sfacciato che nella precedente.\nAttigua a questa sala si trova il \"Carcere civile\".\nCarcere civile.\nNel Carcere civile venivano rinchiusi gli imputati colpevoli di colpe, naturalmente, civili.\nSulle pareti si trovano incisi dai prigionieri numerosi giochi, nonch\u00e9 gli immancabili calendari formati da una serie, in pi\u00f9 di un caso cospicua, di linee parallele.\nQuello che pi\u00f9 colpisce il visitatore \u00e8 senz'altro la scritta, realizzata col nero-fumo della candela, che corre in alto sul soffitto:\nAl centro la firma: \"Castelfiorentino, Giambadia Neri, Giambattista Perazini 1655\"\nGiambadia era un discreto artista, ma era di fatto un habitu\u00e9 di queste prigioni: aveva la brutta abitudine di percepire l'anticipo per la commissione dell'opera salvo poi non consegnarla, n\u00e9 tantomeno restituire l'anticipo.\nIn questa sala e nel disimpegno di collegamento con la \"Sala delle Udienze\" vi erano collocate alcune vetrine con i reperti di origine etrusca e romana (adesso parzialmente esposti nei vani adiacenti alla biglietteria) rinvenuti in localit\u00e0 Poggio del Boccaccio e Pogni; vi erano inoltre anche ceramiche medievali provenienti dalla distrutta citt\u00e0 di Semifonte. Al loro posto sono mostrati i tre meccanismi dell'orologio della torre che si sono succeduti nel tempo.\nCappella.\nRitornando nel cortile troviamo sulla destra un piccolo ambiente: si tratta della Cappella di Palazzo.\nPrincipalmente serviva come cappella privata del Vicario, ma aveva anche un'altra importante funzione: i condannati a morte vi trascorrevano la loro ultima notte, assistiti dai confratelli della SS. Annunziata, la cui cappella \u00e8 diventata una sala del Museo di arte sacra, che davano, o almeno cercavano di dare, loro un po' di conforto.\nAlle pareti sono gli affreschi con gli stemmi delle ventiquattro podesterie che erano soggette al governo del Vicario di Certaldo.\nSala dei Dieci di Balia.\nIn questa sala, assai disadorna, vi si riunivano i magistrati di Balia che venivano mandati direttamente da Firenze in aiuto del Vicario, quando quest'ultimo si trovava in difficolt\u00e0 nel prendere qualche decisione importante.\nStanza dei tormenti.\nGi\u00e0 dal nome si pu\u00f2 intuire la funzione di questa stanza. Qui gli sventurati prigionieri delle attigue carceri criminali\nvenivano torturati per estorcere loro una soddisfacente confessione.\nOggi non resta pi\u00f9 niente ad evocare quei sinistri momenti. In alto, sulle pareti corre una greca pittorica di scudi, molti dei quali muti. Probabilmente erano stati preparati per accogliere gli stemmi delle podesterie che componevano il Vicariato di Certaldo e poi rimasta incompleta. La cosa non deve suscitar meraviglia visto che questa sala ha ricoperto nei secoli svariati usi, fra cui quello di sala delle adunanze.\nPrigioni criminali.\nLe prigioni criminali si trovano in fondo al cortile del palazzo. Si \u00e8 costretti a percorrere uno stretto e basso corridoio che alla fine d\u00e0 accesso a tre vani il pi\u00f9 suggestivo dei quali \u00e8 ricavato nella base del torrione del circuito murario del paese su cui, in parte, il palazzo insiste.\nPossiamo immaginare le spaventose condizioni igieniche in cui i prigionieri venivano a trovarsi, dando un'occhiata alla latrina che ancora si conserva.\nAlle pareti troviamo i consueti calendari realizzati dai prigionieri, ma con una forma particolare: qui non \u00e8 la consueta sequenza di linee (ogni linea un giorno di detenzione) incise parallelamente l'una all'altra, come abbiamo gi\u00e0 visto nelle carceri civili, bens\u00ec sono i raggi disegnati intorno ad un sole con occhi, naso e bocca... triste! Questo perch\u00e9 la luce \u00e8 cos\u00ec poca che i prigionieri arrivavano ad avere nostalgia del sole stesso.\nPrigioni delle donne.\nUscendo dalle prigioni criminali e restando sotto la loggia del cortile, la successiva stanza visitabile proprio dietro al pozzo \u00e8 quella delle prigioni femminili. Verosimilmente le prigioni vere e proprie erano ricavate nel seminterrato (si vede una scaletta che porta in una cantina interrata) e nella piccola stanzetta attigua.\nLa stanza pi\u00f9 grande invece originariamente era soppalcata, ricavando un piano mezzanino su cui era posizionata una cucina, della quale si intuiscono ancora le tracce nere di fumo sul muro.\nDa una relazione del 1855 (ovvero quando il palazzo era ancora alienato a privati) si sa che quella maggiore era adibita a \"stanza per il telaio\", mentre quella pi\u00f9 piccola a \"gallinaio\".\nPrimo piano.\nVi si accede dal cortile attraverso una scala esterna coperta da una loggia sorretta da eleganti colonnine con capitelli ionici.\nSala del Vicario.\nSi tratta dell'ambiente pi\u00f9 importante del palazzo: qui il Vicario teneva le sue cerimonie pi\u00f9 importanti come quelle di ingresso e le parate solenni.\nNumerosi sono gli affreschi presenti:\nGli affreschi si trovano tutti nella parte superiore delle pareti e si interrompono tutti alla stessa altezza. In questa sala cos\u00ec alta, vennero realizzati due solai in modo tale da potere guadagnare due piani aggiuntivi, di cui l'ultimo nel sottotetto. Ci\u00f2 ha offeso in maniera irrecuperabile gli affreschi, \"tagliati\" tutti alla stessa altezza, quella appunto dei demoliti solai.\n\u00c8 da sfatare la radicata idea che queste soppalcature fossero state costruite dopo che il palazzo venne alienato a privati. Dalla perizia che fu stilata prima dell'alienazione, si evince chiaramente che tali piani mezzanini esistevano gi\u00e0 e ci\u00f2 significa inequivocabilmente che furono costruiti in et\u00e0 Vicariale e non dopo la sua soppressione.\nQuartiere privato del Vicario.\nOggi \u00e8 un unico grande ambiente rettangolare, ma anticamente era diviso in una saletta, una camera con la relativa anticamera.\nUn camino con lo stemma del Vicario Giovan Battista Ridolfi porta la data 1488. Vi \u00e8 una \"Maddalena penitente\" (per\u00f2 nella veste iconografica di \"Santa Maria Egiziaca)\" fatta affrescare dal vicario Francesco Pitti nel 1522, della quale si \u00e8 talvolta creduto (senza fondamento) che fosse dovuta addirittura alla mano di Michelangelo Buonarroti.\nCamera delle serve e alcova del Vicario.\nSi tratta di due ambienti senza significative tracce di opere d'arte."}
{"id": "1531240", "revid": "767487", "url": "https://it.wikipedia.org/wiki?curid=1531240", "title": "F\u0103r\u0103g\u0103u", "text": "F\u0103r\u0103g\u0103u (in ungherese \"Farag\u00f3\", in tedesco \"H\u00f6lzeldorf\") \u00e8 un comune della Romania di 1.680 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 6 villaggi: F\u0103r\u0103g\u0103u, F\u00e2na\u021be, Hodaia, Onuca, Poarta, Tonciu."}
{"id": "1531241", "revid": "287204", "url": "https://it.wikipedia.org/wiki?curid=1531241", "title": "Faragau", "text": ""}
{"id": "1531247", "revid": "465169", "url": "https://it.wikipedia.org/wiki?curid=1531247", "title": "Suite Muzik", "text": "Suite Muzik \u00e8 una raccolta pubblicata nel 2007 che raccoglie canzoni inedite di tutti gli artisti sotto contratto con La Suite Records.\nCollegamenti esterni.\nSito ufficiale La Suite Records"}
{"id": "1531249", "revid": "767487", "url": "https://it.wikipedia.org/wiki?curid=1531249", "title": "F\u00e2nt\u00e2nele (Mure\u0219)", "text": "F\u00e2nt\u00e2nele (in ungherese \"Gyulakuta\", in tedesco \"Gielekonten\") \u00e8 un comune della Romania di 5.011 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 6 villaggi: Bordo\u0219iu, C\u0103lim\u0103ne\u0219ti, Cibu, F\u00e2nt\u00e2nele, Roua, Viforoasa."}
{"id": "1531255", "revid": "174925", "url": "https://it.wikipedia.org/wiki?curid=1531255", "title": "Br\u00edgit", "text": ""}
{"id": "1531256", "revid": "767487", "url": "https://it.wikipedia.org/wiki?curid=1531256", "title": "G\u0103le\u0219ti (Mure\u0219)", "text": "G\u0103le\u0219ti (in ungherese \"Ny\u00e1r\u00e1dg\u00e1lfalva\", in tedesco \"Gallendorf\") \u00e8 un comune della Romania di 2.871 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 6 villaggi: Adrianu Mare, Adrianu Mic, Bedeni, G\u0103le\u0219ti, Maiad, Troi\u021ba."}
{"id": "1531261", "revid": "1154737", "url": "https://it.wikipedia.org/wiki?curid=1531261", "title": "Baia di Glen", "text": "La baia di Glen (ing.: \"Glen Bay\") \u00e8 una piccola insenatura situata sulla selvaggia e frastagliata costa occidentale del Donegal, nell'Irlanda nord-occidentale.\nDescrizione.\nLa baia deve il nome alla zona circostante, ovvero della comunit\u00e0 di Glencolmcille: \"glen\" nelle lingue gaeliche significa semplicemente vallata, quindi \"baia della vallata\". \u00c8 delimitata a nord da capo Glen (\"Glen Head\") e a sud da Rossan Point.\nMorfologicamente ha una forma piuttosto tormentata, formata da piccolissime insenature minori all'interno a forma di ferro di cavallo, mentre nel complesso sembra pi\u00f9 un estuario."}
{"id": "1531262", "revid": "729019", "url": "https://it.wikipedia.org/wiki?curid=1531262", "title": "Scotoma", "text": "Lo scotoma (dal greco \u03c3\u03ba\u03cc\u03c4\u03c9\u03bc\u03b1, \u00abottenebramento\u00bb, derivato di \u03c3\u03ba\u03cc\u03c4\u03bf\u03c2, \u00aboscurit\u00e0\u00bb), similmente alla emianopsia, sta a indicare, nel linguaggio medico, un'area di cecit\u00e0, parziale o completa, all'interno del campo visivo, generalmente dovuta a lesioni del tessuto nervoso o, pi\u00f9 raramente, a effetti indesiderati nell'uso di alcuni farmaci (es. antibiotici come la streptomicina).\nPer analogia, in psichiatria pu\u00f2 descrivere una zona d'ombra della memoria.\nCaratteristiche.\n\u00c8 caratterizzata da una zona cieca, attorno alla quale la percezione visiva \u00e8 generalmente buona.\nSi definisce scotoma negativo un'area di non visione all'interno del campo visivo: si manifesta sotto forma di macchia scura. Lo scotoma positivo viene percepito, invece, come una macchia a luminosit\u00e0 intermittente e di colore variabile.\nTra l'altro esiste anche uno scotoma fisiologico: \u00e8 la zona cieca di Mariotte, l'area corrispondente alla papilla del nervo ottico ossia al punto in cui quest'ultimo emerge dalla retina; un piccolo oggetto posizionato in quella zona non risulter\u00e0 visibile.\nEziologia.\nLe cause pi\u00f9 frequenti possono essere:\nPatologie correlate.\nLo scotoma \u00e8 uno dei sintomi principali dell'emicrania con aura: la sua durata pu\u00f2 variare dai 10 ai 50 minuti e la scomparsa parziale dal campo visivo \u00e8 graduale."}
{"id": "1531264", "revid": "767487", "url": "https://it.wikipedia.org/wiki?curid=1531264", "title": "Bucov", "text": "Bucov \u00e8 un comune della Romania di 10.755 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 5 villaggi: Bighilin, Bucov, Chi\u021borani, Plea\u0219a, Valea Orlei."}
{"id": "1531267", "revid": "1656773", "url": "https://it.wikipedia.org/wiki?curid=1531267", "title": "De Ceccano", "text": ""}
{"id": "1531284", "revid": "200568", "url": "https://it.wikipedia.org/wiki?curid=1531284", "title": "Metodo di Mohr", "text": ""}
{"id": "1531285", "revid": "253269", "url": "https://it.wikipedia.org/wiki?curid=1531285", "title": "Bryan Cranston", "text": "\u00c8 noto principalmente per aver interpretato il ruolo di Tim Whatley nella sitcom \"Seinfeld\" (1989-1998), Hal nella sitcom \"Malcolm\" (2000-2006) e Walter White nella pluripremiata serie televisiva \"Breaking Bad\" (2008-2013), che gli ha valso quattro premi Emmy e un premio Golden Globe. Ha anche recitato nella serie \"Sneaky Pete\" (2015-2019) da lui co-creata, e nei film \"Salvate il soldato Ryan\" (1998), \"Little Miss Sunshine\" (2006), \"Drive\" (2011), \"Argo\" (2012) e \"Godzilla\" (2014).\nCranston ha inoltre vinto due Tony Award come miglior attore in un'opera teatrale, per l'interpretazione di Lyndon B. Johnson nello spettacolo di Broadway \"All the Way\" nel 2014 e per l'opera \"Network\" nel 2019. Nel 2016 ha ricevuto la nomination al premio Oscar come miglior attore protagonista, per l'interpretazione di Dalton Trumbo nel film biografico \"L'ultima parola - La vera storia di Dalton Trumbo\" (2015).\nBiografia.\nCranston nasce ad Hollywood, un quartiere di Los Angeles (in California), il 7 marzo del 1956, secondogenito dei tre figli di Joseph Louis \"Joe\" Cranston (1924-2014), attore e pugile dilettante d'origini irlandesi, ebraico-austriache e tedesche, e di Audrey Peggy Sell (1923-2004), un'interprete di radiodrammi, figlia a sua volta d'immigrati tedeschi. Trascorre buona parte della sua infanzia presso l'allevamento di polli dei nonni a Canoga Park, nella San Fernando Valley. Ha un fratello chiamato Kyle Edward; i suoi genitori divorziarono quando aveva 13 anni.\nHa inizialmente raggiunto la notoriet\u00e0 per aver interpretato Hal Wilkerson, il padre del protagonista nella serie televisiva \"Malcolm\". \u00c8 stato nominato a numerosi Emmy Award e ha partecipato a svariate serie televisive. Nel 2007 fa la sua apparizione in due puntate della seconda stagione della sit-com \"How I Met Your Mother\", nel ruolo del petulante e saccente capo del protagonista Ted Mosby. Ha una parte marginale in \"Salvate il soldato Ryan\" ed interpreta Lucifero in \"Fallen - Angeli caduti\". Dal 2008 al 2013 \u00e8 il protagonista della pluripremiata serie \"Breaking Bad\" nei panni di Walter White, interpretazione che gli \u00e8 valsa quattro premi Emmy come miglior attore protagonista nel 2008, nel 2009 nel 2010 e nel 2014, pi\u00f9 un premio Golden Globe sempre nel 2014.\nNel 2011 ha recitato in \"Contagion\" di Steven Soderbergh e in \"Drive\" di Nicolas Winding Refn. Nel 2012 \u00e8 stato impegnato in molte produzioni cinematografiche importanti, come \"John Carter\", \"Rock of Ages\", \"Total Recall - Atto di forza\" e \"Argo\".\nNel 2013 ha ricevuto una stella sulla famosa Hollywood Walk of Fame. Nello stesso anno, ha interpretato il ruolo del presidente degli Stati Uniti, Lyndon B. Johnson, nell'American Repertory Theater a Broadway, nella produzione \"All the Way\", in una performance che ha ricevuto ampi consensi, per il quale l'attore ha ricevuto un Tony Award.\nNel 2014 interpreta il ruolo dello scienziato Joe Brody nel film \"Godzilla\". Il 16 luglio 2014 \u00e8 stato annunciato che Cranston sarebbe stato il protagonista dell'adattamento della HBO di \"All the Way\"; Steven Spielberg \u00e8 stato indicato come uno dei produttori esecutivi dello show. Nel 2015 comincia a lavorare in qualit\u00e0 di produttore alla serie televisiva \"Sneaky Pete\" ordinata dagli Amazon Studios. Dopo aver interpretato il protagonista de \"L'ultima parola - La vera storia di Dalton Trumbo\", ruolo grazie al quale ottiene una candidatura all'Oscar al miglior attore, a febbraio del 2016 inizia le riprese del nuovo film di John Hamburg, la commedia \"Proprio lui?\".\nVita privata.\n\u00c8 stato sposato dal 1977 al 1982 con la scrittrice e sceneggiatrice Mickey Middleton. Nel 1989 si \u00e8 risposato con l'attrice Robin Dearden, conosciuta sul set della serie \"Supercopter\" e dalla quale ha avuto una figlia: Taylor (1993).\nRiconoscimenti.\nLaurence Olivier Award\nCritics' Choice Television Award\nDoppiatori italiani.\nNelle versioni in italiano delle opere in cui ha recitato, Bryan Cranston \u00e8 stato doppiato da:\nDa doppiatore \u00e8 sostituito da:"}
{"id": "1531286", "revid": "1086846", "url": "https://it.wikipedia.org/wiki?curid=1531286", "title": "Associazione Calcio Padova 1943-1944", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1943-1944."}
{"id": "1531287", "revid": "33689", "url": "https://it.wikipedia.org/wiki?curid=1531287", "title": "Mediatore familiare", "text": ""}
{"id": "1531297", "revid": "713168", "url": "https://it.wikipedia.org/wiki?curid=1531297", "title": "Ammiraglio di Castiglia", "text": "L'Ammiraglio di Castiglia era un ufficiale della Corona di Castiglia. Tale posizione venne istituita nel 1247 da Ferdinando III di Castiglia ed esistette fino al 1705. Nel corso della sua storia tale titolo vide le sue funzioni e prerogative evolversi, divenendo a partire dal XV secolo una posizione onorifica ed ereditaria all'interno della corte, dai connotati militari sempre meno significativi. \nA partire dal 1405 e fino alla sua soppressione il titolo venne detenuto ininterrottamente da esponenti della potente famiglia Enriquez, duchi di Medina de Rioseco, discendenti da Fadrique Alfonso de Castilla. \nElenco degli Ammiragli di Castiglia.\nQuello che segue \u00e8 l'elenco di coloro che detennero il titolo:"}
{"id": "1531305", "revid": "547034", "url": "https://it.wikipedia.org/wiki?curid=1531305", "title": "I pensieri oziosi di un ozioso", "text": "I pensieri oziosi di un ozioso: libro per un'oziosa vacanza (titolo originale inglese \"Idle Thoughts of an Idle Fellow, a book for an idle holiday\") \u00e8 un libro umoristico pubblicato nel 1886 da Jerome Klapka Jerome. Dedicato alla sua inseparabile compagna di ozi: la sua pipa, esso si presenta come una raccolta di 14 racconti e brevi saggi, che offrono lo spunto per considerazioni su vari argomenti, come la bolletta, i nervi, la vanit\u00e0, la pigrizia, l'amore, il tempo e cos\u00ec via visti da uno scapolo, sintetizzando piccoli vizi e virt\u00f9 della borghesia dell'epoca.\nFu il secondo libro di questo autore (dopo \"On the Stage\u2014and Off\", del 1885) e contribu\u00ec a fare di lui uno dei maggiori scrittori umoristici d'Inghilterra.\nIl libro \u00e8 stato tradotto e ristampato pi\u00f9 volte in italiano. La prima traduzione apparve nel 1929, ad opera di Gigi De' Motta, col titolo \"Gli oziosi pensieri di un ozioso\".\nQuesto fu il secondo libro pubblicato dall'autore e lo aiut\u00f2 ad essere considerato come uno dei principali umoristi inglesi Inglese. Anche se \u00e8 concordemente considerato uno dei migliori lavori di Jerome, e nonostante sia utilizzato lo stesso stile di \"Tre uomini in barca\", non \u00e8 mai diventato altrettanto popolare. Il libro non \u00e8 stato stampato per molti anni ma un'edizione in brossura divent\u00f2 disponibile nel 2002. Un secondo libro di \"Pensieri oziosi\", \"The Second Thoughts of an Idle Fellow\", fu pubblicato nel 1898, la casa editrice \"Piano B\" lo port\u00f2 in Italia nel 2016 con il titolo \"Sul tempo perso a perdere tempo. I ripensamenti oziosi di un ozioso.\"\nContenuto.\nIl libro \u00e8 costituito da 14 articoli indipendenti ordinati per argomento:\nInfluenza su altre opere.\n\"Lazy Thoughts of a Lazy Girl\",I pensieri oziosi di una ragazza oziosa, libro di \"Jenny Wren\", pubblicato nel 1891. L'autore reale \u00e8 ancora sconosciuto. Il libro ha lo stesso stile di \"Pensieri osiozi di un ozioso\", ma dal punto di vista di una donna.\nLa fondazione della rivista biannuale\"The Idler\" fu influenzata dal titolo e dalle idee espresse in \"Pensieri oziosi di un ozioso\".\nCuriosit\u00e0.\nJerome dedic\u00f2 il libro alla sua amica e compagna d'ozio: la pipa.\nBibliografia.\nPrincipali traduzioni italiane"}
{"id": "1531306", "revid": "229617", "url": "https://it.wikipedia.org/wiki?curid=1531306", "title": "Poi\u00e0t", "text": ""}
{"id": "1531307", "revid": "228587", "url": "https://it.wikipedia.org/wiki?curid=1531307", "title": "Associazione Calcio Padova 1945-1946", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1945-1946.\nStagione.\nIl Padova nel 1945-1946 si classific\u00f2 al primo posto nel girone C, quindi al sesto e ultimo posto nel girone finale del torneo misto Serie B-C Alta Italia, per un totale di 32 gare disputate."}
{"id": "1531308", "revid": "599013", "url": "https://it.wikipedia.org/wiki?curid=1531308", "title": "Comfort and Joy (album)", "text": "Comfort and Joy \u00e8 parte della colonna sonora dell'omonimo film.\nPubblicato nel luglio 1984 solo nel Regno Unito, Germania e Paesi Bassi come maxi 45 giri (12\"), \u00e8 uno dei dischi pi\u00f9 ricercati dai collezionisti. Sebbene non siano mai stati pubblicati in un unico CD come in vinile, i tre brani della tracklist sono reperibili su alcuni cd singoli; pi\u00f9 in particolare, \"Comfort - (Theme from Comfort and Joy)\" \u00e8 stato pubblicato nel 1993 sul cd singolo \"Going Home - (Theme of the Local hero)\" insieme ad altri due brani della colonna sonora \"Local Hero\", mentre \"Joy\" e \"A Fistful of Ice Cream\" sono stati pubblicati nel 1994 sul cd singolo \"Ticket to Heaven\" insieme ad altri due brani dei Dire Straits. Entrambi i cd sono rari e molto ricercati dai collezionisti. Da evidenziare che \"A Fistful of Ice Cream\", \u00e8 un brano strumentale che ricorda molto \"Private Investigations\" di cui riprende il motivo suonato con la chitarra."}
{"id": "1531309", "revid": "729019", "url": "https://it.wikipedia.org/wiki?curid=1531309", "title": "Leopoldo Filippo d'Arenberg", "text": "Figlio di Filippo Carlo, duca d'Arenberg, morto nella battaglia di Slankamen, Leopoldo Filippo \u00e8 considerato, a ragione, come uno dei Principi che hanno dato pi\u00f9 lustro agli Arenberg.\nBiografia.\nInfanzia e ascesa.\nNacque a Bruxelles il 14 ottobre 1690, come unico figlio maschio di Filippo Carlo, III duca di Arenberg e IX duca di Aerschot, morto per le ferite riportate alla battaglia di Slankamen, lasciandolo orfano all'et\u00e0 di dieci mesi, e di sua moglie, Maria Enrichetta del Carretto (20 settembre 1671-22 febbraio 1744), marchesa di Savona e Grana, figlia del Marchese di Grana.\nAll'et\u00e0 di nove anni, fu insignito da Carlo II di Spagna dell'ordine del Toson d'Oro (13 gennaio 1700); la collana gli fu data dall'elettore Massimiliano II Emanuele di Baviera, governatore generale dei Paesi Bassi (3 aprile 1700).\nMatrimonio.\nSpos\u00f2 a Bruxelles, il 29 marzo 1711, Maria Francesca Carolina Filippina Pignatelli (4 giugno 1696-3 maggio 1766), principessa di Bisaccia, figlia di Niccol\u00f2 Pignatelli (1658 - 1719), duca di Bisaccia, duca di Monteleone, vicer\u00e9 di Sardegna (1687-1690), generale di artiglieria SMC nei Paesi Bassi (1704) e colonnello di un reggimento di fucilieri, e di sua moglie, Marie Claire Angeline d'Egmond (1661-1714), figlia del Principe di Gavre.\nDiscendenza.\nIl duca Leopoldo Filippo d'Arenberg e Maria Francesca Carolina Filippina Pignatelli ebbero:"}
{"id": "1531317", "revid": "78273", "url": "https://it.wikipedia.org/wiki?curid=1531317", "title": "Africa proconsolare", "text": ""}
{"id": "1531321", "revid": "55935", "url": "https://it.wikipedia.org/wiki?curid=1531321", "title": "Matthias Schleiden", "text": ""}
{"id": "1531322", "revid": "47767", "url": "https://it.wikipedia.org/wiki?curid=1531322", "title": "OTI 1972", "text": "Il primo festival della canzone iberoamericana si tenne a Madrid dal 23 novembre 1972 e fu vinto da Claudia Regina y Tobias che rappresentavano il Brasile."}
{"id": "1531323", "revid": "399", "url": "https://it.wikipedia.org/wiki?curid=1531323", "title": "Giuseppe Giacalone", "text": "Nacque a Marsala (TP) il 1\u00ba ottobre 1918. Dopo gli studi universitari e dopo la seconda guerra mondiale si trasfer\u00ec in Umbria. Dapprima professore e preside nel liceo classico e nel magistrale, dal 1975 fu professore di storia e letteratura italiana nelle Universit\u00e0 di Perugia e di Siena. \n\u00c8 deceduto a Perugia il 6 settembre 2006. \nDurante il periodo della Resistenza ebbe modo di conoscere il grande dantista e filologo tedesco Auerbach, dal quale apprese la lettura figurale della Divina Commedia, allora conosciuta come ipotesi critica. E nel 1968 pubblic\u00f2 il Commento alla Divina Commedia proprio con l'interpretazione figurale di Auerbach. Continuando gli studi critici su Dante, pubblic\u00f2 altre edizioni della Divina Commedia nel 1988 e nel 2003, riscuotendo larghi apprezzamenti non solo in Italia, ma anche in Francia, in Russia e negli USA. La Sua opera letteraria spazi\u00f2 largamente con pregevoli opere critiche della letteratura italiana da Boccaccio ad Manzoni; inoltre comment\u00f2 in modo eccellente i \"Promessi Sposi\" e scrisse un'introduzione a Verga. Fondamentali rimangono \"La pratica della letteratura italiana: guida modulare alla storia della letteratura italiana,\" in 7 volumi, e \"L'identit\u00e0 dei testi. Letteratura Italiana per una didattica modulare\", in 12 volumi. Notevoli i commenti a classici latini, da Virgilio ad Orazio, i romanzi e le commedie. \u00c8 stato Presidente del Premio Nazionale di Poesia Aeclanum dal 1983 alla morte."}
{"id": "1531324", "revid": "116911671", "url": "https://it.wikipedia.org/wiki?curid=1531324", "title": "OTI 1973", "text": "Il secondo Festival della canzone iberoamericana si tenne a Belo Horizonte, in Brasile il 12 ottobre 1973 e fu vinto da Imelda Miller che rappresentava il Messico."}
{"id": "1531327", "revid": "93556", "url": "https://it.wikipedia.org/wiki?curid=1531327", "title": "Chiesa di San Domenico (Legnano)", "text": "La chiesa di San Domenico \u00e8 un luogo di culto cattolico di Legnano.\nStoria.\nIn origine il rione di San Domenico era conosciuto come \"contrada delle frasche\" per il verde lussureggiante delle zone agricole, mentre fino al XX secolo il quartiere era noto come \"contrada del Mugiato\". Questo nome deriva da un frazionamento di fondi agricoli che avvenne nel 1257: dai fondi \"mozzati\" deriv\u00f2 il termine dialettale legnanese \"muci\u00e0\", cio\u00e8 \"Mugiato\".\nI fedeli, prima che alla chiesa di San Domenico, facevano riferimento ad una cappellina chiamata Oratorio del Salvatore, che venne innalzata nel 1757 dai fratelli Pietro e Giacomo Oldrini per un voto religioso.\nL'Oratorio di San Salvatore divent\u00f2 chiesa nel 1863 per necessit\u00e0 di culto degli abitanti, quando fu ampliata e ristrutturata. Nell'edificio, conosciuto da quel momento in poi come Oratorio di San Domenico, si celebrarono funzioni religiose fino al 1895. In tale anno don Emanuele Cattaneo cap\u00ec che la costante espansione del quartiere richiedeva la costruzione una vera e propria chiesa al posto della piccola cappella. Don Cattaneo acceler\u00f2 la fase progettuale della nuova chiesa dato che alcuni proposero di demolire l'Oratorio di San Domenico costruendo al suo posto una conceria. \nCominci\u00f2 cos\u00ec una raccolta di denaro tra i fedeli, e cos\u00ec il 16 aprile 1900, per anticipare i tempi e quindi quasi inaspettatamente, ci fu la posa della prima pietra della chiesa. Nel novembre 1904 i lavori di edificazione terminarono con la costruzione della cupola ottagonale, che era caratterizzata da grandi finestre bifore. Sulla cuspide venne collocata una statua del Redentore in rame dorato. I fondi per la costruzione furono elargiti dal prevosto di Legnano, monsignor Domenico Gianni, ed a alcuni filantropi legnanesi, tra cui i Melzi d'Eril, Antonio Bernocchi, i fratelli Banfi, i Cantoni e la famiglia Tosi. \nLa parrocchia di San Domenico fu istituita il 3 gennaio 1907 dal cardinal Andrea Ferrari, arcivescovo di Milano, mentre la chiesa venne consacrata dallo stesso il 30 marzo 1908.\nLa chiesa e le opere artistiche.\n\u00c8 dedicata a San Domenico di Guzm\u00e1n. La pianta della chiesa \u00e8 a croce latina con tre navate e transetto. Il presbiterio \u00e8 stato progettato dai fratelli Mos\u00e8 ed Elia Turri, che hanno ornato anche gli interni. La chiesa fu ristrutturata negli anni settanta.\nNel 1925, fu rifatta la facciata in stile romanico, grazie al contributo di Antonio Bernocchi, con la posa di grandi statue raffiguranti i simboli collegati ai quattro evangelisti, vale a dire il leone (San Marco), l'angelo (San Matteo), il bue (San Luca) e l'aquila (San Giovanni). L'anno precedente fu costruito il campanile, in stile rinascimentale, che \u00e8 alto 40 metri.\nIl Crocifisso trasferito dalla chiesa del vicino convento dei frati di Sant'Angelo, ora non pi\u00f9 esistenti, \u00e8 collocato sull'altare maggiore. Sono di pregevole fattura due pulpiti sostenuti da cariatidi. La chiesa \u00e8 poi arricchita da candelabri in bronzo, da lampade in stile bizantine e da un parapetto in marmo e bronzo.\nLe campane di San Domenico.\nSul campanile della chiesa sono installate 7 campane a sistema ambrosiano dotate di ceppi motorizzati, un concerto di 6 campane in La grave (La2,Si2,Do#2,Re3, Mi3, Fa3) ed il Re# che permette di suonare con 5 campane in Si maggiore e Si minore.\nFurono realizzate dalla fonderia fratelli Ottolina di Seregno, per un costo totale di circa 131 lire, e collaudate il 22 settembre 1924. La campana maggiore misura 168\u00a0cm di diametro e pesa 9.580 chili."}
{"id": "1531329", "revid": "287204", "url": "https://it.wikipedia.org/wiki?curid=1531329", "title": "Uva (araldica)", "text": "In araldica l'uva simboleggia \"allegria\" e \"ricreazione\". Compare frequentemente nell'araldica civica di vari paesi e indica, in tal caso, lo sviluppo della coltura della vite in quei territori. Nella blasonatura \u00e8 bene indicare per esteso il \"grappolo d'uva\", ad evitare equivoci con la pianta della \"vite\"."}
{"id": "1531333", "revid": "123238297", "url": "https://it.wikipedia.org/wiki?curid=1531333", "title": "Pat Bonner", "text": "Ha trascorso quasi totalmente la sua carriera professionistica nel Celtic collezionando un totale di 642 presenze. Nella nazionale irlandese ha collezionato 81 presenze.\nBiografia.\nSuo figlio Andrew \u00e8 un attaccante attualmente impegnato in una serie inferiore in Scozia. Egli ha anche giocato per la nazionale irlandese a livello giovanile.\n\u00c8 raffigurato nella copertina di \"FIFA 94\" assieme a David Platt.\nCarriera.\nClub.\nNel 1978, Jock Stein, allora manager del , lo not\u00f2 nella FA Youth Cup con la maglia del Leicester City e, il 14 maggio 1978 lo port\u00f2 nelle file del Celtic.\nDurante la permanenza al Celtic vinse cinque campionati, quattro Scottish Cup e una League Cup.\nGioc\u00f2 la sua ultima partita nella finale di Scottish Cup vinta nel 1995 contro l'Airdrieonians sotto la guida di Tommy Burns.\nConcluse la carriera nel Kilmarnock e nel Reading senza per\u00f2 scendere in campo.\nNazionale.\nHa parato un rigore a Daniel Timofte che valse all' una storica qualificazione, la prima, ai quarti di finale nel .\nDopo il ritiro.\nIl 2 febbraio 2003 \u00e8 stato nominato direttore tecnico della Federazione irlandese di calcio, la FAI.\nPrecedentemente aveva anche ricoperto i ruoli di preparatore portieri e di presentatore di programmi calcistici per TV3 Ireland."}
{"id": "1531334", "revid": "110157", "url": "https://it.wikipedia.org/wiki?curid=1531334", "title": "Chiesa di Santa Maria delle Grazie (Parma)", "text": "La chiesa di Santa Maria delle Grazie \u00e8 un luogo di culto cattolico dalle forme barocche, situato in borgo delle Grazie 8 nel quartiere dell'Oltretorrente a Parma, in provincia e diocesi di Parma; fu costruita a partire dal 1617.\nStoria.\nLa prima pietra dell'oratorio di Santa Maria della Grazie venne posata il 1\u00ba giugno del 1617 alla presenza del duca Ranuccio I Farnese e del vescovo di Parma Pompeo Cornazzani: l'edificio era stato ideato come sede della Confraternita delle Stimmate di San Francesco, formata da terziari secolari francescani e legata alla congrega romana di Santa Maria del Pianto, ed era destinato ad accogliere una venerata immagine della Vergine del soccorso (detta delle Grazie).\nIl tempio doveva essere gi\u00e0 completo nel 1621 quando, con una solenne processione, la Confraternita delle Stimmate ne prese possesso trasportandovi la tavola con la Madonna delle Grazie.\nDescrizione.\nLa progettazione della chiesa viene attribuita a Giovanni Battista Magnani, architetto legato alla corte ducale e che risulta essere in contatto con la Confraternita: l'edificio, di piccole dimensioni, \u00e8 a pianta centrale, con due cappelle laterali e un ampio presbiterio, al quale si contrappone l'area semicircolare dell'ingresso.\nGi\u00e0 nel 1644 la costruzione venne modificata dall'architetto romano Girolamo Rainaldi, che diede luogo ad una nuova fonte di luce aggiungendovi una lanterna ottagonale con otto finestrelle all'altezza del presbiterio.\nNel 1715, sotto il ducato di Francesco Farnese e Dorotea Sofia di Neuburg, vennero avviati dei nuovi lavori di restauro e si diede incarico al pittore Sebastiano Galeotti di affrescare la cupola con un'Assunzione ispirata a quella correggesca nella cattedrale; la decorazione pittorica venne completata negli stessi anni con le finte architetture dei quadraturisti Francesco e Lorenzo Natali.\nNotevoli sono anche gli arredi suntuari: un organo e due raffinate cantorie realizzate in legno intagliato e dorato da un artigiano lombardo a met\u00e0 del XVII secolo e la grande \"gloria\", una grande cornice in legno intagliato e stucco posto ad ornamento dell'immagine della Vergine (principi del XVIII secolo).\nLa chiesa conserva, inoltre, dipinti di grande pregio, come la \"Madonna che presenta il Bambino Ges\u00f9 a san Francesco\" (di Antonio Savazzini) e la tela con l'\"Angelo custode che trafigge il demonio\" di Sisto Badalocchio."}
{"id": "1531335", "revid": "228587", "url": "https://it.wikipedia.org/wiki?curid=1531335", "title": "Associazione Calcio Padova 1946-1947", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1946-1947.\nStagione.\nIl Padova si \u00e8 classificato al secondo posto con 49 punti, dietro alla Lucchese che con 54 punti \u00e8 promossa in Serie A."}
{"id": "1531336", "revid": "339392", "url": "https://it.wikipedia.org/wiki?curid=1531336", "title": "Supercoppa portoghese di calcio", "text": ""}
{"id": "1531340", "revid": "4175", "url": "https://it.wikipedia.org/wiki?curid=1531340", "title": "Donatori di Sangue (CRI)", "text": ""}
{"id": "1531343", "revid": "486946", "url": "https://it.wikipedia.org/wiki?curid=1531343", "title": "Corpo militare (CRI)", "text": ""}
{"id": "1531345", "revid": "486946", "url": "https://it.wikipedia.org/wiki?curid=1531345", "title": "Supercoppa russa di calcio", "text": ""}
{"id": "1531349", "revid": "339392", "url": "https://it.wikipedia.org/wiki?curid=1531349", "title": "Supercoppa ucraina di calcio", "text": ""}
{"id": "1531351", "revid": "256896", "url": "https://it.wikipedia.org/wiki?curid=1531351", "title": "Comitato femminile (CRI)", "text": ""}
{"id": "1531354", "revid": "30445", "url": "https://it.wikipedia.org/wiki?curid=1531354", "title": "Oasi di Gialo", "text": ""}
{"id": "1531360", "revid": "125484117", "url": "https://it.wikipedia.org/wiki?curid=1531360", "title": "Blue (Da Ba Dee)", "text": "Blue (Da Ba Dee) \u00e8 il singolo d'esordio della band italo dance italiana Eiffel 65. \u00c8 anche il primo singolo estratto dall'album di esordio della band, \"Europop\", pubblicato qualche mese pi\u00f9 tardi.\nLa canzone entr\u00f2 in classifica in gran parte del globo, tra cui la Billboard Hot 100 statunitense e fu una delle sole due canzoni di un artista o gruppo italiano a raggiungere la vetta della prestigiosa Eurochart Hot 100 Singles dal 1965 ad oggi. L'altra fu \"Senza una donna (Without A Woman)\" di Zucchero.\nIl brano, oltre a diventare tormentone di fine anni Novanta ed inizio anni Duemila, \u00e8 considerato un evergreen nonch\u00e9 la \"signature song\" degli Eiffel 65.\nStoria.\nRegistrazione.\n\"Blue (da ba dee)\" nasce nel 1998 da un giro di pianoforte composto da Maurizio Lobina. A Jeffrey Jey venne chiesto di scriverci sopra un testo, e ne usc\u00ec con tre versioni; la versione attuale era considerata \"pazza / fuori di testa\". In un'altra intervista, Jeffrey Jey afferm\u00f2 che la parte iniziale della canzone fu improvvisata durante la prima registrazione. Il \"da ba dee\" nel ritornello fu invece un'idea del produttore Massimo Gabutti, il quale propose \"qualcosa che tutti possano cantare\".\nGabry Ponte cur\u00f2 l'arrangiamento finale. Le parole della canzone erano prodotte in maniera robotica grazie all'uso di un harmonizer. Il gruppo voleva utilizzare lo stesso effetto all'interno della canzone \"Believe\" interpretata da Cher, ma alla fine fu ottenuto un risultato diverso.\nFlop iniziale e successiva popolarit\u00e0.\nLa canzone fu pubblicata in ottobre 1998 dalla Bliss Corporation, ma inizialmente non ottenne il successo sperato. La prima stampa del vinile vendette solamente 200 copie su una produzione di 1000 copie. Fu anche poco apprezzata dal pubblico: il gruppo ha dichiarato che quando la provarono dal vivo in una discoteca per la prima volta, svuotarono la pista. Gabry Ponte attribu\u00ec il flop al fatto che la canzone fosse \"troppo pop per le discoteche, e troppo dance per le radio. Era nel mezzo\", ma che proprio questo fu anche il motivo del suo successo postumo.\nA tal punto venne subito archiviata all'interno della casa discografica per concentrarsi su progetti successivi, ma non a nome Eiffel 65. Circa sei mesi dopo, il 1\u00ba aprile 1999, il disco viene recuperato dall'emittente lombarda Radio Deejay, iniziando a ottenere pi\u00f9 notoriet\u00e0. Jeffrey Jey dichiar\u00f2 che lui e gli altri dovettero continuamente andare a comprare carta per i fax data la vastit\u00e0 di contratti di licenza che ricevettero per la canzone, per poi ritrovarsi nel giro di poco tempo a fare concerti ogni giorno.\nDa allora il singolo divenne il maggior successo della band, avendo raggiunto la vetta in 17 paesi e la posizione numero sei nella classifica statunitense \"Billboard\" e diventando uno dei tormentoni estivi del 1999. Nello stesso anno il brano venne incluso nel film \"Fantozzi 2000 - La clonazione\". \nIl successo della canzone negli Stati Uniti d'America fu tale da far rientrare la canzone nei cinque brani selezionati per la nomination \u201cBest Dance Recording\" ai Grammy Awards 2001\u201d, vinta per\u00f2 poi dai Baha Men con il brano \"Who Let the Dogs Out?\".\nDescrizione.\nLa canzone racconta la vita di un uomo blu, colore di s\u00e9 stesso e di tutte le cose che lo circondano. Secondo Jeffrey Jey, essa \u00e8 una metafora sullo stile di vita che ogni persona sceglie per s\u00e9, \"come se vedessimo il mondo attraverso le nostre lenti, e fosse di un colore diverso per ognuno di noi.\" Il testo della canzone specifica anche che il protagonista \u00e8 \"blu dentro e fuori\" e che \"non ha nessuno da ascoltare\", oltre che il blu \u00e8 anche il colore dei suoi sentimenti; questo \u00e8 legato ad uno dei significati della parola \"blue\" in inglese, che pu\u00f2 anche significare, oltre al colore blu, \"triste\", come si pu\u00f2 evincere dall'espressione \u201cto feel blue\u201d (sentirsi gi\u00f9, essere tristi). \nJeffrey Jey disse in un'intervista: \"Penso che ognuno di noi abbia il proprio colore [...] I colori filtrano le nostre vite. Le cose che ci compriamo, come arrediamo casa, le persone che ci sono affini, i posti in cui scegliamo di vivere, la nostra macchina. Ognuna di queste cose riflette il nostro colore\".\nVideo musicale.\nIl video musicale mostra Gabry Ponte e Maurizio Lobina che cercano di salvare Jeffrey Jey dagli alieni \"Zorotl\" e \"Sayok6\".\nCome la maggior parte dei video musicali della Bliss Corporation, esso venne realizzato dalla BlissCoMedia in pochi mesi utilizzando 3D Studio Max e per mezzo di un green screen in un garage. Come rivelato dagli Eiffel 65 nel documentario \"The Story of \"Blue (Da Ba Dee)\", il video musicale \u00e8 ispirato al videogioco Metal Gear Solid. Davide La Sala, ex dipendente della BlissCo, ha dichiarato in merito alla realizzazione del video: \"Abbiamo avuto sessioni di brainstorming ed eravamo un team molto fantasioso, grandi fan di film di fantascienza e videogiochi: \"Blade Runner\", \"Guerre stellari\", ecc. Eravamo maestri nel fare del nostro meglio e nel lavorare con i pochi strumenti che avevamo per creare racconti brevi completi in un periodo di tempo molto breve.\"\nSuccessivamente distribuito su YouTube dalla Bliss Corporation nel 2009, oggi il video vanta pi\u00f9 di 230 milioni di visualizzazioni.\nAccoglienza.\nCritica.\nLa canzone ha ricevuto recensioni miste da parte della critica. Larry Flick di \"Billboard\" ha scritto che \"l'hook qui, con il suo ritmo danzante ma curiosamente avvincente e con i testi, \u00e8 destinato a reagire istantaneamente con gli ascoltatori in lungo e in largo\", e che \"influenzer\u00e0 gli ascoltatori su entrambe le estremit\u00e0 dello spettro demografico\". \"Entertainment Weekly\" gli ha dato come voto B -. Christopher Thelen del \"Daily Vault\" lo ha descritto come un \"piccolo successo stravagante\" con un \"ritornello saltellante\", e che \"la chiave \u00e8 l'uso del sintetizzatore vocale\". Chris Massey di \"PopMatters\" l'ha definita \"davvero, davvero pessima\", ma che dopo molti ripetuti ascolti \"l'ho amata\".\nLa canzone venne anche classificata 14\u00aa tra le 20 canzoni pi\u00f9 fastidiose, secondo la rivista \"Rolling Stone\".\nVendite.\nIl 6 maggio 2013 viene annunciato dal sito ufficiale del gruppo che \"Blue (Da Ba Dee)\", a 15 anni di distanza dalla sua uscita, entra nelle classifiche dance chart iTunes posizionandosi in Italia alla numero 45 e in USA alla 10. Il singolo rientra anche a far parte della classifica dance Billboard posizionandosi nelle prime 10 posizioni nelle classifiche di Italia, USA, Francia, Canada, Turchia, Repubblica Ceca, Figi, Bahamas, Dominica, Repubblica Domenicana, Giappone, Australia, Nuova Zelanda, Porto Rico, Cuba, Principato di Monaco, Montenegro, Singapore, San Marino, Islanda, Cina, Svizzera, Belgio, Bielorussia, Bulgaria, Polonia, Slovacchia, Slovenia, Macedonia del Nord, Albania, Paesi Bassi, Lituania, Croazia, Germania, Danimarca, Giamaica, Turks e Caicos, Norvegia, Svezia, Finlandia, Messico, Spagna, Portogallo, Malta, Albania, Regno Unito, Irlanda, Lussemburgo, Georgia, Ucraina, Russia, Grecia, Cipro, Brasile, Argentina, Emirati Arabi Uniti, Libano, Israele, Palestina, Tunisia e Cipro Del Nord.\nRemix e cover.\nNel 2008 il gruppo Bloom 06, composto dal cantante e dal tastierista degli Eiffel 65, produce un remake del brano \"Blue (Da Ba Dee)\" arrangiato in chiave moderna e incluso nell'EP \"Club Test 01\". Inoltre, da quell'anno iniziano a diffondersi sul web diverse versioni nightcore di \"Blue (Da Ba Dee)\", e ad oggi \u00e8 il brano che ha il maggior numero di versioni nightcore presenti su YouTube.\nNel 2009 viene pubblicato, sotto l'etichetta Bliss Corporation, un album chiamato \"A Decade in Blue (Da Ba Dee) Remix 2009\", nel quale sono inclusi i remix del brano in versione house moderna, tra i quali quelli di Gabry Ponte e dei Djs From Mars. Inoltre, sempre nel 2009, il singolo viene ripreso dal rapper statunitense Flo Rida, che ne inserisce il ritornello nella sua canzone \"Sugar\".\nNel 2012 viene nuovamente ripresa dal duo tedesco Michael Mind Project insieme al cantante R&amp;B statunitense Dante Thomas con il brano \"Feeling So Blue\". Nel 2013 viene registrata una versione del singolo in cinese per il mercato orientale.\nAll'Ultra Music Festival 2017 di Miami, David Guetta presenta un bootleg di Blue in collaborazione con Bebe Rexha.\nNel 2019 la canzone \u00e8 stata campionata dalla cantautrice svedese Nea per il suo singolo \"Some Say\".\nNel 2020 la canzone \u00e8 stata campionata dal rapper italiano Shiva per il suo singolo \"Auto blu\". Sempre nel 2020, \u00e8 stata realizzata una versione in francese dal titolo Voiture Bleue da parte del rapper svizzero Nightpresence (Kyle Aguilar). Successivamente Auto blu \u00e8 stato remixato dallo stesso Gabry Ponte.\nNel 2020 la canzone \u00e8 stata campionata dal cantante italiano Achille Lauro per il brano \"Blu\", contenuto nell'album \"1990\".\nNel 2020 il gruppo americano Pomplamoose ne produce una cover riarrangiata in un \"mashup\" con la canzone \"Around the world\" dei Daft Punk.\nIl 1 gennaio del 2021 il gruppo musicale Fleshgod Apocalypse ne ha pubblicato una versione death metal.\nTracce.\nIl primo vinile di \"Blue (Da Ba Dee)\" contiene quattro tracce. Le prime due si riferiscono alla versione finale della canzone ed entrambe sono state remixate da Gabry Ponte. La terza e la quarta traccia rappresentano rispettivamente la seconda e la prima versione della canzone. \n\"Blue (Da Ba Dee) (Dub Mix)\" contiene contiene parti occasionali di una melodia interpolata di \"God Is a DJ\" di Faithless. \nLa prima stampa del vinile vendette solamente 200 copie su una produzione di 1000 copie. Successivamente la prima copia fu ristampata con una copertina diversa. Nel complesso Blue (Da Ba Dee) vanta 54 pubblicazioni diverse. \nSuccessivamente vennero pubblicati i remix ufficiali."}
{"id": "1531362", "revid": "124123", "url": "https://it.wikipedia.org/wiki?curid=1531362", "title": "Nati nel 1054", "text": ""}
{"id": "1531363", "revid": "729019", "url": "https://it.wikipedia.org/wiki?curid=1531363", "title": "Stazione di Iglesias", "text": "La stazione di Iglesias \u00e8 una stazione ferroviaria a servizio del comune di Iglesias, capolinea della ferrovia per Decimomannu\nStoria.\nInaugurata nel 1872, la stazione di Iglesias venne costruita come stazione terminale della ferrovia Decimomannu-Iglesias della Compagnia Reale delle Ferrovie Sarde, la prima delle linee previste dalla rete ferroviaria pubblica sarda a essere completata nella sua intera lunghezza. Nel 1898 la stazione iglesiente fu raggiunta da un'altra linea, sempre delle \"Ferrovie Reali\", che collegava lo scalo con la stazione di Monteponi, frazione del comune e sede di un importante sito minerario. Proprio alla necessit\u00e0 di un miglior sistema di trasporto al servizio delle miniere di Monteponi e del circondario \u00e8 ricollegata la realizzazione di questi ulteriori 5\u00a0km di ferrovia, che tuttavia non erano collegati direttamente alla linea per Decimomannu e Cagliari: infatti la stazione non perse la caratteristica di stazione di testa, con la conseguenza che i treni diretti da Monteponi a Cagliari e viceversa erano costretti a effettuare la \"giratura\" delle locomotive a Iglesias.\nIn seguito negli anni venti del Novecento nel Sulcis-Iglesiente vennero realizzate delle ferrovie complementari ad opera della Societ\u00e0 Anonima Ferrovie Meridionali Sarde. Il governo nazionale decise in tal senso di girare il tronco Iglesias-Monteponi alle FMS, che nel 1926 subentrarono alle Ferrovie dello Stato (divenute proprietarie della rete delle Ferrovie Reali e tra le altre della stazione di Iglesias nel 1920) nella gestione di questa linea. Gli operai nel giro 4 giorni riconvertirono la Iglesias-Monteponi a scartamento ridotto, e nel maggio 1926 a pochi metri dallo scalo FS di Iglesias arrivarono i primi convogli FMS della Palmas Suergiu-Iglesias, che si attestarono in una nuova stazione confinante con la parte sud dello scalo FS. Quest'ultimo fu quindi sottoposto a una modifica dell'infrastruttura ferroviaria, con il troncamento del binario che si immetteva sulla linea verso Monteponi. In questa occasione furono tuttavia realizzati dei binari a scartamento ordinario che raccordarono la stazione FS con l'area merci delle FMS per l'intermodalit\u00e0 tra le due societ\u00e0 ferroviarie.\nLo scalo iglesiente assunse in questi decenni una particolare importanza anche per abitanti e merci della parte settentrionale del Sulcis, che per raggiungere Cagliari arrivavano a Iglesias coi treni delle Meridionali Sarde e da qui raggiungevano la vicina stazione FS per prendere i treni diretti nel capoluogo regionale. Buona parte di questo traffico merci e passeggeri nei due scali cittadini venne per\u00f2 a mancare dal 1956 in poi, a causa dell'apertura della ferrovia Villamassargia-Carbonia, che calamit\u00f2 nella stazione di Carbonia Stato buona parte dei viaggiatori e delle merci dirette a Cagliari da Carbonia e dai comuni limitrofi. Nel corso degli anni intanto all'originario fabbricato viaggiatori a due piani si era sostituito quello a un solo piano, ancora in uso nel 2014.\nNel 1969 il crollo di una galleria nei pressi di Cabitza, alla periferia della citt\u00e0, port\u00f2 alla chiusura della Monteponi-Iglesias e della stazione FMS di Iglesias al traffico ferroviario. Con la chiusura completa della rete FMS, e della Monteponi-San Giovanni Suergiu nel 1974, la stazione di Iglesias torn\u00f2 a essere l'unico scalo ferroviario attivo nel comune. La chiusura dell'altra stazione cittadina port\u00f2 negli anni seguenti allo smantellamento nel piazzale FS della gran parte dei binari di collegamento con lo scalo FMS. Sempre nell'area compresa tra le due stazioni fu in seguito realizzato un parcheggio a pagamento delle FS.\nIl sempre pi\u00f9 ridotto traffico merci che interessava la stazione port\u00f2 a una lenta dismissione dello scalo merci, la cui area, congiuntamente a quella del parcheggio FS, fu ceduta al comune di Iglesias nel 2009, il quale da allora la utilizza come parcheggio pubblico.\nNei primi anni del XXI secolo la stazione si configurava come il capolinea, insieme alla stazione di Carbonia Serbariu, di una delle direttrici maggiormente trafficate della rete FS sarda. Negli stessi anni per la stazione sono stati avviati dei progetti di potenziamento da parte del comune, atti a trasformare la struttura in un centro intermodale passeggeri (stazione sia per treni che per autolinee), i cui lavori per la realizzazione iniziarono a met\u00e0 2017.\nStrutture e impianti.\nLa stazione di Iglesias, realizzata come scalo di testa della linea per Decimomannu, dinanzi al fabbricato viaggiatori era dotata fino al 2017 (anno di avvio dei lavori per il centro intermodale cittadino) di quattro binari tronchi, di cui tre attrezzati per il servizio passeggeri. Tale configurazione fu approntata insieme ad altri interventi tra la fine degli anni ottanta e l'inizio dei novanta; in precedenza erano tre i binari posti dinanzi all'edificio principale, uno per banchina, di cui uno per il servizio merci, confluenti inoltre nell'asse estremo in una piattaforma girevole poi smantellata.\nA sud di questi binari erano in passato attivi i binari dello scalo merci, data la presenza in questa area del relativo magazzino, compresi i raccordi verso lo scalo merci della ex stazione FMS. Questa struttura, un tempo importante soprattutto per il trasporto dei minerali estratti nel circondario iglesiente, non viene pi\u00f9 utilizzata stante la cessazione di un regolare servizio merci in Sardegna e tale area \u00e8 dal 2009 impiegata come parcheggio dal comune di Iglesias.\nUlteriori binari sono presenti nella parte nord est dello scalo: dal binario 1 si dirama verso nord un binario tronco ad entrambe le estremit\u00e0 (da cui a sua volta se ne dirama un altro con le medesime caratteristiche), mentre \u00e8 presente un prolungamento (tronco) del binario 2 (tronco): tutti questi binari sono utilizzati per il ricovero dei rotabili. Nel 2017, in seguito all'inizio dei lavori per la realizzazione del centro intermodale, le banchine ricevettero una lieve elevazione, in modo da facilitare l'accesso ai treni. Inoltre vennero completamente smantellati il binario 4 e i binari presso l'ex scalo merci, fu arretrato il fine corsa del binario 3 e fu chiuso temporaneamente il parcheggio pubblico.\nDal punto di vista della gestione del movimento, tale compito spetta di norma al DCO di Cagliari: tale sistema di telecontrollo \u00e8 stato attivato in stazione nel dicembre 2005\nVari gli edifici di servizio presenti in stazione: il fabbricato viaggiatori presenta uno sviluppo a pianta rettangolare su un singolo piano, con l'accesso dalla via Garibaldi situato a una quota superiore rispetto al piazzale ferroviario. Adiacente ad esso \u00e8 presente un altro fabbricato, a due piani, impiegato per fini di servizio e ospitante tra gli altri un posto di Polizia ferroviaria. Nella zona dei binari di rimessa sono presenti ulteriori locali, sempre impiegati a fine di servizio.\nAll'altro capo del fascio binari, sul lato sud sono presenti il dismesso magazzino merci ed un ulteriore fabbricato, entrambi dismessi.\nIn passato nell'area della stazione erano presenti anche due rimesse locomotive, successivamente dismesse e demolite.\nMovimento.\nLo scalo \u00e8 capolinea dei treni regionali espletati da Trenitalia, che collegano la citt\u00e0 con Cagliari e Villamassargia.\nServizi.\nL'impianto \u00e8 classificato da RFI in categoria \"silver\", ed \u00e8 strutturato per garantire l'accessibilit\u00e0 alle persone portatrici di disabilit\u00e0 motorie.\nInterscambi.\nIl piazzale antistante l'ingresso del fabbricato viaggiatori ospita una fermata degli autobus dell'ARST, che effettuano un servizio di autolinee sia urbano che interurbano. In quest'ultimo caso dalla stazione \u00e8 possibile raggiungere gli altri comuni dell'Iglesiente.\nDal 1926 al 1969 sul lato sud della stazione era inoltre attivo il capolinea della dismessa ferrovia per San Giovanni Suergiu."}
{"id": "1531367", "revid": "124123", "url": "https://it.wikipedia.org/wiki?curid=1531367", "title": "Nati nel 1114", "text": ""}
{"id": "1531368", "revid": "124123", "url": "https://it.wikipedia.org/wiki?curid=1531368", "title": "Morti nel 1114", "text": ""}
{"id": "1531370", "revid": "124123", "url": "https://it.wikipedia.org/wiki?curid=1531370", "title": "Morti nel 1116", "text": ""}
{"id": "1531374", "revid": "1573940", "url": "https://it.wikipedia.org/wiki?curid=1531374", "title": "Sarat", "text": "Il Sarat, o Sarawat , \"Montagne del Sar\u0101t\") \u00e8 un insieme montagnoso che corre parallelo alla costa occidentale della Penisola Araba e costituisce una delle pi\u00f9 rappresentative eminenze orografiche. Il Sarat parte dei confini della Giordania e finisce a nord del Golfo di Aden a sud, traversando tutta l'Arabia Saudita e lo Yemen. La met\u00e0 settentrionale, anche nota come \"Sarat al-Hijaz\", al massimo raggiunge i 2.100 metri s.l.m., mentre le porzioni centrali e meridionali (\"Sarat 'Asir\" e \"Sarat al-Yemen\" rispettivamente) possono raggiungere altezze di oltre 3.300 metri.\nGeologicamente, il Sarat \u00e8 parte della placca arabica, ed \u00e8 per lo pi\u00f9 composto da rocce vulcaniche. Le pendici occidentali finiscono bruscamente sulla linea costiera del Mar Rosso, laddove le pendici orientali digradano pi\u00f9 dolcemente e sono spesso solcate da wadi che sono di grande utilit\u00e0 per l'agricoltura, specialmente nelle aree meridionali del Sarat, in cui le montagne fronteggiano i monsoni.\nFra le citt\u00e0 del Sarat si annoverano tanto la Citt\u00e0 Santa musulmana di Mecca, che sorge in un vallone a met\u00e0 circa del Sarat, quanto la capitale yemenita di \u1e62an\u02bf\u0101\u02be, sita nei pressi delle cime pi\u00f9 elevate dell'intero Sarat."}
{"id": "1531381", "revid": "11959", "url": "https://it.wikipedia.org/wiki?curid=1531381", "title": "Abdulaziz al-Omari", "text": ""}
{"id": "1531387", "revid": "125725956", "url": "https://it.wikipedia.org/wiki?curid=1531387", "title": "Wroc\u0142awski Klub Sportowy \u015al\u0105sk Wroc\u0142aw", "text": "Il Wroc\u0142awski Klub Sportowy \u015al\u0105sk Wroc\u0142aw (it. \"Club sportivo breslaviese Slesia Breslavia\"), abbreviato in \u015al\u0105sk Wroc\u0142aw (pronuncia polacca ), \u00e8 una societ\u00e0 polisportiva polacca di Breslavia, fondata nel 1947 e nota soprattutto per le sezioni cestistica e calcistica. La squadra di calcio dello \u015al\u0105sk Wroc\u0142aw milita nella Ekstraklasa, la massima serie del campionato polacco di calcio.\nLa sezione calcistica vanta nel proprio palmar\u00e8s due campionati polacchi, due Coppe di Polonia, una Coppa di Lega polacca e due Supercoppe di Polonia. Lo \u015al\u0105sk Wroc\u0142aw ha giocato nella massima serie polacca dal 1964 al 1969, dal 1973 al 1993, dal 1995 al 1997 (quando si ritir\u00f2 dopo 32 giornate della stagione 1996-1997), dal 2000 al 2002 e nuovamente dal 2008.\nStoria.\nEsordi.\nNel 1946, la \"Oficersk\u0105 Szko\u0142\u0119 Saper\u00f3w\" (Scuola degli ufficiali zappatori) fu trasferita da Przemy\u015bl a Breslavia. Il 18 marzo 1946 fu fondata una societ\u00e0 polisportiva militare, il \"Pionierzy Wroc\u0142awia\" (Pionieri di Breslavia), poi divenuto \"Klub Sportowy Pionier\" (Club sportivo Pionieri), con l'introduzione di sezioni di calcio, hockey, boxe e canottaggio.\nLa sezione calcistica del Pionier inizi\u00f2 a competere nella Klasa B della Bassa Slesia. Termin\u00f2 al primo posto il campionato nel 1946-1947 e fu promosso nella Klasa A della Bassa Slesia. Nel 1947 la scuola di fanteria numero 1 si trasfer\u00ec da Cracovia a Breslavia (questa scuola era stata costituita nel giugno del 1943 a Rjazan', 200 km a sud-est di Mosca, come \"Scuola divisionale Cadetti\" e nel 1945 si era trasferita a Cracovia). La Scuola divisionale Cadetti (in polacco \"Dywizyjna Szko\u0142a Podchor\u0105\u017cych\") fu affiancata da un club sportivo omonimo, la cui sede era poco distante da quella della scuola. La data di creazione del club non \u00e8 nota, ma sicuramente esisteva gi\u00e0 a Cracovia. Nel 1947 Pionier e Podchor\u0105\u017cak si fusero dando vita dell'attuale \"Wroc\u0142awski Klub Sportowy \u015al\u0105sk Wroc\u0142aw\", in breve \"WKS \u015al\u0105sk Wroc\u0142aw\", tuttavia, tenendo conto che dopo la fusione il club milit\u00f2 nella Klasa A della Bassa Slesia, in cui era stato promosso nella stagione precedente come Klub Sportowy Pionier, la fondazione del sodalizio dovrebbe, a rigore, risalire al 18 marzo 1946.\n1947-1956.\nNella stagione 1947-1948 il club chiuse il campionato di Klasa A della Bassa Slesia al sesto posto. Nella stagione 1948-1949 cominci\u00f2 il campionato di Klasa A della Bassa Slesia con il nome di Pionier, ma nell'aprile del 1949 cambi\u00f2 nome in \"Legia Wroc\u0142aw\", chiudendo nuovamente il torneo al sesto posto.\nNella stagione 1949-1950 milit\u00f2 ancora in Klasa A e nel dicembre 1950 il CWKS Wroc\u0142aw si trovava al terzo posto della classifica. Non si un\u00ec al campionato di primavera, perch\u00e9 nel gennaio del 1951 la II liga, all'epoca la seconda divisione polacca (oggi la denominazione II liga \u00e8 usata per la terza divisione), fu allargata a quattro gruppi (32 squadre) e grazie a questo la squadra di Breslavia, con il nome OWKS, inizi\u00f2 a competere nella II liga.\nLa I liga e la II liga (all'epoca la prima e la seconda divisione nazionale) adottarono poi il periodo di svolgimento primavera-autunno. Al debutto nella II liga, l'OWKS in 14 partite raccolse solo 4 punti, finendo all'ottavo e ultimo posto nel proprio gruppo e retrocedendo cos\u00ec nella classe provinciale riformata, cio\u00e8 nella precedente Klasa A. Nella stagione 1952, nella divisione provinciale, l'OWKS vinse il proprio girone, poi super\u00f2 lo Sp\u00f3jnia Luba\u0144 \u015al\u0105ski e divenne campione della Bassa Slesia. Nel 1952 fu introdotto un nuovo sistema di promozioni e retrocessioni dalla II liga. La squadra seconda classificata nella lega fu ammessa a due partite di spareggio contro il campione del distretto: il 16 novembre 1952 l'OWKS Wroc\u0142aw (campione della Bassa Slesia) affront\u00f2 il Pafawag Stal Wroclaw (squadra della II liga) e lo batt\u00e9 per 3-1 (due reti di Lizurka e una Kajdasz per i primi). Il 23 novembre 1952 il Pafawag Stal Wroc\u0142aw fu sconfitto nuovamente dall'OWKS Wroc\u0142aw per 0-1 (autogol). Nonostante queste vittorie contro il Pafawag, l'OWKS Wroc\u0142aw non ottenne la promozione nella II liga perch\u00e9 fu deciso che dalla stagione seguente, quella del 1953, il numero di squadre del campionato sarebbe stato ridotto: il numero delle partecipanti al torneo fu ridotto da 40 a 14 squadre, quindi 26 squadre della lega furono trasferite nella neocostituita III liga, la terza divisione (oggi la denominazione III liga \u00e8 usata per la quarta serie).\nNel 1953 l'OWKS milit\u00f2 nella III liga (girone di Breslavia-Opole) e alla fine ottenne il terzo posto. Nel 1954, stante la riorganizzazione dello sport militare, la squadra di calcio dell'OWKS non si iscrisse al campionato. Un anno dopo milit\u00f2 nuovamente nella girone di Breslavia-Opole della III lega e raggiunse il quarto posto. La stagione del 1956 si rivel\u00f2 una svolta: il CWKS Wroc\u0142aw ottenne il primo posto nella terza edizione del girone di Breslavia-Opole della III lega, piazzamento che permise al club di accedere allo spareggio per la promozione in II liga. La vittoria nello spareggio consent\u00ec al CWKS Wroc\u0142aw di centrare la promozione.\n1957-1964.\nNel 1957 il club cambi\u00f2 nome in \"Wroc\u0142awski Klub Sportowy \u015al\u0105sk Wroc\u0142aw \" (Club sportivo breslaviese Slesia Breslavia), continuando a militare nella II liga. La stagione fu buona e si chiuse a poca distanza in classifica dal Polonia Bydgoszcz, che ottenne la promozione. Lo \u015al\u0105sk ebbe inoltre la miglior difesa di tutto il campionato (gironi settentrionale e meridionale). Nella stagione successiva anche lo \u015al\u0105sk, squadra militare, combatt\u00e9 per la promozione. Il compito era difficile perch\u00e9 le avversarie erano squadre stabili con un passato prestigioso, il e il . Non riuscendo a superare il Pogon, lo \u015al\u0105sk Wroc\u0142aw dovette accontentarsi nuovamente del secondo posto, proprio come l'anno precedente, pur avendo il migliore attacco del campionato (56 gol) e avendo fatto registrare delle goleade, come in occasione della vittoria per 8-0 contro il Warta Pozna\u0144.\nLa stagione 1959 si rivel\u00f2 pi\u00f9 negativa, ma lo \u015al\u0105sk chiuse comunque al quarto posto, mentre nel 1960, stagione in cui per la promozione diretta era sufficiente il secondo posto, chiuse piazzandosi a met\u00e0 classifica. Anche nel 1961 il rendimento fu altalenante e non permise di andare oltre una posizione di media classifica, l'ottava piazza, unita a un'eliminazione inaspettata in Coppa di Polonia (2-3 contro il G\u00f3rnik \u015awi\u0119toch\u0142owice).\nNel 1962 furono ripristinati due gironi di II lega, questa volta ridotti, rendendosi necessaria la disputa di una breve stagione per consentire il passaggio al formato autunno-primavera dalla stagione successiva, a partire dalla seconda met\u00e0 dell'anno solare. Lo \u015al\u0105sk ottenne il terzo posto nel campionato che vide il Pogo\u0144 Szczecin ottenere la promozione. La prima stagione nel sistema autunno-primavera, quella del 1962-1963, fu chiusa dalla squadra al sesto posto. La stagione 1963-1964 si rivel\u00f2 storica per il club di Breslavia, che ottenne con autorevolezza e per la prima volta la promozione nella I liga. In 30 partite,\u00ec la WKS ne perse solo 3 e ne vinse 19, ottenendo 46 punti, 7 pi\u00f9 di 3 squadre (all'epoca erano assegnati 2 punti per vittoria). A questo si aggiunse una solida difesa, capace di subire solo 14 gol, quasi la met\u00e0 del Zawisza Bydgoszcz, che aveva la seconda migliore retroguardia.\n1965-1973.\nPur essendo una delle pi\u00f9 grandi citt\u00e0 della Polonia, Breslavia dovette attendere a lungo per avere una propria squadra nella massima divisione calcistica polacca, esattamente due decenni. La prima partita dello \u015al\u0105sk in massima serie fu contro il Szombierki Bytom e si concluse con una sconfitta per 0-3. Il primo gol dello \u015al\u0105sk in massima serie porta la firma di Joachim Stachu\u0142a, nella partita vinta per 2-1 contro la Gwardia Warszaw. I primi anni in massima serie si chiusero con salvezze a met\u00e0 classifica o in posizioni leggermente pi\u00f9 basse. Nel 1969 vi fu la prima retrocessione in II liga. Dopo aver sfiorato la caduta in terza serie nel 1971, lo \u015al\u0105sk centr\u00f2 la promozione nel 1973, tornando cos\u00ec in massima serie.\nLa seconda met\u00e0 degli anni '70 e l'inizio degli anni '80 del XX secolo sono considerati il periodo migliore nella storia del club, che ottenne un titolo nazionale e piazzamenti di vertice in campionato e Coppa di Polonia, affluenza di pubblico da record, buoni risultati delle squadre giovanili e soddisfazioni nelle coppe europee. Lo \u015al\u0105sk chiuse il campionato nei primi tre posti per cinque volte, vincendo per la prima volta il campionato polacco nel 1976-1977, sotto la guida del tecnico W\u0142adys\u0142aw \u017bmuda.\nAnni 2010.\nAvendo chiuso il campionato 2010-2011 al secondo posto, lo \u015al\u0105sk Wroc\u0142aw guadagn\u00f2 la qualificazione all'Europa League, dove elimin\u00f2 e , prima di essere eliminato dal nel turno di play-off.\nNella stagione 2011-2012 lo \u015al\u0105sk raggiunse la vetta della classifica del campionato e all'ultima giornata, il 6 maggio 2012, si aggiudic\u00f2 il secondo titolo della propria storia grazie a una vittoria per 1-0 contro i campioni in carica del (con rete di Rok Elsner, capocannoniere del torneo), vincendo cos\u00ec il campionato con un punto di vantaggio sugli slesiani del e tre punti sul .\nNell'annata 2012-2013, in UEFA Champions League lo \u015al\u0105sk elimin\u00f2 il e fu eliminato dall', retrocedendo in Europa League, dove fu eliminato dall'.\nStrutture.\nStadio.\nFino al 2011 la sede delle partite interne era lo stadio Oporowska, inaugurato nel 1926, quando Breslavia faceva parte della Germania, e sede delle partite interne del (BSV 02) fino al 1945. Per le partite valide per le coppe europee negli anni '70 e '80, lo \u015al\u0105sk si trasferiva nello Stadio olimpico di Breslavia. Il nuovo stadio municipale (in polacco \"Stadion Miejski\"), costruito per ospitare il , \u00e8 la sede delle partite interne dalla stagione 2011-2012.\nOrganico.\nRosa 2021-2022.\n\"Aggiornata al 15 marzo 2021.\"\nTifoseria.\nI tifosi dello \u015al\u0105sk di Breslavia sono considerati tra i pi\u00f9 caldi e numerosi della Polonia. Godono, in particolare, di buoni rapporti con la tifoseria del Lechia Gdansk.\nAltre sezioni.\nPallacanestro.\nLa squadra di pallacanestro \u00e8 la compagine pi\u00f9 titolata del paese, avendo vinto 17 trofei, di cui cinque consecutivi dal 1998 al 2002. Gioca nella Dominet Bank Ekstraliga, la massima divisione del basket polacco.\nPer ragioni di sponsor \u00e8 nota come \"ASCO \u015al\u0105sk Wroc\u0142aw\". In precedenza si \u00e8 chiamata: Bergson \u015al\u0105sk Wroc\u0142aw, Era \u015al\u0105sk Wroc\u0142aw, Deichman \u015al\u0105sk Wroc\u0142aw, Idea \u015al\u0105sk Wroc\u0142aw, Zepter Idea \u015al\u0105sk Wroc\u0142aw, Zepter \u015al\u0105sk Wroc\u0142aw, PCS \u015al\u0105sk Wroc\u0142aw.\nPallamano.\nLa squadra di pallamano \u00e8 anch'essa tra le pi\u00f9 titolate del paese, potendo annoverare nel proprio palmar\u00e8s 15 titoli nazionali (di cui sette consecutivi tra 1972 e 1978) e 7 Coppe di Polonia. Negli ultimi 18 anni, comunque, la squadra ha vinto soltanto un campionato nazionale, nel 1997."}
{"id": "1531388", "revid": "1372005", "url": "https://it.wikipedia.org/wiki?curid=1531388", "title": "Obizzo I d'Este", "text": "Biografia.\nInfanzia.\nFu il figlio primogenito di Folco I d'Este, si spos\u00f2 nel 1124 ed ebbe un figlio, Azzo V d'Este, che mor\u00ec prematuramente nel 1193. Fu tra i primi membri della casata ad essere citato ufficialmente col titolo di \"Marchese\". \nFerrara.\nAlla morte dei fratelli seppe riunire sotto il suo potere tutti i possedimenti italiani che erano stati di suo padre Folco e suo nonno, Alberto Azzo II. Raggiunse un prestigio raro per l'epoca e nel corso della vita ottenne riconoscimenti sia dall'imperatore che dal papa, sapendo diplomaticamente mantenere una posizione apprezzata in entrambi i campi.\nNell'ottobre 1163 aiut\u00f2 l'imperatore Federico Barbarossa a combattere contro Verona, Padova e Vicenza, alleato con Pavia e Mantova, nella sua terza \"Italienzug\" e ricevette in seguito dall'imperatore l'esercizio del giudizio d'appello nella marca di Verona.\nEntr\u00f2 poi nel 1167 nella Lega Lombarda, formata dai Comuni per contrastare l'imperatore Barbarossa. \nQuando nel 1177 si rec\u00f2 a Venezia per presenziare alla firma del trattato tra la Lega e l'Imperatore fu accompagnato da un seguito di 180 uomini, confermando cos\u00ec la sua crescente influenza politica. Nello stesso anno venne nominato podest\u00e0 di Padova. nel 1183 \u00e8 citato nell'articolo 22 della pace di Costanza (\"Opizoni marchionis\"). Successivamente, nel 1184, Federico Barbarossa gli confer\u00ec i titoli di marchese di Milano e di Genova.\nA Ferrara intanto si trov\u00f2 coinvolto nella lotta tra le due fazioni capeggiate dalle potenti famiglie dei Giocoli, degli Adelardi e dei Salinguerra e dei Torelli, guelfi i primi, ghibellini i secondi. Il progetto di far sposare al nipote, il futuro Azzo VI, una Adelardi, Marchesella, non si pot\u00e9 realizzare per la morte prematura di lei, nel 1186, e Obizzo divenne di fatto il capo della fazione guelfa. Questa scelta di campo si rivel\u00f2 determinante per la fortuna degli estensi, che da questo momento iniziarono ad assumere un sempre maggiore peso negli equilibri di potere locali.\nNel 1187 il papa Urbano III venne a Ferrara, provenendo da Verona, intenzionato a scomunicare l'imperatore, ma non ebbe il tempo di farlo perch\u00e9 mor\u00ec poco dopo essere giunto in citt\u00e0. Tale circostanza si rivel\u00f2 fortunata, per l'estense, che non ebbe per questo motivi di imbarazzo con il Barbarossa.\nMorte.\nObizzo mor\u00ec il giorno di Natale del 1193, ed alla guida della famiglia non gli succedette il figlio, Azzo V, morto prematuramente nello stesso anno, ma il nipote, Azzo VI d'Este.\nDiscendenza.\nObizzo ebbe sei figli:"}
{"id": "1531389", "revid": "124123", "url": "https://it.wikipedia.org/wiki?curid=1531389", "title": "Nati nel 1365", "text": ""}
{"id": "1531390", "revid": "1452073", "url": "https://it.wikipedia.org/wiki?curid=1531390", "title": "Teoria del campo cristallino", "text": "La teoria del campo cristallino, introdotta originariamente dai fisici Hans Bethe e John Hasbrouck van Vleck negli anni trenta, \u00e8 un modello teorico adottato per interpretare il legame chimico che intercorre nei complessi. Questa teoria rende conto di alcune propriet\u00e0 caratteristiche di questi composti quali quelle magnetiche, la peculiare colorazione e alcune caratteristiche spettroscopiche e termodinamiche. D'altro canto diviene approssimata o insufficiente nella trattazione pi\u00f9 approfondita delle propriet\u00e0 fisiche e dei legami chimici, come quelli che intercorrono tra un metallo di transizione e un ligando molecolare quale pu\u00f2 essere il monossido di carbonio. La teoria del campo dei ligandi rappresenta un altro modello pi\u00f9 completo ed esauriente fondato sulla teoria degli orbitali molecolari che riesce a colmare le lacune inerenti alla teoria del campo cristallino rappresentando una sua estensione.\nTeoria.\nIl modello del legame chimico nei complessi assume che i ligandi si avvicinino agli orbitali \"d\" del metallo centrale lungo la terna degli assi cartesiani. In questo modo gli orbitali di valenza di quest'ultimo, i cinque orbitali degeneri \"d\", interagiscono con gli elettroni dei ligandi in fase di avvicinamento mutando il loro stato degenere. In pratica i ligandi vengono considerati come cariche negative in fase di avvicinamento.\nComplessi ottaedrici.\nNel caso di complessi ottaedrici, ovvero in generale complessi del tipo ML6 (M=metallo ed L=ligando) o assimilabili, la simmetria caratteristica produce una nuova coppia di orbitali, una doppiamente degenere e l'altra triplamente degenere. La coppia doppiamente degenere \u00e8 formata dagli orbitali dz\u00b2 e dx\u00b2-y\u00b2 che essendo orientati lungo gli assi cartesiani subiscono un incremento energetico dovuto alla repulsione elettronica generata dall'avvicinamento dei ligandi. Invece gli orbitali disposti lungo i tre piani individuati dagli assi cartesiani, ovvero i dxy, dyz e dxz, sperimentano una minore repulsione e quindi il loro livello energetico risulta inferiore a quello corrispondente allo stato degenere originario. Nel caso in oggetto, ovvero quello di un complesso ottaedrico, gli orbitali doppiamente degeneri sono denominati eg e hanno carattere antilegante, mentre quelli triplamente degeneri costituiscono gli orbitali t2g e possiedono natura legante. \nLa differenza di energia tra gli eg e i t2g viene indicata come \u0394o (delta ottaedrico) e dipende tra l'altro sia dalla natura e stato di ossidazione del metallo, che dalla natura e arrangiamento del ligando attorno al centro metallico. La serie spettrochimica elenca un insieme di ligandi in funzione della crescente tendenza a provocare una separazione energetica \u0394o maggiore.\nComplessi tetraedrici.\nSimili considerazioni portano ad una differente disposizione degli orbitali per un composto tetraedrico, con formula generale ML4. I ligandi possono essere posizionati alternati ai quattro vertici di un tetraedro, dove il metallo \u00e8 posizionato al centro. In questo caso, si nota che nessuno degli orbitali \"d\" punta direttamente ai ligandi. Si possono per\u00f2 considerare i due orbitali dz\u00b2 e dx\u00b2-y\u00b2 facenti parte di un gruppo degenere, poich\u00e9 puntano entrambi nelle facce del tetraedro. I restanti tre orbitali \"d\", dxy, dyz e dxz, subiscono maggiore repulsione dato che puntano verso i vertici, ovvero proprio dove sono posizionati i ligandi. Si ha cos\u00ec un modello esattamente invertito rispetto al caso dell'ottaedro.\nLa differenza di energia fra gli eg (questa volta pi\u00f9 bassi in energia) e i t2g viene indicata come \u0394tet. In genere, questo parametro \u00e8 decisamente pi\u00f9 basso a parit\u00e0 di metalli e ligandi rispetto a \u0394o. Vi sono due motivi principali che spiegano questa differenza: formare quattro legami \u00e8 meno favorevole energeticamente che formarne 6, e dunque la stabilizzazione \u00e8 minore; inoltre, come spiegato sopra, gli orbitali \"d\" non essendo pi\u00f9 direttamente direzionati verso i ligandi subiscono minore influenza rispetto a prima.\nAlto spin e basso spin.\nCome gi\u00e0 detto, in relazione a un dato ione metallico, ligandi differenti provocano una differente separazione energetica degli orbitali \"d\" all'interno di un campo di definita simmetria. Nel riempire questi nuovi orbitali, sempre in base al principio dell'Aufbau, quando il numero di elettroni \u00e8 maggiore di tre \u00e8 possibile sistemare questi ultimi in due modi differenti. Nel fare ci\u00f2 occorre considerare quantitativamente l'entit\u00e0 della separazione energetica \u0394 (per esempio, il \u0394o per complessi ottaedrici o il \u0394T per quelli tetraedrici, per i quali vale \u0394T \u2248 0,45\u0394o) e la cosiddetta \"energia di accoppiamento di spin\", ovvero il surplus energetico derivante da una configurazione con spin antiparalleli (maggiore repulsione). \nNello specifico, se la separazione energetica \u00e8 di minore entit\u00e0 rispetto all'energia di accoppiamento di spin (\"campo debole\") si avr\u00e0 un maggiore guadagno energetico, e quindi di stabilit\u00e0, con la disposizione degli elettroni che attuano il semiriempimento secondo la regola di Hund popolando i livelli energetici superiori eg. In questo modo la molteplicit\u00e0 di spin \u00e8 massima e si ottiene quello che viene definito complesso ad alto spin. Se invece l'entit\u00e0 della separazione energetica \u00e8 grande (\"campo forte\") allora risulta pi\u00f9 semplice e conveniente l'accoppiamento di spin antiparalleli con produzione di una configurazione con minore molteplicit\u00e0 totale di spin. Il genere di complessi caratterizzati da questa configurazione viene definito a basso spin.\n\u00c8 interessante notare come l'analisi della configurazione elettronica dei complessi possa predire molto semplicemente alcune propriet\u00e0 fisiche quali quelle magnetiche o spettroscopiche. Un composto che presenta elettroni spaiati \u00e8 paramagnetico, mentre la presenza di elettroni appaiati conferisce propriet\u00e0 diamagnetiche. Conoscendo invece il valore della separazione energetica \u0394 \u00e8 possibile risalire, tenendo conto che l'assorbimento di un quanto di luce promuove elettroni dagli orbitali t2g a quelli eg, alla lunghezza d'onda della radiazione assorbita. Si spiegano in tal modo la peculiare colorazione dei complessi (tale lunghezza d'onda ricade nel campo della radiazione visibile) nonch\u00e9 le variazioni di colore legate alla presenza di ligandi differenti legati a uno stesso centro metallico. \nInformazioni dettagliate sul valore di \u0394 possono essere ottenute tramite la tecnica della spettroscopia ultravioletta/visibile; quest'ultima \u00e8 spesso di importanza fondamentale per caratterizzare molti complessi metallici. Spesso, piuttosto che un singolo segnale nello spettro ad una determinata frequenza corrispondente a \u0394, viene osservato un ampio segnale distribuito su pi\u00f9 frequenze con un picco centrale. Ci\u00f2 \u00e8 dovuto a piccole variazioni nella lunghezza dei legami nel composto, che modificando l'interazione fra gli orbitali del metallo e quelli dei ligandi, provocano un piccolo scostamento dal valore centrale di \u0394.\nEnergia di stabilizzazione del campo cristallino.\nL'energia di stabilizzazione del campo cristallino (CFSE, dall'inglese \"Crystal Field Stabilization Energy\") rappresenta la variazione in stabilit\u00e0 che si ottiene dalla nuova collocazione degli elettroni negli orbitali che hanno mutato i loro livelli energetici a seguito dell'effetto della carica dei ligandi. \nRimanendo nel caso dei complessi ottaedrici, ogni elettrone presente su un orbitale t2g d\u00e0 un contributo alla CFSE pari a - 0,4\u0394o, mentre il contributo di un elettrone presente su un orbitale eg corrisponde a +0,6\u0394o. Applicando il calcolo della CFSE al caso dei complessi d5 del ferro mostrati nelle due immagini sopra, si ottiene rispettivamente: nel caso del complesso a basso spin (5 elettroni disposti tutti negli orbitali t2g), CFSE = - (5x0,4 \u0394o) = - 2\u0394o (in realt\u00e0 a questo valore occorre aggiungere l'energia di accoppiamento di spin); nel caso del complesso ad alto spin si hanno 3 elettroni nei t2g (orbitali ad energia inferiore rispetto a quella dei \"d\" degeneri) e 2 elettroni negli eg (ad energia superiore rispetto agli orbitali \"d\" degeneri), per cui risulta CFSE = -(3x0,4 \u0394o) + (2x0,6 \u0394o) = 0. In questo caso la stabilizzazione generata dagli elettroni negli orbitali pi\u00f9 bassi \u00e8 cancellata dall'effetto destabilizzante degli elettroni negli orbitali superiori.\nLa stabilizzazione del campo cristallino \u00e8 applicabile a tutti i complessi dei metalli di transizione, qualunque sia la loro geometria.&lt;br&gt; \nIl motivo per cui molti complessi \"d\"8 sono a geometria planare-quadrata, \u00e8 l'elevata stabilizzazione prodotta da questa disposizione geometrica con questo numero di elettroni."}
{"id": "1531391", "revid": "1776051", "url": "https://it.wikipedia.org/wiki?curid=1531391", "title": "The Disregard of Timekeeping", "text": "The Disregard of Timekeeping \u00e8 il primo album in studio dei Bonham, uscito nel 1989 per l'Etichetta discografica WTG Records."}
{"id": "1531392", "revid": "486946", "url": "https://it.wikipedia.org/wiki?curid=1531392", "title": "Avvocato di strada", "text": ""}
{"id": "1531395", "revid": "131358", "url": "https://it.wikipedia.org/wiki?curid=1531395", "title": "Slask Wroclaw", "text": ""}
{"id": "1531399", "revid": "1776051", "url": "https://it.wikipedia.org/wiki?curid=1531399", "title": "Mad Hatter (album)", "text": "Mad Hatter \u00e8 il secondo album in studio dei Bonham, uscito nel 1992 per l'Etichetta discografica WTG Records."}
{"id": "1531401", "revid": "4175", "url": "https://it.wikipedia.org/wiki?curid=1531401", "title": "Pionieri (CRI)", "text": ""}
{"id": "1531403", "revid": "287204", "url": "https://it.wikipedia.org/wiki?curid=1531403", "title": "Wladyslaw Zmuda", "text": ""}
{"id": "1531404", "revid": "11959", "url": "https://it.wikipedia.org/wiki?curid=1531404", "title": "Abdul al-Omari", "text": ""}
{"id": "1531408", "revid": "359348", "url": "https://it.wikipedia.org/wiki?curid=1531408", "title": "Jacques-\u00c9mile Ruhlmann", "text": "Biografia.\nIl designer, arredatore e mobiliere parigino di origine alsaziana acquist\u00f2 larga notoriet\u00e0 in Europa intorno agli anni venti del Novecento, grazie alla pregevole produzione della ditta di interior design costituita nel 1919 a Parigi in societ\u00e0 con Pierre Laurent, specializzata principalmente in opere di ebanisteria. L'atelier Ruhlmann e Laurent si serv\u00ec di laboratori artigiani esterni fino al 1923, quando venne creato un proprio laboratorio, ampliato nel 1927.\nNotevole pubblicit\u00e0 ricevette la ditta dalla partecipazione nel 1925 all'Esposizione Internazionale di Arti Decorative tenutasi a Parigi. All'interno della curiosa architettura D\u00e9co a gradoni del padiglione \"du Collectionneur\", progettata dall'architetto Pierre Patout sotto la direzione di Ruhlmann, la finezza della partitura architettonica, dei parati e dei tappeti, degli arredi fissi e dei mobili, specie nel salotto ottagono, arieggiava il pacato linearismo, la giusta misura e la chiarit\u00e0 di certi ambienti domestici del secondo Settecento francese.\nI mobili di Ruhlmann e Laurent erano particolarmente ricercati e lussuosi. Rinnovavano in elegante chiave moderna i fasti dell'ebanisteria parigina dei tempi di Luigi XV, di Luigi XVI e dell'Impero, riecheggiandone alcune caratteristiche formali, oltre all'analogo impiego di tecniche e materiali pregiati."}
{"id": "1531413", "revid": "124123", "url": "https://it.wikipedia.org/wiki?curid=1531413", "title": "Morti nel 150 a.C.", "text": ""}
{"id": "1531415", "revid": "4175", "url": "https://it.wikipedia.org/wiki?curid=1531415", "title": "Lega delle Cooperative", "text": ""}
{"id": "1531418", "revid": "115243860", "url": "https://it.wikipedia.org/wiki?curid=1531418", "title": "Honda NSR 125", "text": "L'Honda NSR 125 \u00e8 una motocicletta stradale sportiva di piccola cilindrata prodotta dalla casa motociclistica giapponese Honda dal 1988 al 2001 e facente parte della serie denominata \"NSR\".\nCaratteristica comune a tutto il periodo di produzione era il motore 2 tempi capace di sviluppare, nella versione maggiormente prestazionale, una potenza di circa 30 CV all'albero motore. Il modello che ha ripreso tale segmento, pur essendo di una generazione nuova \u00e8 la CBR 125R, \u00e8 invece dotato di motore 4 tempi, che risulta essere ovviamente molto diverso rispetto al modello che sostituisce sotto tutti gli aspetti.\nL'Honda NSR non \u00e8 stata sempre la stessa per tutti gli anni di produzione, portando modifiche ad ogni nuova serie. Tuttavia i due motori (JC20 per la prima e seconda serie e JC22 per la terza) sono pressoch\u00e9 totalmente intercambiabili. La valvola di scarico \u00e8 controllata elettronicamente da una centralina, e prevede un ciclo di auto-pulizia all'accensione del quadro.\nPrima serie.\nLa prima serie \u00e8 stata prodotta dal 1988 al 1990 nelle varianti F (nuda), con faro rettangolare singolo e strumentazione montati sulla testa delle forcelle,\ne R (carenata), con doppio faro circolare e carenatura integrale.\nLa NSR rispetto alla NS era una moto completamente differente, niente era rimasto uguale, telaio, ciclistica e motore, estremamente pi\u00f9 performante, come richiedeva il mercato d'oro delle ottavo di litro inizio anni '90.\nIl nuovo telaio non \u00e8 pi\u00f9 in tubi quadri in acciaio, ma formato un bitrave inclinato con supporti motore a triangolo; era costituito da due semigusci in lega di alluminio (destro e sinistro) ottenuti per pressofusione poi imbullonati al centro e all'altezza del cannotto di sterzo.\nQuesto procedimento consentiva precisioni nel montaggio superiori e costi di produzione inferiori. Il suggestivo telaio dorato \u00e8 stato realizzato dalla italiana Grimeca che vanta essere stato \"the first die-cast aluminium frame\".\nIl telaio era poi completato da un piccolo castello posteriore in tubi quadri in acciaio, imbullonato al telaio di alluminio principale, che sosteneva la sella, la batteria, il serbatoio dell'olio lubrificante e il parafango.Le ruote ora sono sempre di misura differenziata, ma con anteriore da 17\" e la posteriore da 18\", inoltre sono a tre razze molto arcuate, un nuovo forcellone, il nuovo carburatore da 28\u00a0mm, l'adozione di un nuovo motore, con misure quadre e non pi\u00f9 superquadre, cos\u00ec come la sospensione, le forcelle, il nuovo impianto frenante, che viene maggiorato e l'impianto di scarico completamente ridisegnato.\nSeconda serie.\nLa seconda serie \u00e8 molto simile alla prima, fu prodotta dal 1991 al 1993 sempre in due versioni: FII (nuda) e R (carenata).\nFurono elaborate nuove carenature per la R, pi\u00f9 avvolgenti e grintose (soprattutto il parafango anteriore), nuove combinazioni di colori e le ruote con un innovativo disegno a 6 razze. Il freno posteriore divenne anch'esso a disco.\nPiccolo particolare, nella versione nuda, la NSR 125 FII, la strumentazione ed il faro furono collocati su un piccolo telaio che non era pi\u00f9 solidale con la testa delle forcelle ma era collegato direttamente al telaio principale.\nTerza serie.\nLa terza serie, inizialmente venduta insieme alle rimanenze della seconda serie, nella versione F Raiden (nuda) e nella versione R (carenata), si distingue (nella versione carenata) per i fari a \"occhio di volpe\" e per il nuovo telaio Z-Frame ed \u00e8 stata prodotta dal 1992 al 2003.\nInizialmente fu presentata (Maggio 1992 - Autodromo del Mugello) la sola versione F Raiden (JC22), seguita l'anno successivo dalla versione carenata RP e, nel 1994, dalla versione SP (JD00).\nQuesta terza serie apport\u00f2 grandi modifiche sia estetiche che ciclistiche, cambia il telaio, sempre a gusci imbullonati di alluminio ma con una nuova forma, che prende il nome di Z-frame,\nnuovo il forcellone e nuove le carenature e anche il serbatoio, ora in lamiera e non in plastica posizionato sotto la carenatura. Lo Z-frame era utilizzato da Honda anche su altre moto di piccola cilindrata, come la CBR250RR. Honda sosteneva che tale profilo garantiva un abbassamento di baricentro e una rigidit\u00e0 torsionale maggiore.\nRimane praticamente uguale invece il motore, gi\u00e0 estremamente all'avanguardia per il momento in cui era uscito.\nIn Italia per i primi 5 anni vennero presentate nella versione a piena potenza (19 kW) e limitata (8\u00a0kW), poi dal 2001 al 2003 solo depotenziata a causa dell'entrata in vigore delle nuove norme relative alla patente di guida.\nLa produzione termin\u00f2 perch\u00e9 le norme anti-inquinamento dell'EU diventarono sempre pi\u00f9 pesanti e visto che il mercato era anche ricco di rivali, prime tra tutte la Cagiva con la Mito e l'Aprilia con l'RS. L'Honda pagava la maggior affidabilit\u00e0 del motore con una potenza minore dello stesso.\nLa versione Raiden rest\u00f2 in produzione solo per due anni, sempre con parte delle carene della versione R, ma con un faro che rimane quadrato, anche se molto pi\u00f9 arrotondato rispetto alla serie precedente. Ai lati del faro sono presenti due tubi di aspirazione. Essi non sono per un airbox in pressione, ma servono per \"nascondere\" i cavi elettrici della strumentazione e del faro. Tuttavia, essi riforniscono il motore di aria fresca.\nA causa di un noto problema al freno anteriore (che con l'uso poteva rimanere attaccato al disco surriscaldandosi) sulla terza serie venne montato un disco semi flottante per risolvere definitivamente la questione."}
{"id": "1531420", "revid": "188116", "url": "https://it.wikipedia.org/wiki?curid=1531420", "title": "Infermiere Volontarie", "text": ""}
{"id": "1531425", "revid": "41851", "url": "https://it.wikipedia.org/wiki?curid=1531425", "title": "Sacra Famiglia (Rapisardi)", "text": "La Sacra Famiglia, \u00e8 un dipinto a olio su tela conservato nella Chiesa Madre di Santa Maria di Licodia.\nStoria.\nLa grande tela centellinate, d'arte neoclassica, fu commissionata per la chiesa del Santissimo Salvatore o Santissimo Crocifisso, probabilmente dalla Confraternita del Santissimo Sacramento curatrice della chiesa, al pittore catanese Giuseppe Rapisardi (1799-1853) (padre del pi\u00f9 celebre Michele), per uno degli altari laterali della Chiesa. L'opera fu completata nel 1841, come si legge in basso a sinistra accanto alla firma dell'autore. Quando nel 1911, epoca in cui la chiesa del Santissimo Crocifisso fu unita alla ex chiesa monastica di San Giuseppe, gi\u00e0 di Santa Maria, la tela fu collocata sopra l'altare maggiore, adornata da cornici intagliate del settecento, per conferirle maggiore dignit\u00e0 e valore.\nIl suo stato di conservazione \u00e8 ottimale e non ha mai subito manomissioni o restauri. Durante la seconda guerra mondiale una scheggia di un ordigno esploso sulla piazza, provoc\u00f2 un taglio sotto il piede della Madonna. In ricordo dell'evento e a memoria della particolare protezione impetrata sul paese, quel segno \u00e8 stato lasciato.\nL'opera, dalla sua centrale collocazione absidale domina la navata principale del tempio, accogliendo i fedeli.\nDescrizione e stile.\nRapisardi ide\u00f2 la scena sacra impostandola secondo gli schemi iconografici dell'arte neoclassica, seguendo il gusto vigente nella scuola pittorica catanese, infondendo nei personaggi un aspetto di aulico misticismo e profonda umanit\u00e0. L'artista dipinse sei figure disponendoli sulla tela in maniera composta ed equilibrata.\nFulcro della composizione \u00e8 il Bambino Ges\u00f9, adagiato quasi aggrappato al ginocchio e alla mano della Madre. La sua nudit\u00e0 raffigura l'intera rivelazione di Dio fatto uomo, in cui tutti i misteri di Dio vengono svelati e resi percepibili anche alla fragile umana natura. La visione della Croce che il cugino Giovanni Battista presagendo regge, vela di una leggera malinconia il volto del Divin Pargolo, che volge teneramente lo sguardo verso la Madonna. Essa, avvolta da un manto blu a figurare la sua umanit\u00e0 rivestita dalla divinit\u00e0, \u00e8 seduta su uno scanno, con il busto leggermente inclinato verso il Bambino che regge dolcemente per la schiena con la mano sinistra e quasi afferra invece con la destra per il braccio. Con il volto sereno guarda amorevolmente il Figlio. Il Libro Sacro chiuso \u00e8 adagiato sul braccio di Maria e quasi sospinto dalla mano di Ges\u00f9. \u00c8 in Lei infatti che le Sacre Scritture e le Profezie prendono forma concreta, grazie alla sua libera e completa adesione alla volont\u00e0 di Dio. Il precursore e cugino Giovanni Battista, gi\u00e0 abbigliato dagli indumenti eremitici che indosser\u00e0 nel deserto, si inginocchia adorante davanti al Bambino Ges\u00f9 per contemplare il mistero di Dio fatto uomo. Con la mano stringe la croce formata da due canne legate, che quasi sottrae alla vista del Signore. Le prime tre figure, dalla composizione piramidale, sono fortemente ispirate al dipinto di Raffaello la \u201cBella Giardiniera\u201d.\nLeggermente scostato da essi, come a sottolineare la completa estraneit\u00e0 al concepimento di Ges\u00f9, il Patriarca San Giuseppe contempla la bellezza della Sposa, mirando in Lei i misteri degli Inizi della Redenzione Divina a cui anche lui \u00e8 stato reso partecipe. Il Custode del Redentore sembra quasi pronto ad inginocchiarsi di fronte al mistero di Dio fatto uomo. Il leggero isolamento della sua figura, rimanda alla sua evangelica muta obbedienza alla volont\u00e0 di Dio, dettata dalla Giustizia del suo animo. In quanto capo della Famiglia, egli siede a capo del desco. L'ampio manto ocra si avviluppa sulla veste azzurra. Tali colori rappresentano la duplice natura di Cristo, Dio e uomo, e l'arduo compito di Giuseppe in quanto custode di Dio fatto uomo e della sua Madre. In posizione avanzata la mano destra regge il bastone fiorito, simbolo iconografico di predilezione all'ufficio di Sposo di Maria.\nLa calda luce, \"piovendo\" dall'alto illumina i personaggi, e da questo spiraglio di Paradiso si affacciano oranti e ammiranti due angeli, conferendo sacra dignit\u00e0 alla scena domestica.\nL'ambiente avvalora e accresce la duplice natura che caratterizza i personaggi, disposti all'interno di una grande sala, che \u00e8 insieme dimora e tempio, per consacrare la funzione della famiglia cristiana, prima chiesa domestica. Attorno al grande tavolo al centro della sala, coperto da un velluto verde, sono disposti i membri della Famiglia. Come i fedeli si riuniscono intorno alla Mensa del Signore, la famiglia si riunisce attorno al desco domestico, luogo che per antonomasia \u00e8 il ritrovo della famiglia unita, per consumare il cibo che la Provvidenza elargisce. Sulla tavola, il florido giglio, che si erge eretto e svettante da un'anfora dalle eleganti forme classiche, rappresenta la purezza e la giustizia, virt\u00f9 di cui la Famiglia di Nazareth \u00e8 specchio per tutte le case cristiane. La parete aperta sulla sinistra, lascia spaziare la vista su un paesaggio etneo, rendendo cos\u00ec i personaggi vicini e conterranei del fedele che a loro si rivolge."}
{"id": "1531428", "revid": "287204", "url": "https://it.wikipedia.org/wiki?curid=1531428", "title": "Henri-Pierre Roch\u00e9", "text": "Biografia.\nHenri-Pierre Roch\u00e9 perde precocemente il padre, il farmacista Pierre Roch\u00e9, ed \u00e8 cresciuto dalla madre Clara, donna autoritaria e molto possessiva nei confronti del figlio. Dopo aver frequentato con successo il \"Louis-le-Grand\", prestigioso liceo parigino che vantava allievi come Charles Baudelaire, si iscrive in principio alla Facolt\u00e0 di Scienze politiche, per abbracciare la carriera diplomatica, e successivamente all'Acad\u00e9mie Julian, dove esercita il suo talento di disegnatore.\nAll'inizio del XX secolo Roch\u00e9 inizia a frequentare i caff\u00e8 di Montparnasse e diviene amico di tutti quelli che contano in pittura. Spesso combatte a boxe con Andr\u00e9 Derain e con Georges Braque. Abbandonata l'idea di praticare la pittura, Pierre comincia ad acquistare le prime tele e a farle vendere agli amici artisti. \u00c8 il primo a sostenere l'opera di Constantin Br\u00e2ncu\u0219i e sar\u00e0 sempre lui, nel 1905, a portare Gertrude Stein e il fratello Leo nell\"'atelier\" di Pablo Picasso. Nel 1906 Pierre annota sul suo diario per la prima volta il nome di Glob, pseudonimo dello scrittore tedesco Franz Hessel. Tra i due si crea un'amicizia cos\u00ec profonda da non essere neppure scalfita dalla relazione che Pierre instaura con Helen Grund, moglie dell'amico.\nCon lo scoppio della Grande Guerra Franz Hessel si arruola volontario e dal fronte comincia la stesura di \"Romanza Parigina. Carte di un disperso\", romanzo epistolare indirizzato allo stesso Pierre. Roch\u00e9, non ancora mobilitato, \u00e8 accusato di spionaggio a favore della Germania per il fatto di ricevere numerose missive dal paese ora nemico. Arrestato, inizia a scrivere, durante la reclusione, quello che sar\u00e0 il suo primo libro, \"Deux semaines \u00e0 la Conciergerie pendant la Bataille de la Marne\", un piccolo volume di una cinquantina di pagine. Tra il 1916 e il 1920 Henri-Pierre Roch\u00e9 si trova in America per svolgere una missione per l'Alto Commissariato francese. A New York conosce Francis Picabia, Man Ray, Joseph Stella e Marcel Duchamp di cui diviene amico inseparabile e al quale dedicher\u00e0 il suo ultimo romanzo autobiografico, \"Victor\", rimasto incompiuto a causa della morte."}
{"id": "1531429", "revid": "1718925", "url": "https://it.wikipedia.org/wiki?curid=1531429", "title": "Altopiano delle Rocche", "text": "L'altopiano delle Rocche (o altopiano Velino-Sirente) \u00e8 un altopiano carsico dell'Appennino abruzzese in provincia dell'Aquila, in Abruzzo, ricadente all'interno del territorio dei comuni di Rocca di Cambio, Rocca di Mezzo e Ovindoli (le propaggini meridionali sono storicamente considerate parte della Marsica mentre quelle settentrionali parte dell'aquilano), tra le dorsali del Velino a nord-ovest e quella del Sirente a sud-est e all'interno del parco regionale naturale del Sirente-Velino, e la sua popolazione complessiva \u00e8 di circa 3600 abitanti.\nGeografia fisica.\nTerritorio.\nL'altopiano, in posizione abbastanza centrale all'interno del parco regionale Sirente-Velino, si presenta di forma allungata, esteso nelle sue dimensioni massime per 14\u00a0km circa in lunghezza e 5\u00a0km in larghezza occupando una superficie di circa 60\u00a0km\u00b2, ed \u00e8 costituito da tre ampi pianori, da sud a nord: \"Piano di Ovindoli\", \"Campo di Rovere\" e \"Le Prata di Rocca di Mezzo\", la cui altitudine varia tra i 1200 e i 1400\u00a0m s.l.m., con dislivelli molto scarsi, a testimonianza della presenza in epoca mesozoica di antichi ghiacciai.\nCircondato ad ovest dai \"Monti della Magnola\" e dal Monte Rotondo, a nord-ovest dal gruppo montuoso di Monte Ocre-Monte Cagno, a sud-est dal massiccio del Monte Sirente e aperto ad est verso la sottostante medio-bassa Valle dell'Aterno e a sud-ovest verso Celano ed il Fucino, collegati all'altopiano principale, ma pi\u00f9 isolati verso il massiccio del Monte Velino, sono i Piani di Pezza. Aree boscose di faggio coprono i versanti esposti a nord-est dei monti circostanti, mentre l'altopiano \u00e8 quasi del tutto sgombro di vegetazione arborea con presenza tipica di prati di montagna. Aperto verso est, la vista spazia verso l'intera catena del Gran Sasso d'Italia con il Corno Grande in primo piano.\nGeologia.\nDal punto di vista geologico, l'altopiano \u00e8 caratterizzato da fenomeni carsici di grande interesse come doline, inghiottitoi e grotte. L'inghiottitoio di Terranera, (spesso erroneamente accostato al piccolo lago di \"Pozzo Caldaio)\", \u00e8 costituito in realt\u00e0 da un insieme di pi\u00f9 inghiottitoi e doline che raccolgono tutta l'acqua dell'Altopiano: le sue acque si disperdono nel sottosuolo attraverso questi fenomeni carsici per poi riaffiorare nelle Grotte di Stiffe, nel territorio del comune di San Demetrio ne' Vestini. Gli inghiottitoi presenti sull'Altopiano sono pertanto diversi e dislocati in un'area piuttosto ampia, come anche le doline. Principalmente, essi sono concentrati sulla pianura (localmente detta \"Le Prata\") nel tratto compreso tra i borghi di Terranera e Rocca di Cambio.\nAlcuni inghiottitoi raccolgono l'acqua per tutto l'anno, altri soltanto nei periodi di maggiori precipitazioni acquose o in concomitanza con lo scioglimento delle nevi in primavera. Anche nella pianura tra Rocca di Mezzo e Rovere (frazione di Rocca di Mezzo) sono presenti altri inghiottitoi e doline, alcuni dei quali di dimensioni di gran lunga maggiori rispetto a quelli verso Terranera e Rocca di Cambio. Si trovano alle pendici del Monte Sirente e non \u00e8 stato ancora appurato se l'acqua che defluisce attraverso queste fessure arrivi anch'essa alle grotte di Stiffe oppure no, ma a causa della notevole distanza tra le due aree dei gruppi di inghiottitoi (circa 5 km) \u00e8 probabile che quelli sotto il Sirente prendano un'altra strada sotterranea, al momento sconosciuta.\nClima.\nIl clima dell'altopiano \u00e8 quello tipico delle zone montane di media montagna. D'inverno \u00e8 rigido e nevoso, a seconda dell'annata, con il manto nevoso che nelle annate pi\u00f9 nevose permane da novembre a maggio a seconda anche dell'esposizione dei luoghi rispetto alla radiazione solare. La chiusura montuosa ad ovest dell'altopiano e l'apertura verso est lo rende particolarmente soggetto alle irruzioni di masse d'aria fredda da dai Balcani e dalla Russia, sia pure con nevicate scarse per la schermatura del Gran Sasso ad est. La neve compare pi\u00f9 facilmente e in maniera pi\u00f9 abbondante con perturbazioni da ovest. L'autunno \u00e8 la stagione pi\u00f9 piovosa seguita dalla primavera, l'estate \u00e8 la stagione secca con l'altitudine che mitiga le ondate di calore.\nAccessibilit\u00e0.\nGli accessi primari sono da L'Aquila attraverso la Strada Regionale SR5 bis che sale da Bagno-Ocre, da Avezzano-Celano attraverso la A25 Torano-Pescara, da Roma attraverso la A24 Roma-Teramo (uscita Tornimparte-Campo Felice) e la galleria del \"Serralunga\", mentre un accesso secondario \u00e8 dal comune di Secinaro ovvero dalla Valle Subequana attraverso i \"Prati del Sirente\". \u00c8 attraversato dalla Strada statale 696 del Parco Regionale Sirente-Velino.\nStoria.\nEtimologia.\nIl nome deriva dalla presenza di rocche che caratterizzano ciascun comune del territorio e le rispettive frazioni.\nEconomia.\n\u00c8 luogo adibito alla coltivazione di foraggio, legumi come lenticchie e patate ed in parte all'allevamento di ovini, bovini ed equini. Suggestiva \u00e8 la fioritura primaverile del narciso nei dintorni di Rocca di Mezzo, dalla quale \u00e8 nata la Festa del Narciso. \u00c8 inoltre luogo di turismo estivo ed invernale ospitando le stazioni sciistiche di Ovindoli-Monte Magnola e Campo Felice con buone strutture ricettive e culturali quali piste da sci di fondo e percorsi per trekking a piedi, a cavallo e in mountain bike lungo la piana e sui monti circostanti. Una pista ciclabile brecciosa adibita al trekking a piedi, a cavallo, in bicicletta e d'inverno in sci da fondo attraversa tutto l'altopiano da Fonteavignone (frazione di Rocca di Mezzo) a Ovindoli, passando anche per Rocca di Cambio.\nInfrastrutture e trasporti.\nL'altopiano \u00e8 attraversato interamente dalla Strada regionale del Parco Sirente - Velino. Gli accessi principali sono dal Fucino (Aielli-Celano) e la Conca Aquilana (Ocre). Accessi secondari provengono dalla Piana di Campo Felice (\"galleria del Serralunga\") e da Secinaro (Prati del Sirente)."}
{"id": "1531433", "revid": "254059", "url": "https://it.wikipedia.org/wiki?curid=1531433", "title": "Azzo VI d'Este", "text": "Biografia.\nGiovinezza.\nNipote di Obizzo I d'Este e di Sofia da Lendinara, non succedette al padre, morto prematuramente, ma al nonno.\nGi\u00e0 dal 1160 la sua casata poteva ufficialmente fregiarsi del titolo di \"Marchese di Ferrara\". Ottenne il dominio della famiglia estense su Rovigo dall'imperatore Enrico VI nel 1194, che nomin\u00f2 Azzo VI conte. Fu poi eletto podest\u00e0 di Ferrara nel 1196.\nPrimo matrimonio.\nNel 1186 circa gli era stata promessa in sposa Marchesella Adelardi, unica erede della famiglia Adelardi, ma secondo alcune fonti il matrimonio non venne celebrato.\nNel 1189 spos\u00f2 Sofia Aldobrandini, dalla quale ebbe un figlio.\nSecondo matrimonio.\nSpos\u00f2 in seconde nozze Sofia di Savoia, dalla quale ebbe una figlia.\nTerzo matrimonio.\nSpos\u00f2 in terze nozze nel 1204 Alice di Ch\u00e2tillon, dalla quale ebbe due figli.\nCarriera militare.\nGli estensi scelsero la parte guelfa e Azzo, opponendosi a Salinguerra Torelli, che apparteneva alla fazione ghibellina, intraprese una guerra sanguinosa che cominci\u00f2 nel 1205 con l'assedio del castello di Fratta Polesine. Il castello fu espugnato, ma Salinguerra chiese soccorso a Ezzelino II da Romano e gli fu possibile cacciare gli estensi da Ferrara, mentre Azzo si trovava a Verona.\nNel 1208 Azzo VI riusc\u00ec a sconfiggere sia Salinguerra II Torelli sia Ezzelino e venne riconosciuto signore delle due repubbliche di Ferrara e di Verona, ottenendo l'investitura anche dall'imperatore Ottone IV di Brunswick.\nSembra un falso storico quindi l'atto dell'elezione a capo della citt\u00e0 di Ferrara da parte del popolo, che sarebbe avvenuta nel 1208.\nQuando Ottone IV venne in Italia, fece pacificare le casate Este e Salinguerra. Poco dopo i Salinguerra entrarono nella lega di papa Innocenzo III contro l'imperatore, ma nel 1210 il papa nomin\u00f2 Azzo VI marchese della marca di Ancona.\nMorte.\nNel 1212 entr\u00f2 in guerra ancora una volta contro Ezzelino per sostenere i vicentini, ma fu sconfitto a Pontalto presso Vicenza. Si rifugi\u00f2 a Verona, ove mor\u00ec nel mese di novembre del 1212.\nDiscendenza.\nAzzo e Sofia Aldobrandini ebbero un figlio:\nIn seconde nozze con Sofia di Savoia, figlia di Umberto III di Savoia, ebbe una figlia:\nDalla terza moglie Alice di Ch\u00e2tillon ebbe due figli:"}
{"id": "1531437", "revid": "117571945", "url": "https://it.wikipedia.org/wiki?curid=1531437", "title": "NDISwrapper", "text": "NDISwrapper \u00e8 un modulo per il kernel Linux che permette di installare periferiche di rete utilizzando i rispettivi driver per Microsoft Windows. \nIl sito ufficiale del progetto con la documentazione \u00e8 offline da ottobre 2008, ed \u00e8 possibile visualizzarlo solo su Internet Archive.\nDescrizione.\nQuesto software nasce per sopperire alla mancanza dei driver per Linux di molte periferiche e, sebbene sia pensato in particolar modo per le schede wireless, funziona anche con altre periferiche di rete. \nImplementa le API del kernel Windows e NDIS (Network Driver Interface Specification) all'interno del kernel Linux. Un driver per Windows viene caricato e poi linkato dinamicamente a NDISwrapper, e pu\u00f2 quindi essere eseguito nativamente nel kernel senza il bisogno di creare un'emulazione binaria per il driver stesso.\nProblemi d'implementazione.\nLinus Torvalds sostiene che NDISwrapper costituisce una violazione alla licenza GPL poich\u00e9 il suo solo scopo \u00e8 eseguire codice incompatibile con tale licenza. Pertanto in una delle release candidate di Linux 2.6.25 fu bloccato l'accesso di NDISwrapper ad alcune funzioni riservate al codice GPL. Recentemente il problema non \u00e8 pi\u00f9 stato discusso e le guide di molte distribuzioni note di GNU/Linux spiegano ancora come installare NDISwrapper su versioni che comprendono la suddetta versione del kernel o successive. Ci\u00f2 suggerisce che si sia trovata una soluzione al problema.\nPoich\u00e9 NDISwrapper usa i driver scritti per Windows, \u00e8 inutile su architetture diverse da x86 e x64, e su quest'ultima \u00e8 possibile eseguire solo i driver a 64 bit. Le API NDIS 6, utilizzate su Windows Vista, non sono implementate."}
{"id": "1531438", "revid": "38120", "url": "https://it.wikipedia.org/wiki?curid=1531438", "title": "Dargo Ktor", "text": ""}
{"id": "1531439", "revid": "231280", "url": "https://it.wikipedia.org/wiki?curid=1531439", "title": "Anniversario della Liberazione", "text": ""}
{"id": "1531442", "revid": "1993636", "url": "https://it.wikipedia.org/wiki?curid=1531442", "title": "Chiesa greco-cattolica bulgara", "text": "La Chiesa greco-cattolica bulgara \u00e8 una \"Chiesa sui iuris\" di rito bizantino, parte della Chiesa cattolica in piena comunione con la Santa Sede.\nStoria.\nSotto lo zar Boris I (852 - 889) i Bulgari accettarono la cristianit\u00e0 nel rito bizantino, con la liturgia celebrata in slavo ecclesiastico. Il suo successore Simeone I (893 - 927) proclam\u00f2 un patriarcato bulgaro indipendente nel 917, che ottenne riconoscimento da Costantinopoli nel 927 e dur\u00f2 fino alla caduta del Primo impero bulgaro nel 1018. Nel 1186 la Bulgaria riottenne l'indipendenza e nel 1235 il Patriarca di Costantinopoli riconobbe l'indipendenza della Chiesa bulgara e il diritto al patriarcato. La conquista ottomana del 1393 pose fine al patriarcato, il cui territorio fu riunito con quello di Costantinopoli.\nNei secoli seguenti la Chiesa bulgara fu gradualmente ellenizzata: il greco divenne lingua liturgica e i vescovi erano di nazionalit\u00e0 greca. Il nazionalismo del XIX secolo volle opporsi a questa situazione. Per porre termine al conflitto e in risposta alle richieste russe, il Sultano decret\u00f2 il 12 marzo 1870 l'istituzione di un esarcato bulgaro, indipendente dal patriarca di Costantinopoli, che conseguentemente scomunic\u00f2 la Chiesa bulgara, con un provvedimento non riconosciuto da altre Chiese ortodosse autocefale, che fu ritirato solo nel 1945. Solo dal 1953 il primate della Chiesa ortodossa bulgara ebbe nuovamente il titolo di patriarca.\nQuesto \u00e8 lo scenario degli approcci che alcuni bulgari esperirono con Roma negli anni 1859-1861, nella speranza che l'unione con Roma fruttasse alla loro Chiesa la libert\u00e0 che sentivano negata da Costantinopoli. Papa Pio IX accett\u00f2 la loro richiesta e ordin\u00f2 egli stesso l'archimandrita Josif Sokolski arcivescovo l'8 aprile 1861.\nSebbene l'arcivescovo Sokolski, ottenuto il riconoscimento dalle autorit\u00e0 ottomane, fosse quasi immediatamente deportato su una nave russa e trattenuto a Kiev per il resto della sua vita, il movimento per l'unione con Roma ebbe originariamente circa 60.000 aderenti, ma, in seguito all'istituzione dell'esarcato bulgaro ortodosso da parte del Sultano nel 1870, almeno tre quarti di essi fecero ritorno alla Chiesa ortodossa entro la fine del secolo.\nPer i greco-cattolici bulgari rimasti fedeli a Roma, la Santa Sede istitu\u00ec nel 1883 due vicariati apostolici nei territori europei dell'impero ottomano: il 7 aprile quello di Tracia con sede a Adrianopoli, e il 12 giugno quello di Macedonia con sede a Salonicco. Entrambi i vicariati dipendevano da un arcivescovo amministratore apostolico con sede a Costantinopoli: a Josif Sokolski erano succeduti Rafael Popov (19 novembre 1863 - 1874) e Nil Isvorov (1874 - 1905).\nIn seguito alle guerre dei Balcani del 1912-1913 e alla Prima guerra mondiale, molti bulgari fuggirono dai territori delle odierne Grecia e Turchia verso quella che oggi \u00e8 la Bulgaria. Nel 1926, soppressi i vicariati apostolici precedenti, fu istituito un esarcato apostolico per i fedeli cattolici di rito bizantino. Ci\u00f2 fu organizzato soprattutto per iniziativa dell'arcivescovo Angelo Roncalli, il futuro Giovanni XXIII, che nel 1925 era stato nominato visitatore apostolico e successivamente delegato apostolico in Bulgaria, dove rimase fino al 1934.\nA differenza di altri regimi comunisti dell'Europa orientale, il governo comunista che prese il potere in Bulgaria dopo la Seconda guerra mondiale non abol\u00ec la Chiesa greco-cattolica, ma la sottopose a gravi restrizioni, che furono in qualche modo mitigate dopo l'elezione di Giovanni XXIII al soglio di Pietro il 28 ottobre 1958.\nAl termine del 2004, l'esarcato apostolico di Sofia contava circa 10.000 battezzati in 21 parrocchie, assistiti da 5 sacerdoti diocesani e 16 religiosi, con altri 17 religiosi e 41 religiose.\nL'11 ottobre 2019 l'esarcato apostolico \u00e8 stato elevato al rango di eparchia con il nome di eparchia di San Giovanni XXIII di Sofia."}
{"id": "1531445", "revid": "105777417", "url": "https://it.wikipedia.org/wiki?curid=1531445", "title": "Fondazione europea per la formazione professionale", "text": "La Fondazione europea per la formazione professionale (ETF) \u00e8 un'agenzia dell'Unione europea. Costituita nel 1990, operativa dal 1994, la fondazione europea per la formazione si trova a Torino.\nL'ETF aiuta a migliorare i sistemi di formazione professionale nei paesi extra-UE, soprattutto nelle regioni limitrofe come i paesi che si preparano all'ingresso nell'UE, il Nord Africa, il Medio Oriente, i Balcani e l'ex Unione Sovietica.\nL'ETF mette a disposizione di questi paesi intuito, abilit\u00e0 ed esperienza nella formazione di persone per i nuovi posti di lavoro e nello sviluppo di programmi di apprendimento permanente.\nEssa collabora strettamente con la sua agenzia sorella, il Centro europeo per lo sviluppo della formazione professionale (CEDEFOP) di Salonicco, che ha un mandato in materia d'istruzione e formazione professionale all'interno degli Stati membri dell'UE.\nConta circa 150 dipendenti, che rappresentano la maggior parte degli Stati membri dell'UE ed alcuni non UE dei paesi partner. Il primo direttore \u00e8 stato l'olandese Peter de Rooij (1994-2004), poi seguito dal britannico Muriel Dunbar (2004-2009) e successivamente da Madlen Serban (2009-2017) di nazionalit\u00e0 romena; l'attuale direttore dell'ETF \u00e8 l'italiano Cesare Onestini, in carica dal 2017.\nSede.\nLa sede dell'ETF \u00e8 a Villa Gualino, in viale Settimio Severo n. 65, 10133 Torino."}
{"id": "1531446", "revid": "287204", "url": "https://it.wikipedia.org/wiki?curid=1531446", "title": "Tommaso Bandini", "text": "Biografia.\nDopo i primi studi presso l'Accademia di Belle Arti di Parma fu inviato \"a pubbliche spese\" ad essere allievo allievo a Firenze di Lorenzo Bartolini, ormai gi\u00e0 celebre scultore: qui produsse alcuni saggi dei suoi studi, fra cui un \"vaghissimo putto\". Tornato a Parma, dove l'unico scultore di fama era Giuseppe Carra (1766-1841), autore delle quattro statue dei fiumi che ornano il ponte sul Taro, invi\u00f2 alla \"Pubblica esposizione di belle arti ed industria\" di Milano del 1837 un busto rappresentante il suo maestro Bartolini; nel 1838, alla medesima esposizione, invi\u00f2 un \"busto di Paolo Toschi\" sempre del 1837. I due busti erano stati commissionati allo scultore, attraverso l'interessamento dello scrittore Pietro Giordani, dalla marchesa Rosina Trivulzio, moglie di Giuseppe Poldi-Pezzoli: alla morte del marito la marchesa aveva cmmissionato al Bertolini la celebre statua \"La fiducia in Dio\" (1833) e al Toschi l'intaglio in rame della medesima opera marmorea. I due busti realizzati dal Bandini raffiguravano quindi i due maestri de \"La fiducia in Dio\" e passarono successivamente al Museo Poldi Pezzoli Venne nominato professore dell'Accademia di Parma e diede un notevole impulso alla scuola di scultura locale, cui fece superare le ormai obsolete formule neoclassiche per approdare ad un'espressivit\u00e0 pi\u00f9 naturalistica. Qui fu maestro di Francesco Guastalla, Antonio Ilarioli. e Agostino Ferrarini.\nTra le sue opere, le due allegorie a bassorilievo della Fama poste sulla facciata del Teatro Regio; il gruppo della Piet\u00e0 commissionato dalla duchessa Maria Luigia nel 1845 (incompiuto e posto in Santa Maria della Steccata il 14 maggio 1851, gi\u00e0 morto il Bandini da 2 anni). Di questo gruppo il Bandini ebbe possibilit\u00e0 di terminare solo la figura del Cristo, ossia la parte migliore dell'opera; la figura del \"L'Addolorata\" fu compiuta dal parmigiano Francesco Guastalla. Il monumento, inizialmente posto nel nicchione di mezzogiorno, fu spostato nel 1905 nel nicchione di entrata per fare riscontro al monumento di Neipperg e venne destinato alla Steccata per volont\u00e0 del duca Carlo III di Parma e vi rimase per dono ai parmigiani dell'arciduca Leopoldo d'Austria.\nBandini realizz\u00f2 negli ultimi anni di vita la statua per la tomba della celebre cantante Giuditta Grisi che rappresenta \"L'Armonia\" e numerosi monumenti funerari (duomo di Parma: monumento del cardinal Caselli e di Vittorio Loschi). Da ricordare anche il monumento funebre in memoria del piccolo Antonio Morenghi, ora in un vano dello scalone di palazzo Borri a Parma.\nIl cugino Enrico, noto pittore, ne realizz\u00f2 un commovente ritratto (Pinacoteca Stuard)."}
{"id": "1531447", "revid": "599013", "url": "https://it.wikipedia.org/wiki?curid=1531447", "title": "Aldo Moser", "text": "Professionista dal 1954 al 1974, conta dodici successi in carriera. Era fratello di Enzo, Diego, Francesco e zio di Moreno ed Ignazio, anche loro ciclisti professionisti.\nBiografia.\nCarriera.\nTra i suoi successi figurano la Coppa Agostoni nel 1954, il Gran Premio Industria e Commercio di Prato nel 1955, due edizioni del Trofeo Baracchi nel 1958 e 1959 (in coppia con Ercole Baldini, con il quale arriv\u00f2 secondo nel 1960), il Grand Prix des Nations a cronometro nel 1959 (davanti a Roger Rivi\u00e8re), la Manica-Oceano nel 1960 (a cronometro ancora in coppia con Ercole Baldini) e la Coppa Bernocchi nel 1963 (dopo 70 chilometri di fuga solitaria).\nVest\u00ec quattro volte la maglia azzurra ai Mondiali su strada: a Frascati nel 1955, a Waregem nel 1957, a Reims nel 1958 e a Mendrisio nel 1971.\nHa partecipato a sedici edizioni del Giro d'Italia (nel quale arriv\u00f2 quinto nel 1956 indossando due volte la maglia rosa) e si classific\u00f2 terzo al Tour de Suisse 1962. Nella sua ultima stagione da professionista, nel 1973, corse nella Filotex con tre dei suoi fratelli, Enzo, Diego e Francesco. Nel 1974 era tesserato per la Furzi, con la quale tuttavia non corse mai, ritirandosi a fine marzo.\nMorte.\n\u00c8 scomparso nel dicembre 2020 all'et\u00e0 di 86 anni; era ricoverato in ospedale da alcuni giorni per complicazioni legate al COVID-19."}
{"id": "1531449", "revid": "1318658", "url": "https://it.wikipedia.org/wiki?curid=1531449", "title": "Classe Sierra", "text": "La classe Sierra \u00e8 una classe di sottomarini d'attacco a propulsione nucleare (SSN), di fabbricazione sovietica prima e russa poi, il cui nome in codice \u00e8 divenuto, in Occidente, pi\u00f9 noto dell'originale denominazione di progetto.\nI battelli di questa classe possono essere suddivisi in due sotto-classi: gli esemplari appartenenti al Progetto 945 Barrakuda (in cirillico: \u041f\u0440\u043e\u0435\u043a\u0442 945 \u0411\u0430\u0440\u0440\u0430\u043a\u0443\u0434\u0430, nome in codice NATO: Sierra I) e quelli appartenenti al Project 945A Kondor (in cirillico: \u041f\u0440\u043e\u0435\u043a\u0442 945\u0410 \u041a\u043e\u043d\u0434\u043e\u0440, nome in codice NATO: Sierra II) la quale costituisce una versione migliorata del precedente. \nEntrati in servizio con la Marina sovietica a partire dal 1984, le unit\u00e0 di questa classe presentano un innovativo scafo in titanio in grado di aumentarne la resistenza e di ridurre la traccia acustica; inoltre, risultano essere tra i primi sottomarini nucleari ad avere un sistema di comando e controllo computerizzato.\nOrdinati in soli 6 esemplari, di cui uno appartenente alla sotto-classe Sierra III e demolito al 30% di completamento, solo quattro di questi sono stati commissionati al cliente finale.\nAl 2021, sono solo due le unit\u00e0 classe Sierra rimaste in servizio, entrambe nei ranghi della Flotta del Nord della Marina militare russa."}
{"id": "1531461", "revid": "13312194", "url": "https://it.wikipedia.org/wiki?curid=1531461", "title": "Giustino Maria Russolillo", "text": ""}
{"id": "1531462", "revid": "715366", "url": "https://it.wikipedia.org/wiki?curid=1531462", "title": "Rapsodia su un tema di Paganini", "text": "La Rapsodia su un tema di Paganini, op. 43 (in russo \"\u0420\u0430\u043f\u0441\u043e\u0434\u0438\u044f \u043d\u0430 \u0442\u0435\u043c\u0443 \u041f\u0430\u0433\u0430\u043d\u0438\u043d\u0438\") per pianoforte e orchestra, \u00e8 una delle ultime composizioni di Sergej Vasil'evi\u010d Rachmaninov.\nStoria della composizione.\nComposta nella villa che Rachmaninov possedeva a Lucerna, in Svizzera, nell'estate del 1934, la \"Rapsodia\" fu eseguita la prima volta, con grande successo, il 7 novembre dello stesso anno alla Lyric Opera House di Baltimora, con l'autore stesso come solista e la Philadelphia Orchestra diretta da Leopold Stokowski. Il 24 dicembre dello stesso anno gli stessi incisero la prima registrazione dell'opera, che 45 anni dopo \u00e8 stata premiata con il Grammy Hall of Fame Award 1979.\nLa rapsodia segue lo stesso sviluppo del Capriccio op. 1, n. 24 di Niccol\u00f2 Paganini, con un tema iniziale sul quale vengono composte delle variazioni. Il tema usato da Paganini nel Capriccio n.24 aveva ispirato in precedenza altri noti compositori come Robert Schumann, Franz Liszt e Johannes Brahms.\nStruttura della composizione.\nLa \"Rapsodia\" \u00e8 strutturata in 24 variazioni. Malgrado esse si susseguano senza soluzione di continuit\u00e0, la composizione pu\u00f2 essere divisa in tre macrosequenze che corrispondono ai tre movimenti di un concerto: la prima parte comprende le variazioni 1-11, la seconda (pi\u00f9 lenta) va dalla 12 alla 18, mentre le rimanenti variazioni formano il finale. Il lento e melodico \"Andante cantabile\" (variazione 18) \u00e8 di gran lunga la sezione pi\u00f9 conosciuta dell'opera. In essa il compositore utilizza lo stesso tema delle altre, creando per\u00f2 un'inversione speculare dell'andamento melodico.\nCitazioni dell'opera.\nLa Rapsodia \u00e8 una delle composizioni pi\u00f9 eseguite di Rachmaninov, insieme al secondo concerto per pianoforte. Fra le citazioni:"}
{"id": "1531464", "revid": "46291", "url": "https://it.wikipedia.org/wiki?curid=1531464", "title": "Olmeca (botanica)", "text": "Olmeca \u00e8 un genere che raggruppa due specie di bamb\u00f9, che crescono nelle foreste tropicali del Messico meridionale. La peculiarit\u00e0 del genere \u00e8 di presentare frutti carnosi, pi\u00f9 precisamente bacche, caratteristica insolita tra i bamb\u00f9 leptomorfi.\nTassonomia.\nComprende due sole specie:\nEntrambe le specie sono a rischio di estinzione."}
{"id": "1531475", "revid": "1534511", "url": "https://it.wikipedia.org/wiki?curid=1531475", "title": "Effetto M\u00f6ssbauer", "text": "L'effetto M\u00f6ssbauer consiste nell'emissione senza rinculo di raggi gamma da parte di un nucleo, e nel conseguente assorbimento di questi da parte di un altro nucleo.\nDescrizione.\nNegli anni cinquanta l'emissione e l'assorbimento di raggi X da parte dei gas era stata gi\u00e0 osservata, e ci si aspettava un fenomeno simile per i raggi gamma, che si generano da transizioni nucleari (al contrario dei raggi X, che sono generati da transizioni elettroniche producendo fotoni di energia inferiore). Questa emissione e il conseguente assorbimento \u00e8 chiamata risonanza.\nTuttavia, i tentativi per osservare ci\u00f2 nei gas fallirono a causa dell'energia persa nel rinculo dell'atomo emettitore.\nCon i raggi gamma, in effetti, a differenza degli altri fotoni meno energetici, c'\u00e8 solitamente un problema: l'atomo che emette il fotone 'rincula' in maniera non trascurabile, assorbendo cos\u00ec una fetta di energia dal fotone stesso il quale, di conseguenza, non ha pi\u00f9 la stessa frequenza di prima e non \u00e8 in grado di effettuare risonanza con un altro atomo analogo.\nCome prima soluzione a questo problema si era ottenuta risonanza disponendo la sostanza emettitrice sopra un cilindro ruotante ad alta velocit\u00e0, cos\u00ec da compensare il suddetto rinculo, ma successivamente l'assorbimento ed emissione risonante furono osservati per la prima volta, nel 1957, da Rudolf M\u00f6\u00dfbauer nell'iridio solido, il che sollev\u00f2 la questione sul perch\u00e9 tale risonanza avvenisse nei solidi ma non nei gas.\nEgli propose che, nel caso degli atomi in un solido, in determinate condizioni, alcuni fenomeni nucleari potessero verificarsi senza rinculo, forse per via di una struttura cristallina tale da distribuire il rinculo stesso su molti pi\u00f9 atomi e ridurre cos\u00ec la perdita di energia del fotone gamma.\nQuesta scoperta gli valse il Premio Nobel per la Fisica nel 1961 insieme a Robert Hofstadter, il quale aveva compiuto ricerche sugli scattering di elettroni nei nuclei atomici.\nIn generale, i raggi gamma vengono emessi durante la transizione da uno stato instabile ad energia maggiore ad uno stato stabile ad energia minore. L'energia del raggio gamma emesso corrisponde all'energia della transizione nucleare, meno una parte di energia persa nel rinculo dell'atomo che lo emette. Se l'energia di rinculo persa \u00e8 piccola rispetto all'energia della banda spettrale della transizione nucleare, allora l'energia del raggio gamma corrisponde praticamente all'energia della transizione, e il raggio pu\u00f2 essere assorbito da un secondo atomo dello stesso tipo del primo. Un'ulteriore energia di rinculo \u00e8 di nuovo persa durante l'assorbimento; quindi, affinch\u00e9 la risonanza si verifichi, quest'energia dev'essere minore della met\u00e0 dell'energia della banda spettrale corrispondente alla transizione nucleare.\nLa quantit\u00e0 di energia persa \u00e8 descritta dall'equazione:\ndove ER \u00e8 l'energia persa nel rinculo, E\u03b3 \u00e8 l'energia del raggio gamma, M la massa del corpo emettitore o assorbitore, c la velocit\u00e0 della luce.\nNei gas i corpi emettitore e assorbitore sono atomi, dunque la massa \u00e8 sufficientemente piccola di conseguenza l'energia di rinculo \u00e8 grande e impedisce la risonanza.\nLa stessa equazione si applica alle energie di rinculo perse nei raggi X, ma l'energia del fotone emesso \u00e8 molto minore e lo \u00e8 quindi anche l'energia persa. Ci\u00f2 spiega perch\u00e9 la risonanza in fase gassosa pu\u00f2 essere osservata con i raggi X.\nIn un solido, i nuclei sono vincolati in un reticolo e l'energia di rinculo \u00e8 trascurabile poich\u00e9 la massa M nell'equazione precedente \u00e8 quella dell'intero solido.\nInfatti, in un decadimento, l'energia pu\u00f2 essere assorbita (o fornita) da vibrazioni dell'intera struttura del solido. L'energia di queste vibrazioni \u00e8 quantizzata in unit\u00e0 note come fononi. Dunque in alcuni fenomeni nucleari, il rinculo agisce sull'intero cristallo e la sua energia \u00e8 trascurabile, perci\u00f2 i raggi gamma emessi hanno la giusta energia affinch\u00e9 ci sia risonanza.\nIn genere (a seconda del tempo medio di decadimento), i raggi gamma hanno bande spettrali molto strette. Ci\u00f2 vuol dire che sono molto sensibili a variazioni nelle energie delle transizioni nucleari.\nQuesto \u00e8 alla base della spettroscopia M\u00f6ssbauer, che sfrutta l'effetto M\u00f6ssbauer e l'effetto Doppler per studiare tali interazioni."}
{"id": "1531477", "revid": "62748", "url": "https://it.wikipedia.org/wiki?curid=1531477", "title": "British Superbike Championship", "text": "Il British Superbike Championship \u00e8 il principale campionato motociclistico nel Regno Unito.\nIl campionato, anche noto con la sigla BSB, \u00e8 organizzato dalla \"MCRCB-Events\". I diritti televisivi e commerciali sono gestiti dalla DORNA UK Limited, facente parte dalla DORNA Sports group, societ\u00e0 che detiene i diritti anche per la MotoGP.\nIl direttore di gara delle corse nonch\u00e9 responsabile dell'intero campionato \u00e8 Stuart Higgs. I commissari di percorso vengono forniti dalla \"Racesafe Marshals Association\".\nAlcuni piloti che hanno partecipato al BSB sono poi approdati al Campionato Mondiale Superbike o alla MotoGP, tra questi, Troy Bayliss (2001, 2006 e 2008), Neil Hodgson (2003) e James Toseland (2004 e 2007), sono diventati campioni del mondo Superbike.\nNel 2005, il campionato \u00e8 stato vinto dal pilota spagnolo Gregorio Lavilla su Ducati 999 F04 gommata Dunlop, davanti alle Honda CBR 1000RR gommate Michelin guidate dal giapponese Ry\u016bichi Kiyonari e dal britannico Michael Rutter. Il campionato marche \u00e8 stato vinto dalla Honda.\nIl campione in carica 2004 John Reynolds \u00e8 stato costretto al ritiro a causa di un incidente ad inizio stagione. Reynolds aveva vinto anche i campionati 1992 e 2001.\nIl campionato 2006, disputato su 12 delle 13 gare previste (la data di Mondello Park \u00e8 stata annullata per pioggia), \u00e8 stato vinto dal pilota giapponese Ry\u016bichi Kiyonari su Honda CBR 1000RR gommata Michelin. Secondo, si \u00e8 classificato Leon Haslam e terzo Gregorio Lavilla, entrambe su Ducati 999 F06 gommata Dunlop. Il Campionato costruttori \u00e8 stato vinto dalla Ducati. \nL'ultima gara del campionato, a Brands Hatch, \u00e8 stata vista da un milione e mezzo di telespettatori.\nNel 2007 il BSB si \u00e8 disputato su 13 gare, compreso un unico appuntamento fuori dall'Inghilterra a Mondello Park in Irlanda. La vittoria finale \u00e8 andata a Ry\u016bichi Kiyonari su Honda CBR 1000RR gommata Michelin davanti al compagno di squadra Jonathan Rea ed a Leon Haslam su Ducati 999 F06 gommata Dunlop. Il campionato marche \u00e8 stato vinto dalla Honda.\nLe gare sono state trasmesse in diretta da ITV e Sky Sports.\nDal 2008, sulla falsariga di quanto gi\u00e0 fatto nel 2004 nel Mondiale Superbike, viene introdotto il monogomma e come per il campionato del mondo, il fornitore unico \u00e8 la Pirelli. \nIl campionato si \u00e8 svolto in 12 eventi il primo dei quali, Brands Hatch, \u00e8 stato posticipato dopo la seconda gara di Oulton Park a causa della neve. \nLa vittoria finale \u00e8 andata a Shane Byrne sulla debuttante Ducati 1098 RS, secondo si \u00e8 classificato Leon Haslam su Honda CBR 1000RR mentre il terzo posto \u00e8 andato a Cal Crutchlow sempre su Honda CBR 1000RR. Il campionato marche \u00e8 stato vinto dalla Ducati. Nel 2008 le gare sono state trasmesse, sia nel Regno Unito che in Europa continentale, da Eurosport 2.\nOrfano dei primi tre classificati del 2008, il 2009 si \u00e8 aperto con la gara di Brands Hatch il weekend di Pasqua (11-13 aprile). La principale novit\u00e0 \u00e8 stato il passaggio del Team campione in carica, GSE Racing, alla Yamaha.\nA partire dal 2010 per impedire stagioni di dominio assoluto (come nel 2009 con Leon Camier) e con campionati conclusi in largo anticipo, il promotore dell'evento diede vita allo \"Showdown\". I 6 migliori piloti in classifica al termine delle prime 9 prove vengono automaticamente portati in parit\u00e0 a 500 punti ciascuno, a questi vanno aggiunnti i \"Podium Credits\", guadagnati fino alla terza gara della nona prova, che sono: 5 punti per ogni vittoria, 3 punti per il 2\u00ba posto e 1 punto per il 3\u00ba posto (ad esempio, un pilota qualificatosi per lo Showdown che abbia ottenuto fino a quel momento 3 vittorie, 1 secondo posto e 4 terzi posti, inizia la seconda fase della stagione con 522 punti). I piloti rimasti esclusi dallo Showdown concorrono per la Riders'Cup, un premio assegnato al pilota che conclude il campionato al 7\u00ba posto della classifica generale.\nLa copertura televisiva \u00e8 a cura di British Eurosport. Nella stagione 2018, il campionato era visibile anche in Italia, grazie a un accordo tra Automoto TV, canale 228 di Sky, e il sito web CORSEDIMOTO.com.\nAlbo d'oro.\nDove non indicata la nazionalit\u00e0 si intende pilota britannico."}
{"id": "1531484", "revid": "320578", "url": "https://it.wikipedia.org/wiki?curid=1531484", "title": "Corea maior", "text": ""}
{"id": "1531485", "revid": "187240", "url": "https://it.wikipedia.org/wiki?curid=1531485", "title": "Chorea minor", "text": ""}
{"id": "1531486", "revid": "187240", "url": "https://it.wikipedia.org/wiki?curid=1531486", "title": "Corea minor", "text": ""}
{"id": "1531494", "revid": "486946", "url": "https://it.wikipedia.org/wiki?curid=1531494", "title": "Chorea", "text": ""}
{"id": "1531495", "revid": "124123", "url": "https://it.wikipedia.org/wiki?curid=1531495", "title": "Nati nel 214", "text": ""}
{"id": "1531498", "revid": "124123", "url": "https://it.wikipedia.org/wiki?curid=1531498", "title": "Nati nel 220 a.C.", "text": ""}
{"id": "1531501", "revid": "124123", "url": "https://it.wikipedia.org/wiki?curid=1531501", "title": "Morti nel 268", "text": ""}
{"id": "1531505", "revid": "124123", "url": "https://it.wikipedia.org/wiki?curid=1531505", "title": "Morti nel 275", "text": ""}
{"id": "1531506", "revid": "124123", "url": "https://it.wikipedia.org/wiki?curid=1531506", "title": "Morti nel 329", "text": ""}
{"id": "1531509", "revid": "124123", "url": "https://it.wikipedia.org/wiki?curid=1531509", "title": "Morti nel 330 a.C.", "text": ""}
{"id": "1531510", "revid": "1272592", "url": "https://it.wikipedia.org/wiki?curid=1531510", "title": "Pier Antonio Bernabei", "text": "Biografia.\nParmigiano di nascita, trascorse la giovinezza a Bologna, dove si form\u00f2 artisticamente nell'ambito dei Carracci. Torn\u00f2 in patria alla morte del padre Giacomo Antonio (1595); la sua prima opera documentata \u00e8 del 1602, alcuni affreschi per la chiesa parrocchiale di San Martino ad Arola, che fu gravemente danneggiata da un terremoto nel 1818. Nella chiesa ricostruita resta la pala dell'altare maggiore con \"San Martino e san Bernardo in un paesaggio e la Madonna in gloria\". Nel 1610 affresc\u00f2 la cupola della chiesa di San Martino di Traversetolo, con l\"'Assunzione della Beata Vergine\" (ancora visibile, sebbene seriamente danneggiata); realizz\u00f2 anche le decorazioni del soffitto e delle logge del Teatro Farnese (sotto la direzione di Lionello Spada), che sono andate perdute.\nLa sua opera pi\u00f9 importante \u00e8 considerata la realizzazione dell'affresco con la rappresentazione del Paradiso nella cupola della chiesa di Santa Maria del Quartiere (1626-1629). Degni di nota, sempre a Parma, anche gli affreschi per la chiesa di Santa Maria dei Servi.\nGli \u00e8 attribuito un disegno della Nativit\u00e0 conservato nel British Museum di Londra, cui si ispir\u00f2 fedelmente Giovanni Maria Conti, allievo del Bernabei, per la decorazione ad affresco della cappella di San Giuseppe nella chiesa di Santa Croce a Parma.\nRealizz\u00f2 numerose pale d'altare per le chiese di Parma.\nA Parma gli \u00e8 stato intitolato \"borgo Pier Antonio Bernabei\" (precedentemente \"borgo Bertano\"), una via dell'Oltretorrente che collega piazzale Guido Picelli (dove si trova proprio Santa Maria del Quartiere) a strada Massimo d'Azeglio."}
{"id": "1531511", "revid": "124123", "url": "https://it.wikipedia.org/wiki?curid=1531511", "title": "Nati nel 345 a.C.", "text": ""}
{"id": "1531512", "revid": "124123", "url": "https://it.wikipedia.org/wiki?curid=1531512", "title": "Nati nel 360 a.C.", "text": ""}
{"id": "1531515", "revid": "124123", "url": "https://it.wikipedia.org/wiki?curid=1531515", "title": "Morti nel 394", "text": ""}
{"id": "1531519", "revid": "124123", "url": "https://it.wikipedia.org/wiki?curid=1531519", "title": "Morti nel 399", "text": ""}
{"id": "1531522", "revid": "124123", "url": "https://it.wikipedia.org/wiki?curid=1531522", "title": "Nati nel 500", "text": ""}
{"id": "1531526", "revid": "124123", "url": "https://it.wikipedia.org/wiki?curid=1531526", "title": "Nati nel 773", "text": ""}
{"id": "1531527", "revid": "124123", "url": "https://it.wikipedia.org/wiki?curid=1531527", "title": "Nati nel 799", "text": ""}
{"id": "1531528", "revid": "124123", "url": "https://it.wikipedia.org/wiki?curid=1531528", "title": "Morti nell'810", "text": ""}
{"id": "1531532", "revid": "124123", "url": "https://it.wikipedia.org/wiki?curid=1531532", "title": "Morti nell'818", "text": ""}
{"id": "1531533", "revid": "124123", "url": "https://it.wikipedia.org/wiki?curid=1531533", "title": "Nati nel 90 a.C.", "text": ""}
{"id": "1531535", "revid": "124123", "url": "https://it.wikipedia.org/wiki?curid=1531535", "title": "Morti nel 948", "text": ""}
{"id": "1531536", "revid": "124123", "url": "https://it.wikipedia.org/wiki?curid=1531536", "title": "Nati nel 958", "text": ""}
{"id": "1531537", "revid": "1442080", "url": "https://it.wikipedia.org/wiki?curid=1531537", "title": "Armando Sciascia", "text": "Biografia.\nDiplomatosi in composizione e violino presso il Conservatorio di Pesaro, si trasferisce a Milano dove entra nell'orchestra del \"Teatro Nuovo\" e in quella dei \"Pomeriggi Musicali\"; forma poi un'orchestra propria, con cui inizia ad eseguire una serie di brani strumentali di sua composizione insieme a standard internazionali, e con cui si esibisce in tutta Europa.\nIncide nel frattempo album strumentali per la Philips Records e per la Fonit Cetra, e compone alcune colonne sonore per film come \"Tropico di notte\", \"Mondi caldi di notte\", e \"3 colpi di Winchester per Ringo\" e \"Metempsyco\" (noto anche con il titolo \"Tomb Of Torture\", regista Antonio Boccacci).\nLa Vedette.\nNel 1962 Armando Sciascia fonda la casa discografica Vedette, con la quale scoprir\u00e0 e valorizzer\u00e0 artisti come l'Equipe 84, Gian Pieretti e i Pooh, firmando anche alcune canzoni del repertorio di questi artisti (anche come prestanome per quelli non ancora iscritti alla SIAE), usando lo pseudonimo H. Tical per le musiche e Pantros per i testi.\nAlla fine del decennio Sciascia, durante il doppiaggio di una pubblicit\u00e0 televisiva, conosce Antonio Virgilio Savona del Quartetto Cetra, che gli propone di ampliare il campo d'azione della Vedette, creando una sezione popolare-politica simile a quella dei Dischi del Sole: Sciascia si convince e decide di creare due sottoetichette, la Albatros, specializzata in musica folk, e la I Dischi Dello Zodiaco, assumendo come direttore artistico proprio Savona, che conferisce alla Zodiaco le caratteristiche di una vera e propria collana popolare-politica destinata a pubblicare in seguito i dischi dei gruppi appartenenti alla corrente della Nueva Canci\u00f3n Chilena come Inti Illimani, Quilapay\u00fan e V\u00edctor Jara, oltre a vari altri gruppi e solisti italiani e stranieri.\nVengono inoltre create le sottoetichette: WayOut, che pubblicher\u00e0 tra gli altri i dischi del gruppo bolognese Canzoniere delle Lame; Ars Nova, destinata alla musica classica con una particolare attenzione alla musica antica; Phase 6 Super Stereo, dedicata esclusivamente all'easy listening, che pubblicher\u00e0 dischi di molti musicisti noti come il chitarrista Bruno Battisti D'Amario, il trombonista jazz Mario Pezzotta e l'orchestra di Francesco Anselmo.\nNel 1975 il nome della casa discografica muta in Editoriale Sciascia, e nel decennio successivo nuovamente in I.M.I. A met\u00e0 degli anni ottanta Sciascia decide di ritirarsi, lasciando l'azienda al figlio Sergio, che per\u00f2 preferisce concludere un accordo per la cessione dei cataloghi con la Errebiesse.\nArmando Sciascia si trasferisce poi negli Stati Uniti e nel 1988 fonda in Connecticut un'azienda musicale, la \"Preludium Music Company\".\nDiscografia.\nCanzoni composte per altri.\nH. Tical e Pantros sono pseudonimi dello stesso Sciascia."}
{"id": "1531538", "revid": "119712975", "url": "https://it.wikipedia.org/wiki?curid=1531538", "title": "LyondellBasell", "text": "LyondellBasell Industries \u00e8 un'azienda nata dalla fusione tra Basell e Lyondell Chemical Company che si occupa della produzione di polipropilene, polietilene e catalizzatori per polipropilene.\nIn Italia \u00e8 presente:\nFino al 2012 a Terni vi erano degli impianti produttivi con 130 addetti, ora chiusi. La chiusura \u00e8 avvenuta a seguito dell'ammissione della capogruppo americana alle procedure del Chapter 11. Nei primi mesi del 2010, infatti, venne annunciata la volont\u00e0 di chiudere e smantellare il sito ternano: il 30 giugno 2010 la produzione \u00e8 stata interrotta, sebbene sia ripresa qualche giorno dopo le proteste degli operai e a seguito di un incontro trilaterale tra azienda, sindacati e i vertici del Ministero dello sviluppo economico. Permanendo comunque l'intenzione di LyondellBasell di dismettere le attivit\u00e0 umbre entro il 30 giugno 2011, la chiusura definitiva \u00e8 avvenuta nel 2012."}
{"id": "1531539", "revid": "124123", "url": "https://it.wikipedia.org/wiki?curid=1531539", "title": "Morti nel 977", "text": ""}
{"id": "1531540", "revid": "123478141", "url": "https://it.wikipedia.org/wiki?curid=1531540", "title": "Silvio Spaccesi", "text": "Biografia.\nDiplomato all'Accademia nazionale d'arte drammatica, allievo di Orazio Costa Giovangigli, negli anni 50 entra a far parte della Compagnia di prosa di Radio Firenze diretta da Umberto Benedetto, per poi passare a quella di Roma dove oltre a recitare nella prosa, interpreter\u00e0 personaggi dal dialetto marchigiano nei variet\u00e0 dell'epoca.\n\u00c8 noto per essere stato la voce di Yoda ne \"L'Impero colpisce ancora\" e \"Il ritorno dello Jedi\".\nPer molti anni ha impersonato il padre di San Francesco d'Assisi nel musical \"Forza venite gente\".\nNegli anni '80 ha lavorato nello spot pubblicitario della Ifip\n\u00c8 morto nella sua casa di Roma pochi giorni dopo la morte della compagna, l'attrice Rosaura Marchi. Riposa nel Cimitero comunale di Macerata."}
{"id": "1531548", "revid": "486946", "url": "https://it.wikipedia.org/wiki?curid=1531548", "title": "Corizza", "text": ""}
{"id": "1531549", "revid": "103512", "url": "https://it.wikipedia.org/wiki?curid=1531549", "title": "Antibo", "text": ""}
{"id": "1531550", "revid": "103512", "url": "https://it.wikipedia.org/wiki?curid=1531550", "title": "Sciablese", "text": ""}
{"id": "1531551", "revid": "103512", "url": "https://it.wikipedia.org/wiki?curid=1531551", "title": "Sciamber\u00ec", "text": ""}
{"id": "1531552", "revid": "339392", "url": "https://it.wikipedia.org/wiki?curid=1531552", "title": "M\u00eccono", "text": ""}
{"id": "1531553", "revid": "223320", "url": "https://it.wikipedia.org/wiki?curid=1531553", "title": "Tilos", "text": ""}
{"id": "1531555", "revid": "94647", "url": "https://it.wikipedia.org/wiki?curid=1531555", "title": "Schibboleth", "text": ""}
{"id": "1531556", "revid": "76856433", "url": "https://it.wikipedia.org/wiki?curid=1531556", "title": "Tricorno", "text": ""}
{"id": "1531558", "revid": "198277", "url": "https://it.wikipedia.org/wiki?curid=1531558", "title": "Evan Lysacek", "text": "Biografia.\nNel 2010 ha rappresentato gli Stati Uniti d'America ai Giochi olimpici di Vancouver. Ha gareggiato nella gara di pattinaggio di figura maschile vincendo la medaglia d'oro superando per 1,31 punti il campione olimpico in carica Evgenij Plju\u0161\u010denko.\nHa partecipato al talent show statunitense \"Dancing with the Stars\", arrivando tra i finalisti."}
{"id": "1531559", "revid": "14691", "url": "https://it.wikipedia.org/wiki?curid=1531559", "title": "Sinai del Sud", "text": ""}
{"id": "1531560", "revid": "14691", "url": "https://it.wikipedia.org/wiki?curid=1531560", "title": "Sinai meridionale", "text": ""}
{"id": "1531561", "revid": "14691", "url": "https://it.wikipedia.org/wiki?curid=1531561", "title": "Governatorato del Sinai Meridionale", "text": ""}
{"id": "1531564", "revid": "13313801", "url": "https://it.wikipedia.org/wiki?curid=1531564", "title": "Charly Caglieris", "text": ""}
{"id": "1531565", "revid": "1233442", "url": "https://it.wikipedia.org/wiki?curid=1531565", "title": "Italian Film Export", "text": "La Italian Film Export era una societ\u00e0 costituita a Roma il 13 luglio del 1951 per iniziativa di un gruppo di produttori cinematografici italiani capeggiati da Renato Gualino, presidente della Lux Film, con lo scopo di far doppiare in inglese film italiani e curare la loro distribuzione all'estero, e principalmente negli USA.\nLa societ\u00e0, che disponeva di propri studi di doppiaggio a New York nel quartiere Queens, cur\u00f2 fino al 1954 la produzione e la distribuzione di film diretti da Luigi Zampa, Carmine Gallone, Raffaello Matarazzo, Camillo Mastrocinque e Augusto Genina.\nVice Presidente e direttore degli uffici statunitensi della societ\u00e0 era l'ingegnere e doppiatore Mauro Zambuto."}
{"id": "1531566", "revid": "75435", "url": "https://it.wikipedia.org/wiki?curid=1531566", "title": "Ermeneutico", "text": ""}
{"id": "1531571", "revid": "1318658", "url": "https://it.wikipedia.org/wiki?curid=1531571", "title": "Dr\u017eavno prvenstvo 1932-1933", "text": "Il Prvenstvo Jugoslavije u nogometu 1932-1933 (\"campionato di calcio della Jugoslavia 1932-1933\"), conosciuto anche come Dr\u017eavno prvenstvo 1932-1933 (\"campionato nazionale 1932-1933\"), fu l'undicesima edizione della massima serie del campionato jugoslavo di calcio, disputata tra il 5 marzo e il 10 dicembre 1933 e conclusa con la vittoria del , al suo secondo titolo.\nQualificazioni.\n I campionati delle sottofederazioni (che fungono da qualificazioni al campionato nazionale) sono iniziati nell'autunno 1932, ma \u2013 a tornei in corso \u2013 la federazione decide di cambiare formula: 11 squadre (3 ciascuna dalle sottofederazioni di Zagabria e Belgrado, pi\u00f9 1 ciascuna da quelle di Spalato, Lubiana, Sarajevo, Osijek e Novi Sad) passano direttamente al campionato nazionale. Le squadre rimaste nelle sottofederazioni continuano senza di loro. L'Hajduk Spalato non ha disputato il campionato della sottofederazione. Per designare la rappresentante di Lubiana \u00e8 stato disputato uno spareggio fra Primorje ed Ilirija.\n Le squadre ammesse alle qualificazioni per il Dr\u017eavno prvenstvo 1933-1934 vengono divise in due gruppi: \"Ovest\" (rappresentanti di Lubiana, Zagabria, Subotica, Osijek e Spalato) ed \"Est\" (rappresentanti di Novi Sad, Veliki Be\u010dkerek, Belgrado, Sarajevo, Kragujevac, Ni\u0161 e Skopje). Le due vincitrici ottengono la qualificazione al torneo.\nCampionato nazionale.\nClassifica.\nLegenda:\nNote:\n Il 13 dicembre 1933 la federazione ha deciso di retrocedere le ultime tre classificate e di promuovere le due vincitrici delle qualificazioni: JR\u0160K Spalato (\"gruppo Ovest\") e (\"gruppo Est\")."}
{"id": "1531572", "revid": "118105400", "url": "https://it.wikipedia.org/wiki?curid=1531572", "title": "Tamerlan Thorell", "text": "Biografia.\nThorell ha studiato al Museo civico di storia naturale di Genova assieme a Giacomo Doria.\nDurante la sua carriera di aracnologo tra il 1850 ed il 1900 ha descritto pi\u00f9 di 1000 specie di ragni.\nLe sue due opere principali sono:"}
{"id": "1531573", "revid": "844563", "url": "https://it.wikipedia.org/wiki?curid=1531573", "title": "Dr\u017eavno prvenstvo 1931-1932", "text": "Il Prvenstvo Jugoslavije u nogometu 1931-1932 (\"campionato di calcio della Jugoslavia 1931-1932\"), conosciuto anche come Dr\u017eavno prvenstvo 1931-1932 (\"campionato nazionale 1931-1932\"), fu la decima edizione della massima serie del campionato jugoslavo di calcio, disputata tra il 11 settembre e il 6 novembre 1932 e conclusa con la vittoria del , al suo secondo titolo.\nQualificazioni.\n Le migliori squadre delle 11 sottofederazioni (quest'anno \u00e8 stata aggiunta quella di Ni\u0161), vengono divise in 4 gruppi e le partite vengono disputate dal 22 maggio al 21 agosto 1932.&lt;br&gt;Le migliori due di ogni gruppo passano al campionato nazionale.\nCampionato nazionale.\n Le otto squadre qualificate si sfidano in un torneo ad eliminazione diretta andata/ritorno."}
{"id": "1531574", "revid": "1915706", "url": "https://it.wikipedia.org/wiki?curid=1531574", "title": "Betaxololo", "text": "Il Betaxololo cloridrato \u00e8 un principio attivo di indicazione specifica contro l'ipertensione.\nIndicazioni.\n\u00c8 utilizzato come medicinale in cardiologia contro l'ipertensione, episodi di angina, e fuori dalla cardiologia per episodi di glaucoma.\nFarmacodinamica.\nI betabloccanti inibiscono i recettori beta del sistema adrenergico presenti nel cuore, riducendo in pratica il lavoro del cuore.\nEffetti positivi di tale farmaco li si ritrovano nella riduzione della gittata cardiaca e la pressione arteriosa. Mentre per quanto riguarda le forme di angina pectoris migliorando la tolleranza agli sforzi ne limita la sintomatologia.\nAgendo nel sistema simpatico fino a bloccarlo e sulla capacit\u00e0 di conduzione del cuore risulta utile anche contro le aritmie cardiache e nello scompenso cardiaco.\nInfine l'applicazione topica abbassa la pressione intraoculare se fosse manifesto un glaucoma, in tal caso se l'applicazione venisse per bocca gli effetti indesiderati sarebbero troppo alti.\nEffetti indesiderati.\nRallentando il ritmo del cuore possono quindi indurre depressione del miocardio, il muscolo del cuore.\nI betabloccanti devono essere preclusi a chi ha avuto in passato episodi di scompenso cardiaco, mentre entro certi limiti possono essere somministrati a persone affette da diabete.\n\u00c8 sconsigliato l'uso e utilizzato solo se non vi sono altre scelte in persone con episodi passati di asma e broncospasmo.\nAltri effetti indesiderati sono cefalea, nausea, bruciore, bradicardia, dolore, prurito, broncospasmo, eritema."}
{"id": "1531576", "revid": "599013", "url": "https://it.wikipedia.org/wiki?curid=1531576", "title": "Captopril", "text": " Captopril \u00e8 un composto chimico, un derivato solfidrilico, che viene utilizzato come farmaco per il trattamento dell'ipertensione e di alcuni tipi di insufficienza cardiaca congestizia. Appartiene alla classe farmacologica degli ACE inibitori di cui \u00e8 stato il primo composto ad essere sviluppato, e pertanto il capostipite della classe. In Italia il farmaco \u00e8 venduto dalla societ\u00e0 farmaceutica Bristol-Myers Squibb con il nome commerciale di Capoten, nella forma farmaceutica di compresse da 25\u00a0mg e 50\u00a0mg.\nStoria.\nCaptopril \u00e8 stato sviluppato nell'anno 1975 da tre ricercatori statunitensi della Squibb (ora Bristol-Myers Squibb): Miguel Ondetti, Bernard Rubin e David Cushman. La Squibb ottenne il brevetto statunitense nel settembre 1977.\nLo sviluppo di captopril \u00e8 stato tra i primi successi del concetto rivoluzionario di farmaci progettati sulla struttura, cio\u00e8 lo sviluppo di farmaci in base alle conoscenza tridimensionale della struttura della proteina/enzima obiettivo del farmaco.\nIl sistema renina-angiotensina-aldosterone era stato ampiamente studiato nella met\u00e0 del XX secolo e i ricercatori avevano individuato diversi obiettivi possibili per lo sviluppo di nuovi farmaci e trattamenti per l'ipertensione. I primi due bersagli per lo sviluppo di nuovi farmaci erano la renina e l'enzima ACE. Captopril \u00e8 stato il culmine degli sforzi dei ricercatori dei laboratori Squibb nello sviluppo di un ACE-inibitore.\nOndetti, Cushman e colleghi si sono basati sul lavoro che era stato fatto nel 1960 da un team di ricercatori guidati da John Vane presso il Royal College of Surgeons of England. Il primo successo fu registrato da Kevin K.F. Ng nel 1967, quando fu scoperto che la conversione dell'angiotensina I in angiotensina II aveva luogo nella circolazione polmonare e non in quella sistemica.&lt;br&gt;\nSergio Ferreira scopr\u00ec invece che la bradichinina scompariva nel suo passaggio attraverso il circolo polmonare. Fu cos\u00ec evidente che la conversione dell'angiotensina I in angiotensina II e l'inattivazione della bradichinina erano verosimilmente mediate dallo stesso enzima.\nNel 1970, ricorrendo al fattore di potenziamento della bradichinina (BPF) fornito da Sergio Ferreira, Ng e Vane scoprirono che la conversione dell'angiotensina I in angiotensina II veniva inibita durante il suo passaggio attraverso il circolo polmonare. \nSuccessivamente fu scoperto che il BPF era un peptide presente nel veleno di una vipera (Bothrops jararaca). Captopril \u00e8 stato sviluppato a partire da questo peptide dopo essere stato modificato nella porzione terminale solfidrilica del peptide, modificazione che ne determina un'alta potenza di inibizione dell'ACE.\nFarmacodinamica.\nCaptopril interagisce con il sito catalitico dell'enzima convertente l'angiotensina (ACE, Angiotensin-Converting Enzyme) impedendo l'ingresso del substrato angiotensina I e di conseguenza inibendone la conversione ad angiotensina II. In questo modo il farmaco interagisce con il sistema renina-angiotensina-aldosterone (RAA).\nCaptopril blocca inoltre l'enzima chininasi II (strutturalmente identico all'ACE). La chinasi II \u00e8 responsabile della degradazione delle chinine (fra queste la bradichinina), sostanze ad azione vasodilatatrice, sia diretta che mediata dalle prostaglandine. Il blocco della chinasi II comporta una maggiore e perdurante azione vasodilatatrice.\nLa somministrazione di captopril comporta una riduzione delle resistenze periferiche che si associa ad una diminuzione del volume circolante, per riduzione dell'aldosterone. Queste azioni si sommano e determinano una diminuzione della pressione arteriosa, sia in clino che in ortostatismo. \nA distanza di circa 15 minuti dall'assunzione del farmaco si registra una iniziale diminuzione della pressione arteriosa, che raggiunge un effetto massimo a distanza di circa 90minuti.\nFarmacocinetica.\nDopo somministrazione per via orale il farmaco viene rapidamente assorbito dal tratto gastrointestinale. La concentrazione plasmatica massima (Cmax) viene raggiunta dopo circa un'ora dalla somministrazione. L'effetto ipotensivo compare entro 15 minuti dall'assunzione e raggiunge un massimo nel giro di 1-2 ore. La durata d'azione si mantiene per circa 2-6 ore.\nLa contemporanea assunzione di cibo riduce l'assorbimento fino al 35% - 40%, contro un assorbimento medio di circa il 75% a stomaco vuoto. Captopril si lega alle proteine plasmatiche, in particolare all'albumina sierica, nella misura del 25-30% circa.\nCaptopril si distribuisce con facilit\u00e0 nei diversi tessuti biologici, oltrepassa la barriera placentare e pu\u00f2 essere dosato nel latte materno. Non oltrepassa invece la barriera emato-encefalica. L'emivita di captopril \u00e8 di circa 2-3 ore.\nCirca la met\u00e0 di una singola dose viene rapidamente metabolizzata. Il 95 % del farmaco viene eliminato per via urinaria, per un 50% circa sotto forma di farmaco immodificato, e la quota rimanente sotto forma coniugata.\nTossicologia.\nStudi eseguiti sui topi hanno evidenziato che la DL50 \u00e8 pari a 6000\u00a0mg/kg per via orale, 1000\u00a0mg/kg per via endovenosa e 400\u00a0mg/kg per via intraperitoneale.\nUsi clinici.\nCaptopril trova diverse indicazioni d'impiego in ambito cardiologico.\nPu\u00f2 essere utilizzato in monosomministrazione oppure in associazione con altre sostanze ipotensive, in particolare i diuretici tiazidici, i calcio antagonisti oppure i beta-bloccanti.\nNormalmente utilizzato in terapia di associazione con farmaci diuretici e digitale.\nAl di fuori della cardiologia captopril viene utilizzato nel trattamento della nefropatia diabetica poich\u00e9 diversi studi hanno dimostrato che la molecola \u00e8 utile nella prevenzione della progressione del danno renale, migliorando in modo significativo la prognosi e la sopravvivenza.\nIl Captopril inoltre, somministrato in dose di 20\u201325\u00a0mg prima di un dosaggio plasmatico della renina, aumenta sensibilit\u00e0 e specificit\u00e0 dei risultati ottenuti col solo dosaggio della renina per effettuare diagnosi di ipertensione nefro-vascolare (termine con cui si indicano tutte quelle ipertensioni associate ad una riduzione di flusso a livello delle arterie renali).\nIncrementi della reninemia sopra i 12\u00a0ng/ml/h sono diagnostici.\nControindicazioni.\nL'inibizione dell'ACE comporta un accumulo di bradichinina con conseguente effetto infiammatorio, in particolare a livello tracheo-bronchiale, con tosse continua ed infiammazione.\nIl captopril essendo un derivato solfidrilico pu\u00f2 provocare episodi di eruzione cutanea. \nSconsigliato in persone che usano diuretici, e la funzionalit\u00e0 epatica dovrebbe essere controllata durante la somministrazione del farmaco.\nEffetti collaterali ed indesiderati.\nLa sorveglianza post-marketing ha messo in evidenza come l'incidenza di eventi avversi da farmaci sia pi\u00f9 probabile nei soggetti anziani, nelle donne, e nei pazienti che ricevono alti dosaggi di farmaco.\nAlcuni degli effetti indesiderati sono angioedema, cefalea, dispepsia, leucopenia, vertigini, nausea, diarrea, vomito, febbre, neutropenia, ipoglicemia, discrasia ematica, affaticamento, porpora, vasculiti, ipotensione, anemia, broncospasmo, rash, artralgia, tachicardia, stomatite, acidosi, albuminuria, alterazione del senso di gusto."}
{"id": "1531578", "revid": "1543377", "url": "https://it.wikipedia.org/wiki?curid=1531578", "title": "Enalapril", "text": "Lenalapril \u00e8 una molecola appartenente alla classe degli ACE inibitori (inibitori dell'enzima che converte l'angiotensina), utilizzata come farmaco nel trattamento dell'ipertensione e di alcuni tipi di insufficienza cardiaca cronica. In Italia il farmaco \u00e8 venduto dalla societ\u00e0 farmaceutica Sigma-Tau con il nome commerciale di Naprilene e dalla societ\u00e0 farmaceutica Merck Sharp &amp; Dohme con il nome commerciale di Enapren, nella forma farmaceutica di compresse divisibili da 5\u00a0mg e da 20\u00a0mg. Il farmaco \u00e8 inoltre prodotto e commercializzato da numerose altre societ\u00e0 farmaceutiche come medicinale equivalente.\nFarmacodinamica.\nEnalapril \u00e8 un ACE-inibitore, ovvero un inibitore dell'enzima che converte l'angiotensina (ACE), cio\u00e8 di quella peptidildipeptidasi che catalizza la conversione dell'angiotensina I in angiotensina II, dotata di marcata attivit\u00e0 vasocostrittiva. Il farmaco inibendo l'ACE riduce la sintesi dell'angiotensina II nel tessuto e nel plasma e per questo motivo abbassa la pressione arteriosa riducendo le resistenze vascolari periferiche senza far aumentare in via riflessa la gittata, contrattilit\u00e0 e frequenza cardiaca. Un'ulteriore conseguenza della ridotta sintesi di angiotensina II \u00e8 la ridotta secrezione di aldosterone. La pi\u00f9 bassa secrezione di aldosterone a sua volta comporta un aumento dei livelli sierici di potassio.\nOltre a questi effetti enalapril eserciterebbe la sua attivit\u00e0 anche sul sistema callicreina-chinine-prostaglandine: determina infatti una riduzione della velocit\u00e0 di inattivazione della bradichinina. I diminuiti livelli di angiotensina II provocano minor vasocostrizione, l'aumento della bradichinina produce vasodilatazione, con ci\u00f2 raggiungendosi l'effetto farmacologico finale. Enalapril gioca un ruolo importante nella regolazione della pressione sanguigna anche in quei soggetti in cui l'ipertensione arteriosa si associa a bassi livelli di renina.\nFarmacocinetica.\nEnalapril dopo somministrazione per via orale viene rapidamente assorbito dal tratto gastrointestinale. La concentrazione plasmatica massima (Cmax) viene raggiunta nel giro di un'ora. La biodisponibilit\u00e0 di enalapril maleato a seguito di somministrazione orale \u00e8 approssimativamente del 60-70% e non pare essere influenzata dalla contemporanea assunzione di cibo.\nNell'organismo enalapril maleato viene convertito dal fegato in enalaprilato, la forma attiva.\nIl legame con le proteine plasmatiche si aggira intorno al 50-60%. L'eliminazione del farmaco avviene principalmente per via urinaria. Nelle urine si ritrova il farmaco immodificato (60% circa) e il metabolita enalaprilato (40% circa della dose). L'emivita del farmaco \u00e8 di 11 ore. Il farmaco \u00e8 dializzabile e attraversa la barriera placentare.\nNei soggetti con alterata funzionalit\u00e0 renale la clearance del farmaco diminuisce e pertanto ne consegue un aumento dei livelli sierici di enalaprilato. Per tale motivo si deve controllare e monitorare la funzionalit\u00e0 renale prima e durante il trattamento con il farmaco. Al fine di mantenere la concentrazione ematica di farmaco nel range terapeutico, nei soggetti con insufficienza renale \u00e8 necessario ridurre la dose e/o aumentare gli intervalli tra una dose e quella successiva.\nUsi clinici.\nEnalapril \u00e8 utilizzato nei soggetti affetti da ipertensione arteriosa, nei pazienti con insufficienza cardiaca e scompenso cardiaco, e come trattamento preventivo dell'insufficienza cardiaca sintomatica nei pazienti con una ridotta funzionalit\u00e0 del ventricolo sinistro (frazione di eiezione ventricolare sinistra \u2264 35%), ad esempio secondaria a un infarto miocardico acuto.\nEffetti collaterali e indesiderati.\nIn corso di terapia si possono verificare affaticamento, anoressia, cefalea, depressione, visione offuscata, capogiro e vertigini, tachicardia e palpitazioni, dispepsia, nausea, diarrea, vomito, alterazioni del gusto, secchezza delle fauci, glossite, astenia, impotenza.\nAltri effetti avversi segnalati in letteratura medica sono tosse, febbre, ipoglicemia, discrasia ematica, porpora, vasculiti, ipotensione, anemia, broncospasmo, rash, artralgia, insonnia, sindrome di Stevens-Johnson, sindrome di Raynaud.\nIn alcuni individui enalapril pu\u00f2 provocare ipotensione immediatamente dopo l'assunzione della prima dose di farmaco (cosiddetto effetto ipotensione da prima dose). Per questo motivo si consiglia di testare la risposta pressoria individuale con una piccola dose test. \u00c8 necessario sospendere l'utilizzo eventuale di diuretici prima di eseguire la prova. Alcune categorie di soggetti vanno incontro con maggiore frequenza all'effetto ipotensione da prima dose: si tratta dei pazienti con elevati livelli di renina plasmatica, dei pazienti con ipovolemia, di soggetti in trattamento con diuretici oppure affetti da ipertensione reno-vascolare o da scompenso cardiaco congestizio.\nIn soggetti con ischemia miocardica o pregressi disturbi cerebrovascolari, l'ipotensione indotta dall'assunzione del farmaco pu\u00f2 provocare infarto miocardico o ictus.\nPer minimizzare il rischio di ipotensione arteriosa prima di iniziare la terapia antipertensiva \u00e8 opportuno ripristinare l'equilibrio elettrolitico e/o i liquidi. Nel caso di ipotensione conclamata \u00e8 opportuno somministrare infusioni di soluzione fisiologica, ringer-lattato oppure ricorrere alle amine vasopressororie (ad esempio adrenalina, noradrenalina, dopamina).\nNei pazienti a rischio di ipovolemia grave, la somministrazione della prima dose oppure ogni significativa variazione di dosaggio dovrebbero avvenire in ambiente che permetta un idoneo monitoraggio, della durata di almeno 8 ore per verificare l'andamento dei valori pressori e poter intervenire tempestivamente in caso di urgenza.\nUna transitoria e fugace risposta ipotensiva non dovrebbe invece preoccupare e non costituisce controindicazione nella prosecuzione della terapia farmacologica.\nIn alcuni soggetti enalapril pu\u00f2 indurre pemfigo. Nella maggior parte dei casi questo disturbo scompare entro alcuni mesi dalla sospensione del farmaco. Per accelerare la risoluzione pu\u00f2 essere di beneficio istituire una terapia corticosteroidea generale a dosaggio medio per un breve periodo di tempo.\nIn rari casi (0,1-0,2%) \u00e8 possibile che in corso di trattamento si verifichi angioedema. \u00c8 perci\u00f2 necessario porre particolare attenzione a sintomi premonitori quali gonfiore del viso, bocca, labbra, lingua e dispnea. Nel caso si manifestassero \u00e8 necessario sospendere il trattamento e, nei casi pi\u00f9 gravi, provvedere a somministrare adrenalina per mantenere pervie le vie aeree. \u00c8 opportuno evitare l'impiego di enalapril in pazienti in cui \u00e8 gi\u00e0 comparso edema angioneurotico indotto da un altro ACE-inibitore. Si deve anche tenere presente che gli afro-americani, e pi\u00f9 in generale la popolazione con pigmentazione scura della pelle presenta un'incidenza pi\u00f9 elevata di angioedema da ACE-inibitori.\nEnalapril, sia pure raramente, pu\u00f2 essere alla base di episodi di tossicit\u00e0 midollare. Il farmaco \u00e8 stato associato a leucopenia, neutropenia e agranulocitosi, trombocitopenia, depressione midollare. Questi effetti si registrano in particolare in caso di insufficienza renale, patologie cardiovascolari o sindromi immunosoppressive.\nEnalapril \u00e8 un profarmaco, convertito nella forma farmacologicamente attiva, enalaprilato, a livello epatico. Nei soggetti epatopatici la ridotta funzionalit\u00e0 del fegato pu\u00f2 incidere negativamente sulla concentrazione plasmatica di enalaprilato e pertanto sull'efficacia terapeutica dell'ACE-inibitore.\nD'altro canto in corso di trattamento \u00e8 possibile che si verifichino aumenti marcati delle transaminasi epatiche (AST e ALT). Anche se raramente, enalpril e altri ACE-inibitori sono stati associati a ittero colestatico che in taluni casi pu\u00f2 progredire fino a necrosi epatica fulminante. Per questo motivo il semplice incremento delle transaminasi deve portare a interrompere prontamente il trattamento.\nControindicazioni.\nEnalapril \u00e8 controindicato nei soggetti con ipersensibilit\u00e0 nota al principio attivo oppure a uno qualsiasi degli eccipienti della forma farmaceutica. Il farmaco \u00e8 inoltre controindicato in gravidanza, in particolare nel secondo e nel terzo trimestre. La funzionalit\u00e0 epatica dovrebbe essere controllata durante la somministrazione del farmaco.\nUn'ulteriore controindicazione \u00e8 data dalla malattia nefrovascolare bilaterale. Nel caso di malattia nefrovascolare bilaterale, la perfusione renale \u00e8 possibile solo grazie a concentrazioni elevate di angiotensina II. In questi pazienti la somministrazione di ACE-inibitori pu\u00f2 indurre insufficienza renale acuta.\nEnalapril e gli altri ACE-inibitori, come anche altri farmaci ad azione vasodilatante, devono essere somministrati con estrema cautela in soggetti che presentano ostruzione a livello valvolare (stenosi aortica, stenosi della valvola mitrale) e nel tratto di deflusso del ventricolo sinistro (cardiomiopatia ipertrofica ostruttiva). Queste patologie rappresentano pertanto una controindicazione relativa.\nIn anni recenti alcuni studi hanno comunque evidenziato che enalapril e gli altri ACE-inibitori tendono a essere ben tollerati nei soggetti con stenosi aortica severa, migliorando significativamente la tolleranza sforzo e riducendone la dispnea.\nIl farmaco non \u00e8 raccomandato in caso di shock cardiogeno e ostruzione emodinamica importante.\nDosi terapeutiche.\nEnalapril pu\u00f2 essere assunto indipendentemente dai pasti, in genere come singola dose al mattino, ma in casi particolari pu\u00f2 essere assunto anche in due dosi separate, mattina e sera. La dose giornaliera deve essere individualizzata a seconda delle caratteristiche del paziente e della risposta pressoria.\nCon questa indicazione enalapril viene usato in associazione con i diuretici e con digitale o beta-bloccanti. La dose iniziale di enalapril nei soggetti con insufficienza cardiaca sintomatica \u00e8 di 2,5\u00a0mg al giorno. La dose pu\u00f2 essere successivamente aumentata fino a raggiungere la dose eventuale di 20\u00a0mg. Questa pu\u00f2 essere somministrata come dose singola o suddivisa in due dosi.\nLa dose iniziale consigliata nell'adulto \u00e8 pari a 5\u00a0mg, incrementabile successivamente fino a un massimo di 40\u00a0mg al giorno.\nAlcuni soggetti con ipertensione nefrovascolare o scompenso cardiaco o ancora ipertensione arteriosa grave, a causa dell'iperattivazione del sistema renina-angiotensina-aldosterone, dopo l'assunzione della dose iniziale possono andare incontro a una brusca caduta pressoria. A causa di questa reazione ipotensiva incontrollata i pazienti dovrebbero essere monitorati dal medico per almeno 8 ore, in particolare coloro che sono affetti da angina pectoris o patologie cerebrovascolari, nei quali la marcata ipotensione arteriosa pu\u00f2 comportare infarto del miocardio o un accidente cerebrovascolare.\nGravidanza e allattamento.\nEnalapril \u00e8 controindicato in gravidanza per la comprovata tossicit\u00e0 fetale.\nPer questo motivo le donne in et\u00e0 fertile e che hanno il dubbio di essere gravide dovrebbero eseguire sempre un test di gravidanza prima di iniziare la terapia con il farmaco. Successivamente \u00e8 bene vengano adottate valide misure contraccettive. Se nonostante ci\u00f2 fosse diagnosticata una gravidanza, la terapia farmacologica deve essere immediatamente sospesa.\nGli studi sperimentali hanno evidenziato il possibile passaggio nel latte materno di piccole quantit\u00e0 di enalapril. Pur in assenza di rilevanti effetti clinici, in via precauzionale l'allattamento al seno deve essere evitato, in particolare durante il primo mese di vita del neonato.\nAvvertenze.\n\"Sclerodermia\": sospendere con attenzione il trattamento con ACE-inibitori in caso di insufficienza renale e sospetta sclerodermia anche in assenza di sintomi cutanei per ridurre il rischio di una crisi ipertensiva da sospensione."}
{"id": "1531583", "revid": "1915706", "url": "https://it.wikipedia.org/wiki?curid=1531583", "title": "Moexipril", "text": "Il moexipril cloridrato \u00e8 un principio attivo di indicazione specifica contro l'ipertensione.\nIndicazioni.\n\u00c8 utilizzato come medicinale in cardiologia contro l'ipertensione.\nControindicazioni.\nSconsigliato in persone che usano diuretici, e la funzionalit\u00e0 epatica dovrebbe essere controllata durante la somministrazione del farmaco.\nFarmacodinamica.\nGli ace-inibitori, agiscono inibendo l'enzima di conversione dell'angiotensina I alla forma II.\nEffetti indesiderati.\nAlcuni degli effetti indesiderati sono angioedema, cefalea, dispepsia, leucopenia, vertigini, nausea, diarrea, vomito, febbre, neutropenia, ipoglicemia, discrasia ematica, affaticamento, porpora, vasculiti, ipotensione, anemia, broncospasmo, rash, artralgia, dispnea, ansia, dolore toracico, confusione, vampate, tinnito, sudorazione, angina pectoris, sincope, infarto miocardico acuto."}
{"id": "1531587", "revid": "28592", "url": "https://it.wikipedia.org/wiki?curid=1531587", "title": "Viktor Pelevin", "text": ""}
{"id": "1531588", "revid": "547034", "url": "https://it.wikipedia.org/wiki?curid=1531588", "title": "Pikal\u00ebvo", "text": "Pikal\u00ebvo', \"\u043e\", \u00e8 una citt\u00e0 della Russia, situata sulle rive dello Rjadan' nell'Oblast' di Leningrado, si trova nel luogo di precedente insediamento, che viene citato in un annale del 1620 Si trova a 24 chilometri ad est di Boksitogorsk ed a 246, sempre a est, di San Pietroburgo, sulla linea ferroviaria per Vologda.\nLo sviluppo della citt\u00e0 inizia nel 1906, quando venne costruita una piccola stazione ferroviaria, fu centro amministrativo del circondario, dal 1927 al 1932, anno in cui venne fondato un piccolo insediamento abitativo in concomitanza con l'apertura di un cementificio. Risale al 1954 il conferimento dello status di citt\u00e0."}
{"id": "1531590", "revid": "110157", "url": "https://it.wikipedia.org/wiki?curid=1531590", "title": "Lago da Pedra", "text": "Lago da Pedra \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1531591", "revid": "110157", "url": "https://it.wikipedia.org/wiki?curid=1531591", "title": "Lago Verde (Brasile)", "text": "Lago Verde \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1531592", "revid": "287204", "url": "https://it.wikipedia.org/wiki?curid=1531592", "title": "Lago do Junco", "text": "Lago do Junco \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1531593", "revid": "287204", "url": "https://it.wikipedia.org/wiki?curid=1531593", "title": "Lago dos Rodrigues", "text": "Lago dos Rodrigues \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1531594", "revid": "112025773", "url": "https://it.wikipedia.org/wiki?curid=1531594", "title": "Cementificio", "text": ""}
{"id": "1531595", "revid": "287204", "url": "https://it.wikipedia.org/wiki?curid=1531595", "title": "Lagoa Grande do Maranh\u00e3o", "text": "Lagoa Grande do Maranh\u00e3o \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1531596", "revid": "1605525", "url": "https://it.wikipedia.org/wiki?curid=1531596", "title": "Carlos Lopes", "text": "Biografia.\n\u00c8 stato campione olimpico di maratona a . In quell'occasione vinse il primo oro olimpico per il Portogallo, stabilendo con 2h09'21\" un record olimpico destinato a durare quasi 25 anni.\nNato a Vildemoinhos, vicino a Viseu, Carlos Lopes lavorava come aiuto tagliapietre. Avrebbe voluto giocare a calcio ma il padre si oppose e dovette ripiegare sull'atletica. Nel 1967 entr\u00f2 nello Sporting Clube de Portugal, dove rimase fino a fine carriera nel 1985.\nNel 1976 vinse il Mondiale di corsa campestre a Chepstow, in Galles. Ai Giochi olimpici, a Montr\u00e9al, Lopes scand\u00ec il passo per 4\u00a0km e lo segu\u00ec solo il campione in carica Lasse Vir\u00e9n. Vir\u00e9n lo pass\u00f2 ad un giro dalla fine, mentre Lopes fu medaglia d'argento.\nNella difesa del titolo mondiale di cross, a D\u00fcsseldorf (1977), termin\u00f2 secondo. A causa di numerosi infortuni fall\u00ec poi la qualificazione ai Giochi olimpici di .\nTorn\u00f2 ad alti livelli nel 1982 a Oslo, quando batt\u00e9 il record europeo dei 10000 m con 27'24\"39, che apparteneva al suo connazionale Fernando Mamede. L'anno successivo fu vicecampione mondiale di cross a Gateshead.\nLopes corse la sua prima maratona nel 1982 a New York, ma non termin\u00f2 la corsa per un incidente che lo fece scontrare con uno spettatore. Nella maratona seguente (Rotterdam), l'anno successivo, termin\u00f2 molto vicino al vincitore, l'australiano Rob de Castella, con il record europeo di 2h08'39\". Lopes corse i 10000\u00a0m ai Mondiali 1983 ad Helsinki, dove termin\u00f2 6\u00ba. Si concentr\u00f2 quindi sulla maratona.\nNel 1984 vinse nel New Jersey nuovamente il campionato mondiale di cross. A Stoccolma aiut\u00f2 Fernando Mamede a vincere e stabilire il nuovo record mondiale dei 10000 m in 27'13\"81. Soprattutto, a 37 anni, conquist\u00f2 a Los Angeles l'oro olimpico nella maratona.\nIl primo ministro portoghese M\u00e1rio Soares lo ha insignito della \"Gr\u00e3-Cruz da Ordem do Infante\".\nNel 1985, anno del suo ritiro, vince a Lisbona il suo terzo mondiale di cross; inoltre giunge primo alla maratona di Rotterdam, con la nuova miglior prestazione mondiale: 2h07'12\". Nella sua ultima apparizione, alla maratona di Tokyo, si ritira; poi un incidente segna la fine della sua carriera."}
{"id": "1531597", "revid": "599013", "url": "https://it.wikipedia.org/wiki?curid=1531597", "title": "Hans Klinkhammer", "text": "Fece parte del plurititolato Borussia M\u00f6nchengladbach degli anni settanta, con cui conquist\u00f2 tre campionati tedeschi e due Coppe UEFA.\nCarriera.\nKlinkhammer arriv\u00f2 al Borussia M\u00f6nchengladbach a 19 anni, ma nella sua prima stagione sotto l'allenatore Hennes Weisweiler non riusc\u00ec a trovar spazio, chiuso dai forti titolari Henning Jensen, Shmuel Rosenthal e Bernd Rupp. Fece il suo esordio in Bundesliga l'anno seguente, il 25 agosto 1973, nella vittoria per 4-2 contro il Wuppertaler SV, diventando ben presto uno dei punti fermi della difesa bianconera. Nonostante le sue prestazioni non ebbe fortuna con la Nazionale, riuscendo ad ottenere solo una convocazione nella selezione B nel 1977.\nNel 1980, dopo 149 presenze in campionato e 22 nelle coppe europee, lasci\u00f2 il Borussia per andare al Monaco 1860, dove rimase per due stagioni conoscendo per la prima volta l'onta della retrocessione in Zweite Bundesliga. Chiuse la carriera nel 1983 dopo un'ultima stagione in Zweite Bundesliga con la maglia dell'Union Solingen."}
{"id": "1531598", "revid": "767487", "url": "https://it.wikipedia.org/wiki?curid=1531598", "title": "Lagoa do Mato", "text": "Lagoa do Mato \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadas do Alto Itapecuru."}
{"id": "1531602", "revid": "287204", "url": "https://it.wikipedia.org/wiki?curid=1531602", "title": "Lajeado Novo", "text": "Lajeado Novo \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz."}
{"id": "1531603", "revid": "458786", "url": "https://it.wikipedia.org/wiki?curid=1531603", "title": "Fudbalski klub Spartak Subotica", "text": "Il Fudbalski Klub Spartak Zlatibor Voda (ser. \u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u0421\u043f\u0430\u0440\u0442\u0430\u043a \u0417\u043b\u0430\u0442\u0438\u0431\u043e\u0440 \u0412\u043e\u0434\u0430), meglio noto come FK Spartak Zlatibor Voda \u00e8 una societ\u00e0 calcistica serba con sede nella citt\u00e0 di Subotica. La squadra si \u00e8 chiamata \"FK Spartak Subotica\" fino alla fine della stagione 2007-2008, quando si \u00e8 fusa con il \"FK Zlatibor Voda\".\nFondato nel 1945, nella prima edizione del campionato jugoslavo il club giunse sesto in classifica, risultato che non venne ripetuto la stagione seguente, che termin\u00f2 con una retrocessione. Durante gli anni della Repubblica Socialista Federale di Jugoslavia, il club sal\u00ec e ridiscese pi\u00f9 volte dalla massima serie jugoslava, raggiungendo, come miglior risultato la finale della Coppa di Jugoslavia 1962, finale persa contro l'OFK Belgrado.\nA livello internazionale, invece, risultato importante fu il raggiungimento della finale, persa anche in questo caso, contro l', della Coppa Mitropa 1987. Nei campionati di Serbia e Montenegro prima, e Serbia, poi, il club ha vissuto stagioni negative, venendo retrocesso in \"Srpska Liga Vojvodina\", il terzo livello del campionato, al termine del 2007. Lo Stadio cittadino di Subotica, che ospita le partite interne, ha una capacit\u00e0 di 25.000 spettatori.\nIl miglior risultato europeo degli ultimi anni risale alle qualificazioni alla fase a gironi della UEFA Europa League 2018-2019: i serbi si sbarazzano prima del Coleraine Football Club, agguantando un pareggio tra le mura amiche allo scadere, e in seguito eliminano l'Athletic Club Sparta Praha fotbal, una delle favorite per il raggiungimento dei gironi; i serbi si impongono in casa per 2-0, mentre i trasferta riescono a limitare i danni perdendo soltanto 2-1. Questo risultato permise alla compagine serba di approdare al terzo turno (il penultimo prima dei gironi), ma il Brondby IF li elimin\u00f2, battendoli in entrambi i match.\nOrganico.\nRosa 2020-2021.\n\"Aggiornato al 1\u00ba settembre 2020\"\n \n \n \nRosa 2018-2019.\n\"Aggiornata al 9 gennaio 2019.\"\n \n \nRosa 2017-2018.\n\"Aggiornata al 14 febbraio 2018.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1531604", "revid": "339392", "url": "https://it.wikipedia.org/wiki?curid=1531604", "title": "Spartak Subotica", "text": ""}
{"id": "1531605", "revid": "110157", "url": "https://it.wikipedia.org/wiki?curid=1531605", "title": "Lima Campos", "text": "Lima Campos \u00e8 un comune del Brasile nello Stato del Maranh\u00e3o, parte della mesoregione del Centro Maranhense e della microregione del M\u00e9dio Mearim."}
{"id": "1531606", "revid": "104265", "url": "https://it.wikipedia.org/wiki?curid=1531606", "title": "Tidili Mesfioua", "text": "Tidili Mesfioua \u00e8 una citt\u00e0 nel sud est del Marocco, nella provincia di Al Haouz, nella regione di Marrakech-Safi. La citt\u00e0 \u00e8 sita sulle montagne dell'Atlante."}
{"id": "1531607", "revid": "287204", "url": "https://it.wikipedia.org/wiki?curid=1531607", "title": "Loreto (Brasile)", "text": "Loreto \u00e8 un comune del Brasile nello Stato del Maranh\u00e3o, parte della mesoregione del Sul Maranhense e della microregione di Chapadas das Mangabeiras."}
{"id": "1531608", "revid": "287204", "url": "https://it.wikipedia.org/wiki?curid=1531608", "title": "Lu\u00eds Domingues", "text": "Lu\u00eds Domingues \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Gurupi."}
{"id": "1531609", "revid": "14691", "url": "https://it.wikipedia.org/wiki?curid=1531609", "title": "Sinai del Nord", "text": ""}
{"id": "1531610", "revid": "14691", "url": "https://it.wikipedia.org/wiki?curid=1531610", "title": "Sinai settentrionale", "text": ""}
{"id": "1531611", "revid": "1573940", "url": "https://it.wikipedia.org/wiki?curid=1531611", "title": "Ourika", "text": "Ourika \u00e8 una citt\u00e0 del Marocco, nella provincia di Al Haouz, nella regione di Marrakech-Safi. La citt\u00e0 \u00e8 sita nel sud est del Paese, sulle montagne dell'Atlante."}
{"id": "1531612", "revid": "14691", "url": "https://it.wikipedia.org/wiki?curid=1531612", "title": "Governatorato del Sinai Settentrionale", "text": ""}
{"id": "1531613", "revid": "110157", "url": "https://it.wikipedia.org/wiki?curid=1531613", "title": "Z\u00e9 Doca", "text": "Z\u00e9 Doca \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Pindar\u00e9."}
{"id": "1531616", "revid": "110157", "url": "https://it.wikipedia.org/wiki?curid=1531616", "title": "Urbano Santos", "text": "Urbano Santos \u00e8 un comune del Brasile nello Stato del Maranh\u00e3o, parte della mesoregione del Leste Maranhense e della microregione di Chapadinha."}
{"id": "1531617", "revid": "1573940", "url": "https://it.wikipedia.org/wiki?curid=1531617", "title": "Tighedouine", "text": "Tighedouine \u00e8 una citt\u00e0 nel Marocco, nella provincia di Al Haouz, nella regione di Marrakech-Safi."}
{"id": "1531619", "revid": "767487", "url": "https://it.wikipedia.org/wiki?curid=1531619", "title": "Regione Metropolitana di Vit\u00f3ria", "text": "Regione Metropolitana di Vit\u00f3ria \u00e8 l'Area metropolitana di Vit\u00f3ria dello Stato di Esp\u00edrito Santo in Brasile.\nComuni.\nComprende al suo interno 7 comuni con 1.910.101 abitanti (2015):"}
{"id": "1531623", "revid": "1343317", "url": "https://it.wikipedia.org/wiki?curid=1531623", "title": "Patata campana", "text": "La Patata campana e la patata campana bisestile sono dei tipi di patata coltivate in Campania.\nIl 77% della produzione di patata comune viene coltivata nella pianura di Polvica, (Napoli).\nLa patata \"comune\" si raccoglie fino alla fine di agosto.\nQuella bisestile, con ciclo estivo-autunnale, si semina in luglio e agosto e la raccolta avviene in novembre, dicembre.\nUtilizzi.\nLa patata \u00e8 molto utilizzata nella cucina napoletana.\nTra i piatti principali si ricordano:"}
{"id": "1531625", "revid": "767487", "url": "https://it.wikipedia.org/wiki?curid=1531625", "title": "Fernando Correa", "text": "Carriera.\nCalciatore.\nClub.\nInizia la sua carriera nella Liga nel Racing di Santander nel 1996. Nel 1998 si trasferisce all'Atletico de Madrid, dove gioca per cinque stagioni, vincendo la Segunda Divisi\u00f3n spagnola e giungendo per due volte in finale di Coppa del Re. Durante tutta l'esperienza nella capitale iberica ha segnato 4 reti.\nNel 2003 \u00e8 ceduto al Maiorca. Nel 2005 \u00e8 ceduto alla Real Valladolid, per poi tornare nella sua nazione nel 2006 per giocare nel River Plate. Nel 2007 \u00e8 ceduto al Club Atl\u00e9tico Pe\u00f1arol, mentre nel 2009 passa al River Plate di Montevideo, con cui termina la sua carriera nel 2011.\nNazionale.\nDopo la partita giocata il 31 marzo 2004 con la sua Nazionale contro il Venezuela, valevole per le qualificazioni al campionato mondiale di calcio 2006, \u00e8 risultato positivo alla cocaina durante un test anti-doping. In seguito a questa vicenda \u00e8 stato squalificato dalla FIFA per 12 mesi a partire dal 13 maggio 2004.\nAllenatore.\nDal dicembre 2014 al novembre 2015 \u00e8 stato vice allenatore del Club de F\u00fatbol Pachuca"}
{"id": "1531626", "revid": "120696350", "url": "https://it.wikipedia.org/wiki?curid=1531626", "title": "Trasmittanza termica", "text": "In termotecnica la trasmittanza termica (indicata con \"g\") \u00e8 una grandezza fisica che misura la quantit\u00e0 di potenza termica scambiata da un materiale o un corpo per unit\u00e0 di superficie e unit\u00e0 di differenza di temperatura quando lambito su entrambi i lati da fluidi. Definisce la tendenza di un elemento allo scambio di energia, ovvero l'inverso della capacit\u00e0 isolante di un corpo. Nel SI si misura in W/(m2K).\nDescrizione.\nDato un fenomeno di trasmissione di calore in condizioni di regime stazionario (in cui cio\u00e8 il flusso di calore e le temperature non variano nel tempo), la trasmittanza misura la quantit\u00e0 di calore che nell'unit\u00e0 di tempo attraversa un elemento della superficie di 1 m2 in presenza di una differenza di temperatura di 1 K tra l'interno e l'esterno.\nNella formula si tiene conto di una trasmissione di calore da un aeriforme a un altro aeriforme, separati dalla lastra piana del materiale in esame, per irraggiamento, convezione e conducibilit\u00e0 termica interna.\nDove:\nPi\u00f9 il valore \u00e8 basso, maggiore \u00e8 l'isolamento del mezzo in esame. Tanto maggiore \u00e8 l'isolamento termico, cio\u00e8 tanto minore \u00e8 la conducibilit\u00e0 termica e la trasmittanza, tanto maggiore \u00e8 l'inerzia termica di una struttura, a parit\u00e0 di massa della struttura.\nIl reciproco della trasmittanza per la superficie di conduzione \u00e8 la resistenza termica ovvero la capacit\u00e0 di un materiale di opporsi al passaggio del calore:\nLa trasmittanza aumenta al diminuire dello spessore e all'aumentare della conducibilit\u00e0 termica.\nStrutture con bassissima trasmittanza termica si caratterizzano per fornire un elevato isolamento termico.\nPer la misura in opera della trasmittanza si deve seguire la norma ISO 9869. Il metodo descritto \u00e8 quello delle medie progressive, lo strumento usato \u00e8 il termoflussimetro. La tecnica che studia la misurazione dei flussi di calore \u00e8 la termoflussimetria.\nIn vecchi documenti potrebbe trovarsi indicata la trasmittanza con la lettera K maiuscola ed espressa in chilocalorie per ora, metro quadro e grado Celsius, al posto dei watt per metro quadro e kelvin.\nLa conversione \u00e8 1 formula_3 = 0,86 formula_4."}
{"id": "1531638", "revid": "767487", "url": "https://it.wikipedia.org/wiki?curid=1531638", "title": "G\u0103ne\u0219ti", "text": "G\u0103ne\u0219ti (in ungherese \"V\u00e1mosg\u00e1lfalva\", in tedesco \"Gallendorf\") \u00e8 un comune della Romania di 3.987 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: Cu\u0219telnic, G\u0103ne\u0219ti, P\u0103uci\u0219oara, Sub P\u0103dure."}
{"id": "1531639", "revid": "287204", "url": "https://it.wikipedia.org/wiki?curid=1531639", "title": "Ganesti", "text": ""}
{"id": "1531640", "revid": "599013", "url": "https://it.wikipedia.org/wiki?curid=1531640", "title": "S\u00e9bastien Piocelle", "text": "Carriera.\nClub.\nInizia la carriera nel 1998 nel Nantes collezionando 46 presenze. Nel gennaio 2000 Piocelle cambia squadra e gioca nel Bastia rimanendoci per 5 anni e collezionando 100 presenze ma nessun gol. Nel 2005 l'approdo in Italia al rimanendo fino al 2007 l'anno della retrocessione della squadra calabrese in Serie C1 collezionando 48 presenze e 2 gol. Cambia squadra e gioca nel Grosseto ma qui non trova fortuna e nella sessione del mercato invernale del 2008 viene ceduto al Verona in Serie C1. Il 24 giugno 2008 rescinde il suo contratto con l'Hellas Verona. Il 1\u00ba aprile 2009 viene ingaggiato dalla , mentre alla fine della stagione ritorna in Francia con l'AC Arles-Avignon, tra i cadetti, diventandone il capitano e riuscendo a guidare la squadra alla promozione in Ligue 1."}
{"id": "1531642", "revid": "62748", "url": "https://it.wikipedia.org/wiki?curid=1531642", "title": "Tappeti persiani", "text": ""}
{"id": "1531643", "revid": "767487", "url": "https://it.wikipedia.org/wiki?curid=1531643", "title": "Gheorghe Doja (Mure\u0219)", "text": "Gheorghe Doja (in ungherese \"Lukafalva\") \u00e8 un comune della Romania di 2.889 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 5 villaggi: Gheorghe Doja, Ilieni, Leordeni, Satu Nou, Tirimia."}
{"id": "1531648", "revid": "28592", "url": "https://it.wikipedia.org/wiki?curid=1531648", "title": "Rimsky-Korsakov", "text": ""}
{"id": "1531649", "revid": "28592", "url": "https://it.wikipedia.org/wiki?curid=1531649", "title": "Il volo del Calabrone", "text": ""}
{"id": "1531650", "revid": "1906976", "url": "https://it.wikipedia.org/wiki?curid=1531650", "title": "Ferrari F2008", "text": "La Ferrari F2008 (numero di progetto 659) \u00e8 la cinquantaquattresima monoposto costruita dalla casa automobilistica Ferrari per partecipare al Campionato del Mondo di Formula Uno.\nQuesto modello sostituisce la Ferrari F2007, la quale ha disputato il Campionato mondiale di Formula 1 2007 vincendo sia il Campionato mondiale piloti di Formula 1, grazie a Kimi R\u00e4ikk\u00f6nen, sia il Campionato mondiale costruttori di Formula 1.\nPresentazione.\nLa vettura \u00e8 stata presentata alla stampa il 6 gennaio 2008; il giorno successivo, portata in pista da R\u00e4ikk\u00f6nen, ha percorso 55 giri sulla pista di Fiorano ottenendo come miglior tempo 1'00\"897 su pista umida e con gomme da bagnato.\nLivrea e sponsor.\nLa livrea della nuova monoposto presenta poche differenze rispetto alla F2007: fatta eccezione per i numeri 1 e 2 sulla scocca, per gli inserti della Etihad Airways e per il \nleggero cambiamento dei codici a barre della Marlboro, la F2008 si presenta uguale all'antenata.\nSviluppo.\nAerodinamica.\nDal punto di vista aerodinamico la F2008 risulta abbastanza diversa dal modello precedente: le protezioni laterali per il casco del pilota risultano pi\u00f9 alte mentre le pance e la conformazione sotto le gambe del pilota pi\u00f9 rastremate. L'intervento alle protezioni laterali \u00e8 dovuto alle nuove regole: il regolamento tecnico approvato dalla FIA ha imposto dei limiti per l'utilizzo dei materiali compositi, perci\u00f2 l'auto risulta leggermente pi\u00f9 pesante rispetto alla F2007. Rispetto alla F2007, inoltre, la F2008 \u00e8 pi\u00f9 bassa e pi\u00f9 corta, dunque pi\u00f9 reattiva: questa scelta tecnica da parte degli ingegneri di ridurre le dimensioni \u00e8 dovuta all'esigenza di rendere pi\u00f9 pronta la risposta della vettura, poich\u00e9 il regolamento tecnico del 2008 vieta l'uso del \"traction control\", ossia il controllo elettronico della trazione. Oltre al controllo di trazione va segnalata l'assenza del \"launch control\", anch'esso un aiuto elettronico, utile in fase di partenza per non far pattinare le ruote motrici e dunque ottenere la massima accelerazione al via. Anche questo dispositivo \u00e8 stato escluso dalle nuove normative tecniche.\nMotore.\nLievi le modifiche apportate al propulsore, il quale utilizza la stessa volumetria ed architettura di quello dello scorso anno, dato che la FIA impone di non sviluppare nuovi motori fino al 2010. Da puntualizzare il fatto che questo motore, rispetto alla versione 2007, sia stato \"addolcito\" agli alti regimi, per ottenere la prestazione massima senza il controllo elettronico della trazione. Inoltre c'\u00e8 da notare la particolarit\u00e0 dei nuovi carburanti, usati sia dalla Ferrari sia dalle altre squadre, imposti in modo tale che le nuove benzine rispettino le normative dell'Unione europea, e che il 5,57% del carburante sia derivato da biomasse.\nTrasmissione.\nPer il secondo anno la Ferrari utilizza il seamless, che azzera i tempi di cambiata. Secondo il nuovo regolamento il cambio dovr\u00e0 essere utilizzato per quattro gare.\nF2008K.\nQualche tempo dopo la conclusione del campionato 2008, la Ferrari ha iniziato ad eseguire dei collaudi in pista della vettura per la stagione 2009.\nIn realt\u00e0 nulla era ancora definito, poich\u00e9 l'auto per il 2009 non era stata ancora realizzata, ma essendo l'F2008 una vettura particolarmente competitiva, la casa del cavallino scelse di adoperarla come base di partenza per il nuovo progetto. In realt\u00e0 tale scelta pu\u00f2 essere considerata sensata, perch\u00e9 si partiva da un modello molto prestazionale e collaudato, ma al tempo stesso contrastava con i dettami del nuovo regolamento, che prevedeva dei vincoli molto stretti sulle appendici aerodinamiche, nonch\u00e9 l'introduzione del sistema KERS, per il recupero dell'energia, ed anche l'utilizzo di gomme da asciutto tipo slick. In sostanza prevedeva una forte mutazione del mezzo.\nTra l'altro il KERS, venne testato gi\u00e0 nel corso della stagione 2008, sul circuito iberico di Montmel\u00f3, ma sulla F2008 \"canonica\".\nL'11 novembre 2008, poco pi\u00f9 di una settimana dopo il termine del campionato, la Ferrari fece dei test sulla pista di Fiorano, con la cosiddetta F2008K, guidata da Luca Badoer.\nIn realt\u00e0 attorno a quest'auto, vi era un grande alone di mistero, poich\u00e9 non apparvero fotografie che ne immortalassero l'aspetto (se non una apparsa su vari siti web), non se ne conoscevano le specifiche, e tantomeno i tempi sul giro, le tornate percorse ed eventuali problemi emersi durante il collaudo.\nVenne reso noto per\u00f2, che la K al termine della sigla F2008 stava ad indicare il fatto che utilizzava il sistema K.E.R.S., il quale (derivato da tecnologie aerospaziali) godeva di dimensioni molto contenute ed era locato in posizione centrale in basso alla scocca, in modo tale da ridurre l'altezza del baricentro dell'auto. Le batterie invece, pare siano state posizionate immediatamente dietro il sedile del pilota, creando non pochi problemi di smaltimento termico.\nIn tutto il nuovo sistema di recupero dell'energia cinetica pare pesasse tra i sette e gli otto chilogrammi che la casa dovrebbe riuscire a ridurre a cinque entro l'inizio della nuova stagione. A ogni modo, pare che il KERS per quanto presente sulla F2008K, non sia stato utilizzato, mentre altre fonti parlano di zavorre posizionate negli stessi alloggiamenti del KERS e delle batterie per simulare il comportamento dinamico della macchina con il sistema a bordo.\nPer quanto concerne l'aspetto dell'auto, dall'unica foto apparsa, si nota chiaramente l'affinamento aerodinamico mirato all'ottemperanza delle nuove norme, poich\u00e9 sono del tutto assenti i deflettori laterali immediatamente dietro le ruote anteriori, nonch\u00e9 le varie appendici antistanti l'abitacolo. Tuttavia rimaneva il bridge, una sorta di ala raccordata al muso sovrastante il flap portante dell'alettone anteriore, cos\u00ec come le ciminiere per lo sfogo dell'aria calda del motore e i candelabri davanti alle pance. Tutti congegni non tollerati dalle nuove regole.\nStessa questione per gli pneumatici, ancora muniti di scanalature longitudinali, anzich\u00e9 slick.\nCarriera agonistica.\nLa prima gara disputata \u00e8 il Gran Premio d'Australia, Melbourne il 16 marzo del 2008.\nNel corso della stagione la vettura si \u00e8 dimostrata molto veloce, tanto che ha ottenuto pi\u00f9 vittorie rispetto alle concorrenti delle altre scuderie. \u00c8 stata particolarmente rapida nelle piste da medio carico aerodinamico e la sua forza risiedeva proprio nelle sue qualit\u00e0 fluidodinamiche. Infatti, a differenza della McLaren MP4-23, riusciva ad ottenere il massimo grazie alla qualit\u00e0 del progetto aerodinamico anzich\u00e9 dalla parte meccanica, punto forte della rivale che godeva di sospensioni molto avanzate. Per questo motivo, uno dei suoi punti deboli era il tempo impiegato per portare le gomme alla giusta temperatura d'esercizio.\nQuesto fattore portava a uno sfruttamento non ottimale delle coperture che dunque perdevano aderenza in uscita di curva quando i piloti acceleravano, facendogli perdere tempo. Inoltre, non riuscendo a godere di un buon grip, vi erano problemi anche in fase di frenata, poich\u00e9 gli spazi d'arresto si allungavano e i tempi sul giro lievitavano ulteriormente. Anche in percorrenza di curva i problemi di aderenza si facevano sentire, generando un forte sottosterzo che innescava delle traiettorie molto ampie, soprattutto nelle curve pi\u00f9 strette, anche questo deleterio nei confronti dei tempi cronometrati.\nTuttavia, in condizioni di pista calda o molto calda, ricca di lunghi curvoni in appoggio e con l'utilizzo di mescole degli pneumatici dure, l'F2008 era l'auto pi\u00f9 veloce. Al termine della stagione, infatti, \u00e8 risultata essere la vettura pi\u00f9 prestante, tant'\u00e8 che si \u00e8 aggiudicata il campionato costruttori, il sedicesimo nella storia della casa.\nHa inoltre consentito a Felipe Massa di combattere per l'iride riservato ai piloti, poi sfumato all'ultima curva dell'ultimo giro del Gran Premio del Brasile, col pilota inglese Hamilton che super\u00f2 Timo Glock, piazzandosi in quinta posizione e realizzando un punto in pi\u00f9 rispetto al rivale carioca.\nTuttavia l'F2008 \u00e8 stata vittima di alcuni problemi di affidabilit\u00e0 che hanno pregiudicato il mondiale dei suoi piloti.\nI casi pi\u00f9 eclatanti sono stati i problemi alla centralina elettronica di gestione del motore (di origine McLaren) che port\u00f2 al ritiro di Felipe Massa nella gara inaugurale in Australia, cos\u00ec come le rotture di due bielle difettose nel Gran Premio d'Ungheria e nel Gran Premio d'Europa. Nel primo caso, questa rottura pose fine alla gara di Massa che conduceva in modo autorevole il Gran Premio e che, a tre giri dal termine, si ritir\u00f2 per il suddetto problema (senza questo guasto avrebbe ottenuto dieci punti che lo avrebbero reso campione del Mondo). Nella seconda occasione invece, R\u00e4ikk\u00f6nen si ritir\u00f2 mentre era in terza posizione.\nNell'arco della stagione poi, si sono verificati dei problemi gestionali e degli errori da parte dei meccanici che hanno compromesso il campionato dei due ferraristi. Tra gli errori dovuti al muretto, si pu\u00f2 citare quello commesso in Gran Bretagna, quando l'auto di Massa fu impostata con un set-up per pista asciutta mentre la gara si svolse sotto un diluvio torrenziale. L'italo-brasiliano and\u00f2 cinque volte in testa coda. Durante un pit-stop nelle qualifiche della stessa gara, i meccanici avvitarono male il dado di una ruota sulla macchina di Massa compromettendo le qualificazioni di Felipe che part\u00ec nono in griglia.\nBen peggiore l'errore commesso nel Gran Premio di Singapore, quando il responsabile delle operazioni ai box diede a Massa l'ok per ripartire dalla sua piazzola di sosta mentre i meccanici stavano ancora effettuando il rifornimento di carburante sulla sua vettura. Quando la sua F2008 ripart\u00ec, si trascin\u00f2 dietro la tubazione della pompa della benzina che rimase incastrata nel bocchettone dell'auto. Il brasiliano si ferm\u00f2 all'uscita dei box e i suoi meccanici lo seguirono per rimuovere il tubo, ma il tempo perso fu tale da non consentirgli pi\u00f9 di combattere per la gara (complice anche una penalit\u00e0 per la manovra pericolosa ai danni di Sutil). Prima della fermata ai box il brasiliano, che era partito in pole position, si trovava saldamente al comando della corsa. Nell'incidente rimase infortunato Antonio Timpini, il meccanico che si occupava di rifornire la vettura."}
{"id": "1531651", "revid": "28592", "url": "https://it.wikipedia.org/wiki?curid=1531651", "title": "Natalija Gon\u010darova", "text": ""}
{"id": "1531654", "revid": "1728", "url": "https://it.wikipedia.org/wiki?curid=1531654", "title": "Tresviri monetales", "text": ""}
{"id": "1531656", "revid": "767487", "url": "https://it.wikipedia.org/wiki?curid=1531656", "title": "Ghindari", "text": "Ghindari (in ungherese \"Makfalva\", in tedesco \"Eicheldorf\") \u00e8 un comune della Romania di 3.262 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 7 villaggi: Abud, Ceie, Chibed, Ghindari, Solocma, Trei Sate, Tirimia."}
{"id": "1531657", "revid": "125486566", "url": "https://it.wikipedia.org/wiki?curid=1531657", "title": "Giovanni Battista Schiapparelli", "text": "Fu uno dei precursori dell'industria chimico-farmaceutica italiana.\nBiografia.\nNato da famiglia della piccola borghesia piemontese, frequent\u00f2 il ginnasio a Biella e svolse il praticantato presso la farmacia Olivetti della stessa citt\u00e0. \nConsegu\u00ec l'abilitazione a farmacista nel 1817, prest\u00f2 per breve tempo la sua opera all'Ospedale maggiore di San Giovanni Battista a Torino indi si trasfer\u00ec a Roma e successivamente a Napoli ove vinse un concorso a Preparatore presso la cattedra di chimica farmaceutica dell'Universit\u00e0.\nNel 1821 spinto da motivazioni politiche ritorn\u00f2 in Piemonte ma non gli fu possibile partecipare ai moti insurrezionali gi\u00e0 terminati. \nNello stesso anno, in societ\u00e0 con il farmacista Bernardo Alessio Rossi, apr\u00ec a Torino uno stabilimento per la produzione del solfato di chinina secondo il metodo che Pelletier e Caventou avevano scoperto e pubblicato pochi mesi prima. \nQuesta societ\u00e0 gli consent\u00ec di ottenere buoni guadagni e di acquistare una delle farmacie collegiate di Torino che divenne una delle pi\u00f9 moderne ed attrezzate della citt\u00e0 (questa farmacia esiste tuttora con lo stesso nome e negli stessi locali siti in Piazza del Duomo).\nNel 1824 fonda la ditta Schiapparelli, una delle prime fabbriche di prodotti chimico-farmaceutici in Italia attiva ancora oggi.\nNel 1825 il Magistrato del Protomedicato lo nomin\u00f2 Visitatore delle botteghe degli speziali.\nNel 1829 in societ\u00e0 con un altro farmacista, Giuseppe Antonio Viviani, inizi\u00f2 a produrre l'acido solforico, insieme ad allume ed altri composti inorganici su vasta scala in un apposito stabilimento. \nFonda e poi presiede la Societ\u00e0 del Gas di Torino.\nNel 1852 fond\u00f2 la \"societ\u00e0 di Farmacia, Chimica e Scienze affini\".\nDal 1853 al 1859 fu membro della Commissione per la compilazione della Farmacopea. \nAlla sua morte l'industria chimico-farmaceutica Schiapparelli era una delle pi\u00f9 importanti d'Italia ed essa sar\u00e0 ulteriormente ingrandita dai figli Tancredi ed Annibale. La citt\u00e0 di Torino gli ha dedicato un'area verde, tra il centro della citt\u00e0 ed il fiume Dora Riparia. Anche Occhieppo Inferiore (BI), suo paese natale, gli ha dedicato una via in suo onore."}
{"id": "1531661", "revid": "237256", "url": "https://it.wikipedia.org/wiki?curid=1531661", "title": "Silvestr \u0160\u010dedrin", "text": ""}
{"id": "1531662", "revid": "1534329", "url": "https://it.wikipedia.org/wiki?curid=1531662", "title": "Aldo Cibic", "text": "Carriera.\nA 22 anni Aldo inizia a lavorare nello studio di Ettore Sottsass.\nNel 1980 \u00e8 tra i fondatori di Sottsass &amp; Associati, dove rester\u00e0 per oltre dieci anni realizzando progetti in Europa, Asia e America.\nNello stesso 1980 Aldo Cibic \u00e8 con Sottsass uno dei fondatori di Memphis, il rivoluzionario collettivo di progettisti che trasformer\u00e0 radicalmente il panorama del design mondiale.\nLa partecipazione a Memphis \u00e8 alla base dell\u2019approccio sperimentale che \u00e8 la cifra della carriera di Cibic. Denominatore comune il rapporto con Sottsass, talvolta anche conflittuale e spesso vissuto oltre i confini del linguaggio formale del maestro, ma sempre condividendo la convinzione che il design deve interagire con la vita e i comportamenti delle persone. Nella sua ultima intervista Sottsass affermer\u00e0: \u201cNon credo di aver lasciato alcuna traccia del mio lavoro, forse qualcosa in Aldo Cibic\u201d.\nAlla fine degli anni 80 Aldo inizia una riflessione su un concetto pi\u00f9 personale di creativit\u00e0, che ispira il lancio del suo primo progetto indipendente, \"Standard.\" In linea con la sua idea di una forma di design pi\u00f9 umana, meno eroica, Cibic sceglie non solo di disegnare oggetti per la casa, ma anche di produrli. \u00c8 una collezione autoprodotta, presentata al pubblico nel suo loft in Milano, inaugurando una tradizione di mostre estemporanee che sono un modo per testare i progetti di design e guidare le ricerche.\nLa sua attivit\u00e0 di ricerca nel campo del \u201cdesign di innovazione sociale\u201d si \u00e8 sviluppata attraverso l\u2019insegnamento in varie scuole di design (Domus Academy) e facolt\u00e0 di architettura (Politecnico di Milano, IUAV Venezia, Tongji University Shanghai).\nA partire dall\u2019iniziativa \"Family Business\" , in \u201cThe Solid Side\u201d, lanciata in collaborazione con Philips Corporate Design alla Domus Academy all\u2019inizio degli anni novanta, ha prodotto progetti pionieristici, come \"New Stories New Design\" (2002), e \"CitizenCity\"(2003). Questi progetti di ricerca promuovono una relazione dinamica tra luoghi e persone e offrono un nuovo modo di disegnare i luoghi basato sulle interazioni sociali, ruotando intorno al tema centrale dell\u2019interpretazione della sostenibilit\u00e0. Quest\u2019esperienza \u00e8 culminata in \u201c\"Microrealities\"\u201d, presentato alla Biennale di Architettura di Venezia nel 2004.\nNel 2010, Aldo Cibic \u00e8 uno dei due soli progettisti italiani invitati da Kazuyo Sejima alla 12\u00aa edizione della Biennale di Architettura di Venezia. Presenta \u201c\"Rethinking Happiness\"\u201d,una serie di invenzioni narrative contemporanee volte a moltiplicare le opportunit\u00e0 di incontri, scambi e condivisione nella vita delle comunit\u00e0, realizzati coinvolgendo architetti, agronomi, designer, sociologi e esperti in energia.\nNel 2015 \u00e8 curatore del Padiglione Venezia alla 56\u00aa Biennale d\u2019Arte di Venezia con la mostra: \"Guardando Avanti. L\u2019evoluzione dell\u2019arte del fare. Nove storie dal Veneto: digitale \u2013 non solo digitale.\"\nAldo Cibic \u00e8 stato inserito dalla rivista di architettura Domus nella guida ai migliori architetti del mondo \"100+ best architecture firms 2019\". In particolare, i direttori di Domus Alessandro Mendini e Joseph Grima hanno proposto una selezione per dare voce agli studi che dimostrano come \u201cin futuro possa realmente fiorire un\u2019architettura sociale\u201d.\nCibic Workshop.\nApplicando la ricerca investigativa al design, Cibic Workshop osserva l'ambiente costruito da una prospettiva diversa e su diversa scala. L'individuo diventa il fulcro centrale, insieme al suo complesso sistema di relazioni, alla sua capacit\u00e0 di immaginare e inventare, di scoprire nuove opportunit\u00e0 e di approfittare del cambiamento.\nCibic Workshop si concentra su tipologie di progetti alternativi sostenibili volti a valorizzare interi territori e definire una nuova consapevolezza culturale, emotiva e ambientale dello spazio pubblico.\nNel 2020 Cibic Workshop ha aperto un nuovo ufficio a Shanghai, con l'obiettivo di creare oggetti, spazi e comunit\u00e0 significativi e culturalmente rilevanti, sia pubblici che privati, affrontando le questioni che consideriamo pi\u00f9 importanti per la societ\u00e0 odierna.\nPrincipali aree di lavoro:"}
{"id": "1531665", "revid": "1442080", "url": "https://it.wikipedia.org/wiki?curid=1531665", "title": "Ancio", "text": "Nella mitologia greca, Ancio era il nome di uno dei Centauri.\nIl mito.\nI centauri erano creature mitiche, con forma per met\u00e0 umana (la parte superiore del corpo) e per met\u00e0 cavallo (la parte inferiore).\nAncio, uno di questi, uno dei pi\u00f9 fieri e coraggiosi della sua razza, mentre stava in compagnia presso la grotta di Folo sent\u00ec un odore irresistibile. Si trattava dell'inebriante odore di un ottimo vino, e il centauro decise e convinse i suoi compagni nel lottare per averlo.\nAppena diretto nella grotta si ritrov\u00f2 Eracle, figlio di Zeus famoso per le sue dodici fatiche, ospite di un altro centauro, un certo Folo figlio di Sileno, a difendere il proprio vino. La lotta fu inevitabile ma Ancio, anche se con il suo gruppo erano armati di ogni arma disponibile, venne respinto dall'eroe greco."}
{"id": "1531668", "revid": "28592", "url": "https://it.wikipedia.org/wiki?curid=1531668", "title": "Nikolaj Sapunov", "text": ""}
{"id": "1531669", "revid": "1745361", "url": "https://it.wikipedia.org/wiki?curid=1531669", "title": "Anchinoe", "text": "Anchinoe () \u00e8 un personaggio della mitologia greca ed una naiade figlia del dio potamoe Nilo.\nMitologia.\nAnchinoe si innamor\u00f2 di Belo, fratello gemello di Agenore e figlio di Libia e del il dio dei mari Posidone. Dalla loro unione nacquero i gemelli Egitto (padre di cinquanta figli detti Egittidi) e Danao, colui che ebbe le cinquanta figlie conosciute come Danaidi. \nAnchinoe fu madre anche di Cefeo e Fineo, colui che contrast\u00f2 le nozze di Perseo con Andromeda, la figlia di Cefeo."}
{"id": "1531672", "revid": "599013", "url": "https://it.wikipedia.org/wiki?curid=1531672", "title": "Apesante", "text": ""}
{"id": "1531675", "revid": "44403", "url": "https://it.wikipedia.org/wiki?curid=1531675", "title": "TenarisDalmine", "text": ""}
{"id": "1531678", "revid": "767487", "url": "https://it.wikipedia.org/wiki?curid=1531678", "title": "Glodeni (Mure\u0219)", "text": "Glodeni (in ungherese \"Maross\u00e1rpatak\", in tedesco \"Scharpendorf\") \u00e8 un comune della Romania di 3.808 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 5 villaggi: Glodeni, Meri\u0219or, Moi\u0219a, P\u0103cureni, P\u0103ingeni."}
{"id": "1531681", "revid": "599013", "url": "https://it.wikipedia.org/wiki?curid=1531681", "title": "Anfiloco", "text": ""}
{"id": "1531682", "revid": "1745361", "url": "https://it.wikipedia.org/wiki?curid=1531682", "title": "Anfisso", "text": "Nella mitologia greca, Anfisso era il nome di uno dei figli di Apollo e di Driope.\nIl mito.\nApollo, dio dalle molte abilit\u00e0, figlio di Zeus un giorno si giacque con Driope che custodiva un gregge, e per sedurla dovette trasformarsi in diversi animali, dalla loro unione nacque Anfisso.\nIl ragazzo una volta cresciuto divent\u00f2 il fondatore della citt\u00e0 di Eta, e subito per dimostrare riconoscenza al padre eresse nella citt\u00e0 un grande tempio dedicato al dio. Sua madre divenne sacerdotessa proprio in quel tempio."}
{"id": "1531684", "revid": "174925", "url": "https://it.wikipedia.org/wiki?curid=1531684", "title": "Antade", "text": ""}
{"id": "1531687", "revid": "28592", "url": "https://it.wikipedia.org/wiki?curid=1531687", "title": "Isaak Levitan", "text": ""}
{"id": "1531688", "revid": "28592", "url": "https://it.wikipedia.org/wiki?curid=1531688", "title": "Isaac Levitan", "text": ""}
{"id": "1531692", "revid": "28592", "url": "https://it.wikipedia.org/wiki?curid=1531692", "title": "Vasilij Dmitrievich Polenov", "text": ""}
{"id": "1531696", "revid": "36426", "url": "https://it.wikipedia.org/wiki?curid=1531696", "title": "Famiglia Gherardini", "text": ""}
{"id": "1531697", "revid": "767487", "url": "https://it.wikipedia.org/wiki?curid=1531697", "title": "Gorne\u0219ti", "text": "Gorne\u0219ti (in passato \"Ghernesig\", in ungherese \"Gernyeszeg\", in tedesco \"Kertzing\") \u00e8 un comune della Romania di 5.757 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 9 villaggi: Gorne\u0219ti, Iara de Mure\u0219, Ilioara, Mura Mare, Mura Mic\u0103, P\u0103dureni, Peri\u0219, Petrilaca de Mure\u0219, Teleac."}
{"id": "1531698", "revid": "287204", "url": "https://it.wikipedia.org/wiki?curid=1531698", "title": "Gornesti", "text": ""}
{"id": "1531700", "revid": "125379779", "url": "https://it.wikipedia.org/wiki?curid=1531700", "title": "Archip Ivanovi\u010d Kuind\u017ei", "text": ""}
{"id": "1531705", "revid": "599013", "url": "https://it.wikipedia.org/wiki?curid=1531705", "title": "Malvasia delle Lipari passito", "text": "Il Malvasia delle Lipari passito, denominato anche Malvasia delle Lipari dolce naturale, \u00e8 un vino DOC prodotto nelle isole Eolie (o Lipari), nella citt\u00e0 metropolitana di Messina.\nTecniche produttive.\nIl Malvasia delle Lipari passito si ottiene da uve sottoposte ad appassimento naturale e pu\u00f2 essere immesso al consumo non prima del 1\u00ba giugno dell'anno successivo alla vendemmia.\nAbbinamenti consigliati.\nTrattandosi di un passito, si pu\u00f2 abbinare a frutta secca, a fine pasti.\nProduzione.\n\"Provincia, stagione, volume in ettolitri\"\nIl Malvasia delle Lipari passito \u00e8 prodotto anche nelle varianti:"}
{"id": "1531706", "revid": "767487", "url": "https://it.wikipedia.org/wiki?curid=1531706", "title": "Grebeni\u0219u de C\u00e2mpie", "text": "Grebeni\u0219u de C\u00e2mpie (in ungherese \"Mez\u0151gerebenes\", in tedesco \"Gerbesch\") \u00e8 un comune della Romania di 1.637 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di tre villaggi: Grebeni\u0219u de C\u00e2mpie, Leorin\u021ba, Valea S\u00e2npetrului."}
{"id": "1531707", "revid": "287204", "url": "https://it.wikipedia.org/wiki?curid=1531707", "title": "Grebenisu de Campie", "text": ""}
{"id": "1531708", "revid": "547992", "url": "https://it.wikipedia.org/wiki?curid=1531708", "title": "Brivido caldo (film)", "text": "Brivido caldo (\"Body Heat\") \u00e8 un film del 1981 di Lawrence Kasdan.\nIl regista si ispira a \"La morte paga doppio\" (\"Double Indemnity\"), romanzo \"noir\" di James Cain, gi\u00e0 trasposto in versione cinematografica da Billy Wilder con il lungometraggio \"La fiamma del peccato\". Rispetto alla prima traduzione filmica e al romanzo, la trama \u00e8 stata arricchita sia di elementi simbolisti sia di nuovi colpi di scena.\nTrama.\nMiranda Beach, Florida. Il giovane avvocato Ned Racine ha successo come \"dongiovanni\" ma non altrettanto nella sua professione. In una torrida serata d'estate, incontra una sensuale bionda, Matty, moglie del ricchissimo Edmund Walker, un affarista immobiliare coinvolto in traffici illegali. Comincia tra i due un'appassionata relazione clandestina. Nel frattempo Ned si rende sempre pi\u00f9 conto che la sua carriera non decolla, impegnato com'\u00e8 in cause di poco conto. Matty vorrebbe lasciare il marito, ma non intende rinunciare al denaro: un accordo firmato prima del matrimonio prevede che, in caso di divorzio, lei abbia diritto al pagamento degli alimenti solo fino all'anno successivo. La presenza del marito diventa sempre pi\u00f9 problematica per i due amanti che, ad un certo punto, decidono di eliminarlo."}
{"id": "1531719", "revid": "767487", "url": "https://it.wikipedia.org/wiki?curid=1531719", "title": "Gurghiu (Mure\u0219)", "text": "Gurghiu (in ungherese \"G\u00f6rg\u00e9nyszentimre\", in tedesco \"G\u00f6rgen\") \u00e8 un comune della Romania di 6.230 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 10 villaggi: Adrian, Ca\u0219va, Comori, Fundoaia, Gl\u0103j\u0103rie, Gurghiu, Larga, Or\u0219ova, Or\u0219ova-P\u0103dure, P\u0103uloaia.\nEconomia.\nTra i prodotti del comune particolarmente apprezzato \u00e8 il telemea, un formaggio che ha ottenuto nel 2016 la Denominazione di origine protetta europea."}
{"id": "1531720", "revid": "400694", "url": "https://it.wikipedia.org/wiki?curid=1531720", "title": "Controllo della qualit\u00e0", "text": "Il controllo della qualit\u00e0 \u00e8 una \"parte della Gestione della qualit\u00e0 mirata a soddisfare i requisiti per la qualit\u00e0\", cos\u00ec come definito dalla norma ISO 9000 ed. 2000.\nIl controllo qualit\u00e0 \u00e8 disciplina diversa, se pur contigua, dall'assicurazione qualit\u00e0.\nNote ISO.\nNota nazionale a margine: Per controllo si deve intendere: \"quello connesso ad attivit\u00e0 di verifica della conformit\u00e0 di un prodotto o processo.\"\nLa definizione della norma ISO 8402 ed. 1994 del termine controllo della qualit\u00e0 era la seguente:\n\"Tecniche ed attivit\u00e0 a carattere operativo messe in atto per soddisfare i requisiti per la qualit\u00e0\"\nNota 30 a margine: Il controllo della qualit\u00e0 implica tecniche a carattere operativo volte sia a tenere sotto controllo un processo sia ad eliminare le cause di prestazioni insoddisfacenti in tutte le fasi del cerchio della qualit\u00e0 al fine di conseguire una maggiore efficienza economica.\nNota di commento\nEntrambe le definizioni aiutano a meglio comprendere il significato di controllo della qualit\u00e0. Infatti il controllo \u00e8 un'attivit\u00e0 operativa (tecnica, non gestionale) riferita a tutte le attivit\u00e0 umane. Solo il controllo della qualit\u00e0 consente di stabilire la conformit\u00e0 di un prodotto o servizio a requisiti specificati. Per questo il controllo pu\u00f2 essere applicato alla progettazione di componenti, alla loro esecuzione in officina, alla loro installazione in campo. Ci\u00f2 vale naturalmente anche per i prodotti software, per i quali valgono norme specifiche vedi Qualit\u00e0 del software. I controlli della qualit\u00e0 hanno una valenza economica, nel senso che consentono di recuperare efficienza laddove la qualit\u00e0 fornita sia superiore a quella richiesta o laddove dal controllo emergano non conformit\u00e0, difetti o carenze del prodotto o servizio che comportano necessariamente rifacimenti e scarti, con i relativi costi. \nUn controllo della qualit\u00e0 accurato si avvale della Statistica per verificare, per i campionamenti, per le tolleranze di lavorazione, per limitare scarti, rilavorazioni, rifacimenti.\nTerminologia.\nSull'argomento si addensano numerose espressioni tra loro molto somiglianti, che rischiano di confondere le idee: alcune sono puri e semplici sinonimi, altre presentano sfumature di significato che vale la pena mettere in evidenza:"}
{"id": "1531723", "revid": "2121138", "url": "https://it.wikipedia.org/wiki?curid=1531723", "title": "Ufd", "text": ""}
{"id": "1531724", "revid": "1522738", "url": "https://it.wikipedia.org/wiki?curid=1531724", "title": "Campanellino (personaggio)", "text": "Campanellino (nell'originale in inglese \"Tinker Bell\"), in alcune edizioni Tinni e nella versione Disney Trilli, \u00e8 un personaggio immaginario creato da James Matthew Barrie nella sua popolarissima opera \"Peter e Wendy\", e di conseguenza presente nelle innumerevoli riduzioni cinematografiche, teatrali, fumettistiche ecc. tratte da essa.\nSi tratta di una piccola fata alata, compagna del protagonista Peter, per il quale nutre un amore ed una gelosia notevoli.\nVersione originale.\nNel romanzo di Barrie viene descritta come una fata di dimensioni minute, capace di riparare pentole e tegami: il termine \"tinker\", infatti, in lingua inglese designa il magnano. Non parla, ma si esprime attraverso un tintinnante scampanellio, comprensibile solo a chi ha familiarit\u00e0 con il \"linguaggio delle fate\".\nLa caratteristica principale di Campanellino \u00e8 la sua forte gelosia nei confronti di Peter, che la porta ad estremi quali cercare di uccidere la \"rivale\" Wendy, aizzandole contro i \"Bambini sperduti\" dell'Isola che non c'\u00e8. Sebbene si tratti di un personaggio positivo, possiede infatti un carattere estremamente volubile, che la fa passare in poco tempo da una rabbia vendicativa ad una dedizione senza pari per i suoi compagni. Le oscillazioni del suo umore vengono spiegate nel racconto con la constatazione che le dimensioni limitate del cuore di una fata non le permettono di contenere pi\u00f9 di un sentimento alla volta.\nVersione Disney.\nPersonaggio tutto sommato secondario \u2013 sebbene rilevante\u00a0\u2013 nell'opera di Barrie, il personaggio di Campanellino ha raggiunto un successo notevole a seguito dell'adattamento a cartoni animati della Disney del 1953, intitolato \"Le avventure di Peter Pan\". Il suo adattamento grafico \u00e8 stato reso dalla Disney una vera e propria mascotte, riprodotta sui pi\u00f9 svariati oggetti di merchandising distribuiti in tutto il mondo.\nTrilli non parla, anche se fa dei versi fatati e gli unici personaggi umani in grado di capire il suo linguaggio sono Peter Pan e Capitan Uncino.\nA partire dal 2006 \u00e8 protagonista del franchise \"Disney Fairies\", composto da romanzi, riviste e film, il primo dei quali \u00e8 \"Trilli\" (2008), uscito direttamente in edizione DVD, in cui finalmente pu\u00f2 parlare anche se all'interno del franchise viene esplicato che Trilli ha sempre potuto parlare: ma solo altre fate e chi ha familiarit\u00e0 col linguaggio delle fate possono comprendere le sue parole. Per tutti gli altri, la voce di tutte le fate suona come il gioioso scampanellio del film di Peter Pan.\nPoteri e abilit\u00e0.\nNella versione Disney Trilli possiede abilit\u00e0 magiche. Pu\u00f2 volare con le sue ali da fata che la rendono leggerissima quando \u00e8 in aria. \u00c8 capace di lanciare energia fatata e di rilasciare quando vola, scagliare e spargere polvere di fata. La sua \"polvere di fata\" rende le persone molto leggere e in grado di volare. Usando i suoi poteri ha delle abilit\u00e0 telecinetiche e un lieve controllo mentale.\nLa saga di Kingdom Hearts.\nKingdom Hearts.\nIn questo primo capitolo Capitan Uncino \u00e8 alleato della perfida strega Malefica e utilizza la sua nave per permettere a Riku di trasportare Kairi alla Fortezza Oscura. La nave viene raggiunta da Sora, Paperino e Pippo, che vengono catturati, e poi scappano con l'aiuto di Peter Pan. Dopo che capitan Uncino scopre che Wendy non \u00e8 una delle sette principesse del cuore cattura Trilli e costringe Sora a cadere in mare per venire mangiato dal coccodrillo, ma in quell'istante Sora riesce a volare e Peter Pan salva Trilli, inducendo Uncino a rinchiudersi nella sua cabina, affidando tutto agli Heartless. Dopo aver terminato la permanenza nell'isola che non c'e, e possibile affrontare un boss opzionale, che e raggiungibile solo se si ha Peter Pan nel gruppo e se si parla con Trilli nella nave di Capitan Uncino. Inoltre, pu\u00f2 partecipare alle battaglie se Sora ha bisogno di cure.\nTrilli compare anche in questo capitolo (non \u00e8 altro che una proiezione fatta dai ricordi di Sora). Anche in questo capitolo, Trilli aiuter\u00e0 Sora durante le battaglie.\nKingdom Hearts II.\nSora trova un forziere contenente l'invocazione di Peter Pan durante la seconda visita a Port Royal. Peter e accompagnato naturalmente da Trilli, che pu\u00f2 ristabilire la salute di Sora se i suoi Hp scendono a zero.\nKingdom Hearts 358/2 Days.\nIn questo episodio Trilli scambia Roxas per Sora e lo convince a combattere contro il malvagio Capitan Uncino, impegnato intanto a setacciare l'isola alla ricerca di un tesoro. Quando Uncino si accorge della presenza di Trilli, la imprigiona in una lanterna esattamente come avviene in Le avventure di Peter Pan. Roxas sale a bordo della nave e, una volta liberatala, parte per l'isola del teschio. Qui Uncino riesce a trovare il tesoro, che si riveler\u00e0 essere in realt\u00e0 un Heartless creato dal perfido Pietro Gambadilegno. A questo punto Roxas e Trilli combatteranno assieme per fermare l'Heartless.\nKingdom Hearts Birth by Sleep.\nQuesto prequel \u00e8 ambientato 10 anni prima del primo capitolo (Kingdom Hearts), e quindi anche prima del film Le avventure di Peter Pan.\nLa storia di Ventus: Capitan Uncino cattura Trilli e trova il frammento di stella (oggetto usato da Topolino per viaggiare fra i mondi). Ven incontra Peter Pan, e mentre i due cercano Trilli vengono attaccati dal vascello di Uncino, in loro aiuto giunge proprio Trilli che e stata salvata da un uomo armato di spada (Terra).\nLa storia di Terra: Capitan Uncino incontra Terra e gli dice che un ragazzo di nome Peter Pan vuole rubagli la luce, e va via. Terra proviene da un altro mondo e viene ingannato dal capitano. Il ragazzo scopre la verit\u00e0 solo dopo aver conosciuto Peter Pan. Al ritorno, Uncino torna nella caverna della roccia del teschio e consegna a Terra una lanterna dov'\u00e8 imprigionata Trilli. Terra libera la fatina, e Capitan Uncino si infuria, ma \u00e8 costretto alla fuga appena sente il ticchettio del coccodrillo.\nLa storia di Aqua: Aqua conosce Svincolo, Orsetto, Trilli e Peter Pan e insieme a loro compie una caccia al tesoro. Prima di affrontare questa sfida, la piccola fatina si ribella a Peter Pan perch\u00e9 non vuole un'altra ragazza che partecipi con loro alla caccia al tesoro, ma il ragazzo volante non le dar\u00e0 ascolto. Nel frattempo, Uncino recupera il suo forziere e quando lo apre vi trova tutte cianfrusaglie (fra esse c'e anche il Keyblade di legno che Terra ha regalato a Ventus), mentre i suoi dobloni sono spariti. Infuriato chiede che fine hanno fatto i suoi tesori e Orsetto gli dice che li hanno persi.\nAltre versioni.\nOltre al film animato Disney, la fatina \u00e8 apparsa nelle varie altre riduzioni cinematografiche del romanzo di Barrie. \u00c8 stata interpretata da Virginia Browne Faire nel film del 1924 diretto da Herbert Brenon, e da Ludivine Sagnier nella versione del 2003 diretta da P.J. Hogan. Inoltre, \u00e8 presente nel film del 1991 \"Hook - Capitan Uncino\", di Steven Spielberg, interpretata da Julia Roberts (in quest'ultima versione il personaggio parla e prende parte attiva alla trama, molto pi\u00f9 che nelle altre).\nIl personaggio compare inoltre nel cartone animato statunitense \"Nel covo dei pirati con Peter Pan\" del 1990 e nell'anime giapponese Peter Pan del 1989 ed anche in queste versioni parla, interagendo spesso coi protagonisti.\nLa fatina entra in scena nella terza stagione della serie televisiva \"C'era una volta\", interpretata dall'attrice neozelandese Rose McIver, nuovamente doppiata da Joy Saltarelli, come nei film d'animazione.\nAppare anche in \"World of Winx\" come antagonista principale della prima e seconda stagione. Nell'ultimo episodio, grazie a Matt Barrie, il figlio di Peter Pan, ritorna ad essere buona come una volta, doppiata da Veronica Puccio."}
{"id": "1531727", "revid": "486946", "url": "https://it.wikipedia.org/wiki?curid=1531727", "title": "Janus spinolae", "text": ""}
{"id": "1531728", "revid": "486946", "url": "https://it.wikipedia.org/wiki?curid=1531728", "title": "Janolus flagellatus", "text": ""}
{"id": "1531729", "revid": "486946", "url": "https://it.wikipedia.org/wiki?curid=1531729", "title": "Antiopa spinolae", "text": ""}
{"id": "1531730", "revid": "486946", "url": "https://it.wikipedia.org/wiki?curid=1531730", "title": "Janolus spinolae", "text": ""}
{"id": "1531731", "revid": "327794", "url": "https://it.wikipedia.org/wiki?curid=1531731", "title": "Indifferentismo", "text": "Indifferentismo \u00e8 il comportamento che si caratterizza per l'indifferenza, vale a dire per il non attribuire alcuna importanza a una cosa e al suo opposto, di modo che non si prende posizione dal punto di vista della scelta volontaria, ma si bada soltanto al conseguimento di beni materiali senza curarsi di principi spirituali o religiosi.\nIndifferentismo religioso.\nL'indifferentismo assume carattere religioso soprattutto con Jean-Jacques Rousseau, che afferma, nell\"'\u00c9mile\", che Dio guarda solo alla sincerit\u00e0 delle intenzioni e che tutti possono servirlo rimanendo nella religione in cui sono stati educati o cambiandola a piacimento con qualsiasi altra (\"\u00c9mile\", II). Questa dottrina \u00e8 ampiamente accolta oggi sulla base del fatto che, al di l\u00e0 della verit\u00e0 dell'esistenza di Dio, non possiamo giungere ad alcuna certezza religiosa; e che, poich\u00e9 Dio ci ha lasciati nell'incertezza, gradir\u00e0 qualunque forma di culto gli offriremo.\nIn particolare l'indifferentismo si riferisce al termine con il quale la Chiesa cattolica designa e condanna quelle teorie filosofiche o religiose che affermano che a Dio \u00e8 senza differenza gradita ogni religione, in opposizione al principio teologico \"Extra Ecclesiam nulla salus\" (\"Fuori dalla Chiesa non c'\u00e8 salvezza\"), secondo il quale nessuno pu\u00f2 salvarsi se non entra e non persevera nella Chiesa cattolica.\nCondanne dell'indifferentismo da parte della Chiesa cattolica.\nIndifferentismo assoluto.\nSecondo la critica cattolica l'indifferentismo \u00e8 una derivazione del razionalismo e dello scientismo, in quanto questi ultimi sono spesso celebrati per la loro opposizione al dogmatismo. Poich\u00e9 spesso \u00e8 impossibile accertare un errore, questo si traduce in una volont\u00e0 di ammettere qualsiasi posizione. In questo consiste l'indifferentismo assoluto, spesso associato con il relativismo morale.\nSotto questa definizione generale i critici cattolici fanno ricadere quei sistemi filosofici che rifiutano di riconoscere che l'uomo dipenda da un creatore personale e che, in conseguenza di questa dipendenza, sia tenuto alla riverenza, all'obbedienza e all'amore. Questo errore \u00e8 ritenuto comune all'ateismo, al materialismo, al panteismo e all'agnosticismo. Se Dio non esistesse o consistesse nella somma di cose materiali, o se l'Essere supremo fosse una totalit\u00e0 in cui si perde l'individualit\u00e0 umana, allora la dimensione personale in cui la religione si sviluppa non esisterebbe.\nAncora, se l'uomo fosse incapace di avere certezze sull'esistenza di Dio o di formarsi una valida idea di Dio, ne conseguirebbe che la religione \u00e8 una mera futilit\u00e0. Quest'errore \u00e8 ritenuto comune anche ai deisti, che, pur ammettendo l'esistenza di un Dio personale, negano che egli richieda un culto dalle creature. A queste filosofie gli apologeti rispondono affermando che ogni uomo \u00e8 tenuto a praticare la religione come un dovere verso Dio, in coerenza con il fine per il quale \u00e8 stato chiamato all'esistenza.\nIndifferentismo moderato.\nLa Chiesa cattolica condanna anche come \"indifferentismo\" un insieme di idee che ammettono la necessit\u00e0 della religione sulla base, generalmente, delle positive conseguenze sulla vita umana, ma sostengono che tutte le religioni siano ugualmente degne e profittevoli per l'uomo e ugualmente gradite a Dio.\nLa Chiesa cattolica ritiene, invece, che Dio abbia riservato all'uomo una rivelazione soprannaturale, che contiene una religione definita, che egli desidera che tutti gli uomini abbraccino e pratichino. La Chiesa ammette che tutte le religioni contengano qualche porzione di verit\u00e0 e che Dio possa accettare un culto imperfetto a causa di ignorante sincerit\u00e0: ma non possono accondiscendere all'affermazione che verit\u00e0 e falsit\u00e0 sono indifferenti agli occhi di Dio.\nSecondo questa visione, affermare che tutte le religioni sono ugualmente gradite a Dio equivale ad affermare che Dio non ha predilezione per la verit\u00e0 rispetto all'errore; che il vero e il falso sono ugualmente congeniali alla sua natura. Ritenere che la verit\u00e0 e la falsit\u00e0 ugualmente soddisfino l'intelletto umano equivale a negare che la ragione abbia un'inclinazione naturale e un'affinit\u00e0 per la verit\u00e0. Negando questo si nega anche che la ragione sia degna di fiducia.\nLa Chiesa cattolica osserva inoltre che le diverse religioni differiscono nelle loro norme etiche e morali. Ad esempio l'Islam ammette la poligamia e il Cristianesimo la condanna come immorale. Se Islam e Cristianesimo fossero ugualmente veritieri, allora non ci sarebbe alcuna certezza sui valori morali.\nLatitudinarismo.\nLa Chiesa cattolica condanna anche come indifferentismo la credenza che, sebbene il Cristianesimo sia generalmente superiore alle altre religioni, non faccia alcuna differenza a quale delle diverse confessioni cristiane un credente scelga di aderire. Condanna il protestantesimo esplicitamente per questa sorta di indifferentismo, notando che molte sette protestanti non rivendicano l'esclusivo possesso della verit\u00e0 del Vangelo e sostengono che le connesse varie forme di culto siano ugualmente gradite a Dio.\nLa condanna nella \"Mirari vos\".\nPapa Gregorio XVI nell'enciclica Mirari vos del 15 agosto 1832 scriveva:\nLa condanna dell'indifferentismo nel Sillabo.\nIl Sillabo di papa Pio IX (8 dicembre 1854) contiene un'esplicita condanna di quattro proposizioni (XV-XVIII) che sono espressione dell'indifferentismo.\nNel dettaglio:\nIndifferentismo politico.\nConnesso al tema dell'indifferentismo religioso \u00e8 quello dell'indifferentismo politico, che viene interpretato in maniera duplice. Una prima accezione dell'espressione \u00e8 riferita a quell'azione politica dello Stato che, se vuol assicurare la libert\u00e0 di coscienza ai cittadini, non deve imporre una determinata fede, n\u00e9 propendere a favorire una particolare confessione religiosa assicurandole forme di privilegio, ma deve limitarsi a riconoscere la libert\u00e0 e l\u2019eguaglianza innanzi alla legge di tutte le fedi religiose e la legittimit\u00e0 delle loro organizzazioni in Chiese, a condizione che non siano messe a rischio la sicurezza e la pubblica moralit\u00e0. In un significato pi\u00f9 accentuato l'indifferentismo religioso va inteso nel senso che vi dovrebbe essere la negazione completa del carattere etico e religioso dello stato, che perci\u00f2 della religione dovrebbe disinteressarsi del tutto.\nUn altro significato dell'indifferentismo politico \u00e8 quello messo in luce da Piero Calamandrei in occasione dell\u2019inaugurazione di un ciclo di sette conferenze sulla Costituzione italiana, organizzato da un gruppo di studenti universitari e medi:"}
{"id": "1531739", "revid": "767487", "url": "https://it.wikipedia.org/wiki?curid=1531739", "title": "Derivatizzazione", "text": "Con derivatizzazione si indica quel processo tramite cui, con delle reazioni chimiche, vengono sostituiti gruppi funzionali di molecole.\nImpiego in gascromatografia.\nIn gascromatografia i gruppi funzionali che si vogliono sostituire sono: N-H, O-H ed SH, in modo da rendere molecole organiche poco volatili a volatilit\u00e0 maggiore.\nQuesto per rendere adatte all'analisi in GC-MS molecole che altrimenti non lo sarebbero.\nLa derivatizzazione si divide in quattro gruppi, a seconda della reazione impiegata:"}
{"id": "1531742", "revid": "1305772", "url": "https://it.wikipedia.org/wiki?curid=1531742", "title": "'A67", "text": "Gli 'A67 sono un gruppo crossover rock originario di Napoli, del quartiere Scampia.\nBiografia.\nGli 'A67 originari di Scampia (rione della periferia nord di Napoli da cui provengono), meglio nota come \"'a cient'sissantas\u00e8tte\", dalla legge 18 aprile 1962, n. 167\nper l'edilizia popolare, che ha permesso l'edificazione dell'agglomerato, diventato punto di riferimento per lo spaccio della droga e teatro della faida fra bande di camorra. Di questa situazione di degrado e delle speranze di riscatto del quartiere parla il disco \"'A camorra song'io\" (Polosud, 2005). L'album si avvale della collaborazione di diversi ospiti tra cui Daniele Sepe.\nDel 2006 \u00e8 lo spettacolo \"ALIEN'AZIONE. Dallo spazio periferico dritti al centro\", con Amnesty International e Radio Popolare, portato nelle comunit\u00e0 di accoglienza ogni volta con uno special guest diverso, fra cui Mauro Pagani, Francesco Moneti dei Modena City Ramblers e altri.\nDel 2007 \u00e8 \"Voglie parl\u00e0!\", percorso di educazione alla legalit\u00e0 nelle scuole con Regione Campania, \"Libera\" e \"Amnesty International\", a cui hanno partecipato anche Amato Lamberti, Nando dalla Chiesa e Roberto Saviano. Nell'estate dello stesso anno sono invitati a rappresentare l'Italia alla \"Feira de Fortaleza\" nel nordest del Brasile.\nA maggio 2008 esce il secondo disco \"Suburb\" (Edel Records, prodotto da Polosud con Sognavento), un concept-album dedicato alle periferie del mondo che vede il coinvolgimento di numerosi ospiti italiani (fra cui Mauro Pagani, 'O Zul\u00f9 \"99 Posse\", Francesco Di Bella \"24 Grana\", Valeria Parrella e Roberto Saviano) e giovani band provenienti da India, Brasile, Marsiglia e Istanbul.\nNell'autunno 2008 sono invitati in Germania alla manifestazione \"Progetto Periferia\" presso l'universit\u00e0 di Bochum; realizzano lo spettacolo \"Generazione Suburbe\" con Giancarlo De Cataldo al festival \"Politicamente Scorretto\" diretto da Carlo Lucarelli e successivamente a Tor Bella Monaca nel teatro diretto da Michele Placido nella periferia romana e infine all'Auditorum di Scampia, ospiti di PuntaCorsara, con la partecipazione straordinaria del rapper brasiliano Calixto dell'Orchestra do Mundo.\nNel 2009 Alfonso Muras lascia la band alla volta dell'Australia, sostituito al basso da Gianluca Ciccarelli. Il 21 marzo 2009 partecipano alla quattordicesima manifestazione nazionale di Libera. Associazioni, nomi e numeri contro le mafie \"Giornata dell'impegno e della memoria\" in piazza Plebiscito a Napoli assieme ai Modena City Ramblers e pubblicano la 'canzone aperta' sui beni confiscati: il singolo-videoclip \"Io non mi sento italiano\", cover di Giorgio Gaber, a sostegno delle cooperative di Libera Terra.\nNel 2010 esce \u201cScampia Trip\u201d: un progetto multimediale che smentisce i luoghi comuni e che tenta di ricostruire, attraverso la cultura, avvenire e utopie del quartiere pi\u00f9 raccontato d'Italia. Tre diversi linguaggi: musica, letteratura e cinema che sono diventati un libro, un documentario di Luigi Pingitore e una compilation degli 'A67 con pezzi estratti dai 2 album, un inedito e nuove versioni di \u201c\u2018A67\u201d (Reprise) e \u201c\u2018A camorra song'io\u201d feat. Francesco Moneti (M.C.R.).\nNel 2011 Andrea Verdicchio lascia la band; sono invitati al \u201cFestival Musicando\u201d della Libera Universit\u00e0 di Alcatraz dove improvvisano sul palco con il premio nobel Dario Fo; realizzano in collaborazione con Edoardo Bennato il brano \u201cAccuss\u00ec va \u2018o munno\u201d, colonna sonora del film di Enrico Caria: \u201cL'era legale\u201d e primo singolo del terzo album della band che esce a gennaio 2012: \u201cNaples Power\u201d (Free-d Music/Universal). Si tratta di un disco (con in allegato un libro a cura del cantante Daniele Sanzone) che omaggia il cosiddetto \"Neapolitan power\", in cui gli \u2018A67 collaborano con diversi artisti napoletani (Edoardo Bennato, Teresa De Sio, Tullio De Piscopo, Raiz, 99 Posse, Bisca, Zezi, Nuova Compagnia di Canto Popolare, Planet Funk, Enzo Gragnaniello, James Senese, Joe Amoruso, Tony Esposito, Rino Zurzolo, Maria Pia De Vito, Brunella Selo, Pietra Montecorvino, Marcello Colasurdo) e con scrittori come: Roberto Saviano, Valeria Parrella, Peppe Lanzetta, Carlo Lucarelli, Pino Aprile, Sandro Ruotolo; la copertina di \u201cNaples Power\u201d \u00e8 di Domenico Paladino."}
{"id": "1531743", "revid": "6923", "url": "https://it.wikipedia.org/wiki?curid=1531743", "title": "Hispano Suiza", "text": ""}
{"id": "1531744", "revid": "122184714", "url": "https://it.wikipedia.org/wiki?curid=1531744", "title": "Gherardini", "text": "I Gherardini di Montagliari (o di Toscana) sono una famiglia storicamente rilevante nelle vicende toscane tra il IX e il XIV secolo, nelle vicende venete ed emiliane tra il XVI e il XVIII secolo, e nel risorgimento italiano.\nSi tratta di una famiglia che ha suscitato la curiosit\u00e0 di numerosi storici del Medioevo per la sua indole irrequieta e combattiva. Proveniente dalla tradizione feudale, fu una delle famiglie fondatrici della Repubblica fiorentina e una delle colonne dell'antica aristocrazia repubblicana che resse Firenze del X e XI secolo sino a quando venne duramente bandita dalla citt\u00e0 al mutare degli assetti politici, ai primi segni della futura Signoria. Dante Alighieri, nella sua Divina Commedia, la colloc\u00f2 nel V Cielo del Paradiso, quello di Marte, tra gli \"spiriti militanti\".\nDopo il suo esilio dalla Toscana nel XII secolo (conflitto tra guelfi e ghibellini) ha proseguito nella sua vocazione feudale/assembleare (ostile ai poteri assoluti, monarchici o religiosi) nella Repubblica di Venezia e in alcuni feudi sopra gli Appennini. La sua autonomia politica, infine, cessa proprio a causa di una delle maggiori espressioni assolutistiche europee: il regime napoleonico. Da qui, presumibilmente, il suo interesse a sostenere il processo unitario italiano.\nIl loro simbolo \u00e8 un'arme di rosso a tre fasce di vaio, che nel Seicento fu inquartato con l'aquila imperiale. \u00e8 stato cos\u00ec mantenuto dai discendenti. Appartiene a questa famiglia il pi\u00f9 antico sepolcro cavalleresco in Toscana (nella Pieve di Sant'Appiano) e il simbolo pi\u00f9 alto della resistenza contro mercantilismo fiorentino (il castello di Montagliari):\nOrigini.\nSecondo i pi\u00f9 recenti studi universitari, con l'appellativo di \u00abnepotes Ceci\u00bb fondarono la Chiesa di San Piero a Ema (con Gaifredo) nell'anno 856. Di loro gi\u00e0 si parla in documenti conservati nella chiesa di San Miniato in riferimento proprio a una diatriba risolta dal Marchese di Toscana (Bonifacio di Canossa) sull'affidamento del rettorato di quella chiesa. Feudatari nel Chianti e nella Valdelsa, s'inurbarono anche a Firenze nel X secolo. Cominciarono a prestare attenzione alle vicende cittadine quando il sistema di potere di Matilde di Canossa entr\u00f2 in crisi nel 1115, dando subito diversi consoli (\"consul civitatis\") alla neonata Repubblica fiorentina. La Torre dei Gherardini si trovava vicino al ponte Vecchio e venne inglobata nel Palazzo Bartolommei-Buschetti. Prima della seconda guerra mondiale era ancora visibile ergersi dai tetti, ma fu rasa al suolo dalle mine tedesche dell'agosto 1944. La loro loggia, nei pressi della Chiesa di Santo Stefano al ponte (da loro edificata), venne distrutta a met\u00e0 Ottocento dai lavori che interessarono il centro di Firenze divenuta Capitale.\nGherardini, provenienti dalla tradizione feudale, presero parte alla costituzione delle Repubblica mantenendo fino all'ultimo i loro diritti nei possedimenti fuori dalla citt\u00e0 (Castelli di Montagliari; Berardenga-Lucignano; Linari; Montaguto; Montefioralle; Montecorboli e Bonsi i pi\u00f9 importanti). Due secoli dopo furono in prima linea nelle contese tra guelfi e ghibellini e poi tra guelfi bianchi e neri, trovandosi tra i capi della fazione dei \"bianchi\" assieme alla famiglia dei Cerchi. Si opposero a quelle trasformazioni che poi avrebbero determinato la nascita della Signoria.\nQuando i guelfi bianchi vennero cacciati dall'intervento di Carlo di Valois, i Gherardini si trasferirono in gran parte a Verona, con molti altri banditi dalla citt\u00e0, tra cui Dante Alighieri. Successivamente si trasferirono anche a Venezia.\nTra i pi\u00f9 noti esponenti di spicco della famiglia di quel periodo si cita: Gherarduccio Gherardini (la cui lapide nella Chiesa di Sant'Appiano \u00e8 il pi\u00f9 antico sepolcro cavalleresco in Toscana), Noldo Gherardini, Cece Gherardini, Vanne e Bernardino Gherardini, Lotteringo Gherardini, Cione Gherardini detto \"il Pelliccia\" e Andrea Gherardini \"lo Scacciaguelfi\". Cece Gherardini si oppose con insistenza alla guerra della Repubblica fiorentina contro Siena. di come egli pag\u00f2 multe su multe per poter rimostrare la propria contrariet\u00e0 all'impresa. Si ferm\u00f2 solo quando la pena per la sua accesa insistenza fu elevata al \"taglio della testa\". Partecip\u00f2 comunque alla guerra alla quale si era opposto e fu uno dei dodici comandanti dell'esercito fiorentino nella battaglia di Montaperti combattuta contro i Senesi il 4 settembre 1260, dove mor\u00ec.\nStudi universitari confermano sia la centralit\u00e0 di questo lignaggio magnatizio nella storia medievale fiorentina, sia la fama di irriducibili che si erano conquistati sul campo, testimoniata dalle statistiche \"record\" sulle multe e le condanne che afflissero questa famiglia in quel periodo. Una schiatta, quella dei Gherardini, la cui reputazione - secondo la storica Christiane Klapisch-Zuber - era di essere \u201cfomentatori di disordini\u201d, \u201cdallo scarso zelo nella partecipazione della vita pubblica\u201d, \u201cbellicosa ed incivile\u201d. Questo carattere profondamente indipendente rispetto alle ritualit\u00e0 dei poteri cittadini, dovette essere alla base della loro decisione di non sottostare alle nuove regole del nascente Comune di Firenze (come gli Ordinamenti di giustizia), e alla loro ostinata resistenza a cambiare nome per evitare i costi economici e politici che il Comune imponeva a chi rimaneva ancorato alla vecchia Repubblica e alla propria autonomia aristocratica (di \"grande\"). Ci\u00f2 spiega anche la quantit\u00e0 di condanne a loro inflitte e l'ardore col quale Firenze li combatt\u00e9 distruggendo, ove possibile, i loro beni. Tant'\u00e8 che esistono luoghi in Toscana dove si celebrano feste in ricordo di quelle lotte, a favore o contro questa famiglia. A Panzano in Chianti, ad esempio, si celebra annualmente l'impiccagione di un Gherardini che fu coinvolto in una faida contro i signorotti del luogo, i Firidolfi che di l\u00ec a poco, contrariamente ai Gherardini, sposarono le nuove regole comunali modificando nome e adeguando il proprio status, con i relativi benefici economici.\nIl sistema difensivo.\nIl sistema difensivo dei Gherardini era a forma di piramide con i primi centri di avvistamento nei pressi delle mura meridionali di Firenze, da Marignolle sino all'Impruneta. Quindi proseguiva sino alle fortezze principali di Montagliari e Montaguto nei pressi dell'odierna Greve in Chianti e, in asse ad occidente, alla fortezza di Linari nei pressi di Barberino Val d'Elsa. Un territorio che durante la guerra civile fiorentina dei primi del Trecento divenne totalmente ostile ed impraticabile alle forze della Repubblica fiorentina ed a qualsiasi passaggio commerciale.\nIl sistema collass\u00f2 con l'offensiva dei fiorentini nel 1302. Dopo un assedio, sia Montagliari che Montaguto vennero totalmente rasi al suolo e la Repubblica stabilir\u00e0 la perpetua inedificabilit\u00e0 del luogo (editto violato dai Gherardini, in tempi pi\u00f9 favorevoli, nel 1632, con la costruzione della cappella).\nLa parte occidentale della struttura difensiva resistette invece alla guerra, sia perch\u00e9 sollevata dalla presenza di Andrea Gherardini a quell'epoca a capo dell'esercito pistoiese, sia per la maggior forza che i Gherardini avevano in Valdelsa e lungo la via Francigena.\nPochi anni dopo anche l'imperatore Arrigo VII tent\u00f2 di sradicare questa famiglia dalla Valdelsa. Impresa riuscita solo parzialmente perch\u00e9 comunque il castello di Linari, guidato da Vanne Gherardini, resistette all'assedio dell'estate del 1313. Con la morte di Gherarduccio Gherardini nel 1331 (sepolto a nella pieve di Sant'Appiano, nei pressi di Linari), la famiglia perse l'ultimo grande comandante ad anche quegli ultimi possedimenti caddero progressivamente.\nLa Guerra civile e i primi esodi.\nDi rilievo per la storia di Firenze si cita la menzionata campagna militare dei primi del Trecento che vide contrapposti la Repubblica fiorentina contro i Gherardini che in quel momento capeggiavano con i Cerchi la fazione dei guelfi bianchi, la quale ospitava sia nobilt\u00e0 pi\u00f9 antica di origine feudale, come loro, sia altri interessi e rappresentanze, tutti comunque avversi al rafforzamento della nobilt\u00e0 cittadina e mercantile che cercava la propria autonomia con i favori del papato. Il capofamiglia di allora, Naldo Gherardini, fu tra le \"teste calde\" confinate lontano dalla citt\u00e0 nell'estate del 1300. Lo scontro armato culmin\u00f2 poi alcuni provvedimenti presi da Cante Gabrielli che portarono all'esilio gran parte dei Gherardini e loro alleati (tra cui Dante Alighieri). Lo scontro armato prosegu\u00ec nel Pistoiese dove Andrea Gherardini il \"Cacciaguelfi\" (in quel momento Capitano del Popolo di Pistoia) resse il confronto con i fiorentini i quali allora si spostarono nel Chianti cercando di sradicare i Gherardini dai loro possedimenti pi\u00f9 antichi. Lo scontro culmin\u00f2 nell'agosto del 1302, con la caduta di Montagliari che determin\u00f2 il terzo esodo di gran parte dei Gherardini (e di altre famiglie della fazione ribelle) verso Verona (allora sotto l'impero).\nI fiorentini si accanirono con ferocia anche sulle costruzioni dei Gherardini e sulle testimonianze che potessero recarne traccia, sia nel contado, ma soprattutto in citt\u00e0. Come visto, rimasero in piedi pochi castelli, perlopi\u00f9 in Val d'Elsa, zona nella quale i Gherardini mantenevano ancora influenza politica.\nMa il colpo subito fu durissimo e segn\u00f2 una svolta.\nGi\u00e0 la precedente cacciata dei Ghibellini, mezzo secolo prima, port\u00f2 alcuni Gherardini nel Veronese e nei pressi di Rovigo (si riunirono successivamente).\nEra il terzo esodo, se si ricorda anche il primo, che avvenne intorno al 1120, con la morte di Matilde di Canossa, la cui dipartita port\u00f2 ad una spaccatura: da un lato una parte dei Gherardini avviarono un pi\u00f9 saldo inurbamento in Firenze per controllare da vicino le evoluzioni cittadine, ma dall'altro spinse altri capi famiglia pi\u00f9 legati ad una visione tradizionale della cavalleria (Tommaso, Gherardo e Maurizio, figli di Gherardino) ad abbandonare la Toscana. Inizialmente essi furono al seguito di Luigi VII di Francia, detto il Giovane, poi con Enrico II d'Inghilterra alla conquista dell'Irlanda, dove diedero vita al ramo Fitzgerald dei Conti di Desmond, Duchi di Limerick e Vice-Re d'Irlanda (nel XIV e XV secolo), con cui la stessa Rose Kennedy ed il figlio John sostenevano di avere legami parentali.\nI Duchi Fitzgerald ed i Gherardini di Montagliari intrattengono regolari rapporti. Soprattutto con il ramo che fa capo al Conte Gian Claudio, ed ai figli Cinzia, Gian Raffaello e Maria Teresa.\nIl ramo toscano.\nIl ramo dei Gherardini che rimase in Toscana (poi estintosi a met\u00e0 del Settecento) in accordo a quello veronese, fece edificare nel 1632 la Cappella di Santa Maria della Neve a Montagliari (oggetto di un disegno di Leonardo da Vinci), sulle rovine del Castello, in ricordo di quei fatti. \nQuel ramo cadetto, rimasto a Firenze, si estinse con quattro fratelli: Ippolito (morto infante); Antonio (morto nella guerra di Ungheria); Alemanno (cavaliere di Malta) ed infine Fabio, ultimo a morire in Danimarca nel 1743, tutti senza eredi. Il loro stemma era caratterizzato dal tradizionale vajo della famiglia inquartato per\u00f2 con tre teste d'uccello. Fu il Conte Gian Claudio Gherardini, nella seconda met\u00e0 del ventesimo secolo (negli anni sessanta), il primo dei nobili Gherardini a ritornare a Firenze portando questa famiglia rifiorire nuovamente nel capoluogo toscano.\nIl ramo toscano-veneto.\nIl ramo principale, grazie a Gaspare ed a Angelo, aggiunse, nel 1633, ai primi feudi di Montorio, Bardolino, Sorgate e Montecchiana, ottenuti con l'arrivo della famiglia a Verona, altri possedimenti in Emilia acquistandoli dagli Este e dai Gonzaga: il marchesato di Scurano, Bazzano (frazioni di Neviano degli Arduini) e Pianzo, quello di San Polo d'Enza, e nel 1652 quello di Castelnovo di Sotto. Il 19 novembre del 1652 Bernardino, fratello minore di Gaspare ed Angelo, acquist\u00f2 il Patriziato Veneto e la famiglia, pur mantenendo terre e possedimenti nel veronese, cominci\u00f2 a svolgere attivit\u00e0 politica a Venezia. I due rami si riunirono nuovamente nel 1811, quando, in assenza di eredi maschi nel proprio ramo, la Marchesa Vittoria Gherardini (madre di Cristina Trivulzio di Belgiojoso), cedette ai cugini patrizi veneti dell'altra ramificazione, i beni allodiali dei feudi in Emilia e Veneto. Cos\u00ec riunita questa famiglia giunge ai tempi attuali.\nMembri di questa famiglia si trovarono a vario titolo a partecipare, quasi sempre, agli eventi bellici del loro tempo, dalle storiche battaglie medioevali, tra cui la battaglia di Hastings (al comando di Otto Gherardini); la battaglia di Montaperti (Cece Gherardini era uno dei dodici capitani dell'esercito fiorentino); la battaglia di Campaldino (Piovano Gherardini); la battaglia di Poitiers (Pietro Gherardini che segu\u00ec, con alcuni membri della famiglia, Gualtieri di Brienne), sino alle pi\u00f9 moderne battaglie contro gli spagnoli in Italia o alle guerre europee di successione, sino alle contemporanee drammatiche vicende delle guerre mondiali.\nI Gherardini persero il loro pieni diritti feudali sulle loro terre soltanto con l'avvento di Napoleone Bonaparte, le cui truppe le occuparono militarmente. Furono per questo tra i pi\u00f9 longevi feudatari d'Europa. Furono sicuramente tra gli ultimi in Italia a perdere le loro prerogative feudali di origine medievale, nel 1805. Essi infatti si opposero e sottrassero prima ai poteri delle Signorie e poi alle monarchie assolute italiane grazie a dei Feudi in aree geografiche che per lungo tempo non sono ricadute, fino alle conquiste napoleoniche, sotto alcuna giurisdizione statale centralistica.\nDi quel periodo, nei feudi a nord degli appennini tosco-emiliani, si ricorda il governo di Angelo I (1633-1652) che impost\u00f2 una nuova struttura amministrativa, soprattutto di San Polo d'Enza, istituendo forme elettive per la rappresentanza cittadina. Nei primi periodi del suo governo partecip\u00f2 con il fratello alla guerra contro la Repubblica di Lucca (le loro truppe, circa un migliaio di uomini, operarono essenzialmente in Garfagnana) e poi contro gli spagnoli di Milano tra il 1647 ed il 1649.\nFrancesco I, figlio di Gasparo, govern\u00f2 dal 1672 al 1712 e riunific\u00f2 tutti i feudi alla morte dello zio Angelo. Il suo governo fu degno di nota anche per la riforma delle legge elettorale che modific\u00f2 il sistema di rappresentanza delle comunit\u00e0 locali (sia nei feudi di San Polo che Castelnuovo di Sotto). La guerra della Grande Alleanza (1690-1696) e quella di successione spagnola (1701-1713) crearono diversi problemi (anche militari) ai loro territori.\nCon l'avvento del regime napoleonico, la Repubblica di Venezia viene occupata e ceduta all'Austria. I Gherardini, dopo circa 150 di vita politica nella Serenissima, come membri del Maggior Consiglio, abbandonano la citt\u00e0. Mentre i loro Feudi di Castelnovo di Sotto e San Polo d'Enza vengono occupati militarmente ed inglobati nei regni napoleonici.\nDopo quasi dieci secoli di storia e d'indipendenza, favorevoli ad un quadro europeo unitario (purch\u00e9 \"decentrato\" e plurale), si trovano a rivedere i loro rapporti con gli Asburgo e l'Austria, i quali avevano definitivamente perduto la dimensione europea. Diedero cos\u00ec sostegno alla nuova causa unitaria italiana mantenendo la loro tradizionale avversione a soluzioni assolutische. Si conoscono finanziamenti ad attivit\u00e0 carbonare ed iniziative insurrezionali, tra queste, il sostegno economico al moto insurrezionale modenese di Ciro Menotti.\nAltre ramificazioni.\nNel gennaio del 1857, con Decreto del Duca di Modena, Alessandro, il secondogenito del Marchese Gian Marco, assunse anche il cognome \"Parigi dei Conti di San Severino\", dalla madre Alda Parigi, per mantenere in vita questa famiglia altrimenti in via d'estinzione. Detto ramo, Gherardini Parigi, ebbe vita breve e si estinse comunque alla morte del nipote Giulio avvenuta a met\u00e0 del Novecento.\nUn'altra ramificazione della famiglia albergava a Lendinara ed a Ferrara dal 1660 (Nobili di Lendinara, Conti di Lusia, Nobili di Ferrara). Ramo che prende vita da Francesco di Corradino, e che inquart\u00f2 il tradizionale vajo dei Gherardini con un leone rampante rosso nero per differenziarsi dalla discendenza principale. Il ramo si estinse a Ferrara con Francesco nel 1830, il quale ebbe un'unica figlia femmina, Isotta, nel 1817.\nUn'altra ramificazione pi\u00f9 antica si sarebbe sviluppata in Francia sotto il nome Girardin, prendendo vita da un fatto storico documentato e che si riferisce Pietro e Lotto, figli di Noldo dei Gheradini (esiliato a seguito della pace di Civitella) che hanno seguito in Francia Gualtieri VI di Brienne Duca d'Atene (nell'agosto 1343), dopo avero sostenuto un ultimo disperato tentativo di lotta contro la classe mercantile fiorentina. Secondo alcune fonti, sarebbe stata loro concessa la signoria di Marail nella Champagne. Pietro mor\u00ec il 9 settembre 1393. \u00c8 effettivamente sepolto nella chiesa di Marail (castello di Herv\u00ec). Sosteneva di appartenere a questo ramo il Marchese Ren\u00e9-Louis de Girardin (1735-1808).\nInfine, sopravvive con forza la leggendaria storia di Tommaso, Gherardo e Maurizio, figli di Gherardino, che con Enrico II d'Inghilterra partirono alla conquista dell'Irlanda, dove avrebbero dato vita al ramo Fitzgerald (dal gaelico \"Fitz\" \"Gerald\", figli di Gherardo) dei Conti di Desmond, Duchi di Limerik e Vice-Re d'Irlanda (nel XIV e XV secolo). Si hanno numerosi documenti storici (del Quattrocento e poi del Seicento) che testimoniano questo legame. I Duchi Fitzgerald ritengono di discendere dai Gherardini di Montagliari, ed intrattengono con essi regolari rapporti.\nIl Mecenatismo.\nTra le peculiarit\u00e0 di questa famiglia, pur definita dagli storici \u201cincivile\u201d e scarsamente portata alle regole nella \u201cpartecipazione alla vita pubblica\u201d, vi \u00e8 sicuramente una apparentemente \u201cstonata\u201d, ma costante, vena di mecenatismo. \nSono documentati elementi di alto mecenatismo come la commissione al Beato Angelico di una pala per la loro cappella presso la Chiesa di Santo Stefano al Ponte a Firenze, chiesa in cui trova sepoltura Lotteringo Gherardini. La pala venne commissionata nel 1418 ed and\u00f2 perduta.\nStudiato dagli storici dell'arte \u00e8 il loro sostegno ad Alessandro Turchi, detto l'Orbetto, a cui i Gherardini commissionarono numerose pale, alcune delle quali per la loro Cappella a Montorio Veronese ed altre per la chiesa veronese di Santa Maria della Neve o per la cappella fatta edificata dal marchese Gaspare Gherardini come oratorio pubblico nelle terre di sua propriet\u00e0 a Montorio Veronese nel 1625 (la pi\u00f9 nota di queste pale fu sicuramente \u201cAdorazione dei Magi\u201d, detta anche \u201cpala Gherardini\u201d). Si tratt\u00f2 di un'attivit\u00e0 intesa nel mezzo del loro secolare soggiorno all'ombra della Repubblica Veneta e che port\u00f2 alla creazione della pinacoteca Gherardini tanto ammirata da un visitatore d'eccezione come Goethe nel 1786. \nNon si conoscono i rapporti di questa famiglia con il Tintoretto, a parte il fatto che i Gherardini erano membri del Maggior Consiglio della Repubblica Veneta e quindi frequentatori della citt\u00e0 lagunare, ma \u00e8 Francesco Gherardini ad essere ritratto dal pittore veneziano su una tela del 1568 esposta al Ca' Rezzonico di Venezia. Rimangono misteriosi, seppure certi, anche i loro rapporti con Leonardo da Vinci che portarono sia al ritratto di Lisa Gherardini ai primi del Cinquecento e sia al celebre schizzo (conservato alla Galleria degli Uffizi di Firenze) della loro Cappella di Santa Maria della Neve a Montagliari. \nDa tempi estremamente recenti, compare all'interno della Pieve di Sant'Appiano (dove trova sepoltura Gherarduccio Gherardini) un'opera pittorica commissionata da questa famiglia all'artista fiorentino Stefano Ramunno nel 2010 e che recita in calce alla cornice:\nDalla lontana edificazioni della Chiesa di San Piero a Ema nell'anno 856, appare costante nel tempo una certa attenzione nella tutela del patrimonio religioso sotto il loro patronato, nonostante una posizione poco compiacente dalla Chiesa (spesso in aperto conflitto).\nLa stessa Pieve di Sant'Appiano in Toscana, li vide attivi in vari momenti. Si hanno notizie del loro interventi nel Milletrecento. Nel 1441 si sa che finanziarono direttamente la ricostruzione di una parte della chiesa. Si hanno notizie anche di loro contributi alla rinsaldamento del campanile avvenuto nel 2011.\nNon \u00e8 l'unico esempio. Analoghi episodi intervennero in altre chiese sotto il loro patronato, come la Chiesa di San Pietro in Jerusalem, che venne totalmente restaurata nel 1370 da parte di Rossellino Gherardini, poi nel 1534, dopo i danni subiti durante l'assedio degli Imperiali, la chiesa venne nuovamente restaurata a spese di Antonio di Tommaso Gherardini del ramo fiorentino (poi andato estinto al finire del 1700).\nFatto emblematico \u00e8 la storia della Cappella di Santa Maria della Neve a Montagliari, costruita nel loro castello distrutto dai fiorentini nel 1302 e fatta riedificare nel 1632.\nNel ventunesimo secolo.\nSecondo i dati dell'ultimo Albo Ufficiale della Nobilt\u00e0 italiana approvato dal Ministero dell'interno del Regno d'Italia, ed in accordo alla genealogia ufficiale di questa famiglia, la famiglia dei nobili Gherardini di Montagliari \u00e8 divisa in due rami: il primo fa capo al Marchese Francesco Alberto (ramo primogenito) ed il secondo al Conte Gian Claudio (Ramo secondogenito). Le dimore dei Marchesi e Conti Gherardini, sono a Roma, Venezia, New York e Firenze.\nSecondo quanto riportato dalle cronache, dalle quali si tengono piuttosto lontani, si registra nel 2007 in alcune agenzie di stampa ed articoli (tra cui uno su \"QN Quotidiano Nazionale\") un pubblico richiamo da parte della contessa Cinzia Gherardini al principe Girolamo Strozzi, padrino di uno dei figli della Gherardini, circa la discendenza della Monna Lisa dipinta da Leonardo da Vinci, che secondo Giorgio Vasari sarebbe stata Lisa Gherardini, figlia di Antonio Gherardini, antenato della stessa Contessa, che, sposata a un Del Giocondo, avrebbe preso poi il nome di \"Gioconda\".\nNel marzo del 2014, il settimanale Sette, del Corriere della Sera, dedica, in esclusiva, una storia di copertina ai presunti rapporti ed incontri mai svelati tra i Gherardini di Montagliari, i Kennedy ed i FizGerald, anche ai tempi della presidenza di John Fitzgerald Kennedy, definendo la storia di questa famiglia\u00a0una \u201cimperfetta parabola\u201d di \u201cuna stirpe di mente fredda e sangue caldo, sempre pronta a ricominciare, a prendere forza da errori e debolezze, a battersi per ci\u00f2 che \u00e8 degno di essere fatto. E anche a pagarne il prezzo.\u201d\nTra le figure legate alla famiglia Gherardini pi\u00f9 note, si menziona il Marchese Maurizio, l'ultimo signore con poteri feudali su S.Polo, Bazzano, Scurano, Pianzo e Castelnuovo, nonch\u00e9 Gran Ciambellano dell'Imperatore d'Austria e Ministro Plenipotenziario d'Austria presso il Regno Sabaudo, Cristina Trivulzio di Belgiojoso (figlia della Marchesa Vittoria Gherardini), prima donna direttrice di giornale, che Carlo Cattaneo defin\u00ec la \"\"prima donna d'Italia\" per il suo impegno verso l'unit\u00e0 nazionale, il marchese Gian Marco, Presidente della Cassa di Risparmio di Reggio Emilia e Podest\u00e0 del Comune di Reggio dal 1851 al 1854, il figlio Gian Francesco Gherardini, Sindaco di Reggio nell'Emilia dal 1873 al 1881, Deputato e poi Senatore sino al momento della morte nel 1926, il nipote Conte Gian Claudio Gherardini, eroe di guerra, Comandante dell'8\u00ba Reggimento bersaglieri ad El Alamein e della Fanteria divisionale della Folgore nel dopoguerra (morto nel 1971), Jacopo Schettini Gherardini, economista, candidato alla Segreteria Nazionale del Partito Democratico nelle primarie del 2007.\nIl loro motto \u00e8 \"Festina lente\"\"."}
{"id": "1531746", "revid": "33689", "url": "https://it.wikipedia.org/wiki?curid=1531746", "title": "Tinkerbell", "text": ""}
{"id": "1531752", "revid": "137589", "url": "https://it.wikipedia.org/wiki?curid=1531752", "title": "Paradisi artificiali", "text": ""}
{"id": "1531762", "revid": "231633", "url": "https://it.wikipedia.org/wiki?curid=1531762", "title": "Chiesa dei Santi Alessio e Bonifacio", "text": ""}
{"id": "1531772", "revid": "6923", "url": "https://it.wikipedia.org/wiki?curid=1531772", "title": "Ferrari Cart", "text": "La Ferrari Cart \u00e8 un prototipo, conosciuto anche come Ferrari 637 o Ferrari Formula Cart, che venne progettato e costruito nel 1986 dalla casa automobilistica Ferrari secondo i regolamenti della serie nordamericana CART.\nStoria.\nQuesto modello era stato concepito per essere utilizzato nelle competizioni della Championship Auto Racing Teams (CART), infatti il suo nome \u00e8 dovuto all'omonimo campionato nordamericano al quale avrebbe dovuto prendere parte.\nTra le ragioni che spinsero la casa a realizzare questa vettura vi erano anche i dissidi tra Enzo Ferrari e la Federazione Internazionale dell'Automobile (FIA) nati dalla decisione dell'allora Federazione Internazionale Sport Automobilistico (FISA) di sospendere il regolamento per la stagione 1985 di Formula 1, che prevedeva la riduzione di cilindrata a 1200 cm\u00b3 e per la quale la Ferrari aveva sviluppato un nuovo motore 4 cilindri.\nLa nuova \"Cart\" venne equipaggiata con un propulsore che, sostanzialmente, era l'8 cilindri gi\u00e0 utilizzato nel mondiale endurance dalla Lancia LC2 \u2013 sia Ferrari sia Lancia erano parte del Gruppo Fiat \u2013; il telaio venne progettato da Gustav Brunner parallelamente allo sviluppo della monoposto Ferrari F1-87.\nLa Cart venne testata da Michele Alboreto nel 1986, nella pista di prova di Fiorano, tuttavia la Ferrari non la schier\u00f2 mai in gara sicch\u00e9 la vettura rimase solo un esercizio di tecnica. \n\u00c8 in seguito entrata a far parte della Galleria Ferrari, il museo ufficiale della casa del Cavallino, a pochi metri dal motore 4 cilindri da F1 che fu indirettamente causa della sua nascita."}
{"id": "1531777", "revid": "2018574", "url": "https://it.wikipedia.org/wiki?curid=1531777", "title": "Zampa degli insetti", "text": "Le zampe, negli Insetti, sono appendici articolate del torace deputate in genere alla locomozione terrestre ma, in diversi casi, adattate a svolgere altre funzioni, come accessorie o alternative o sessuali.\nMorfologia.\nPresenza e numero delle zampe.\nNella generalit\u00e0 degli Insetti \u00e8 presente una coppia di zampe per ogni segmento toracico, dette, rispettivamente, zampe \"anteriori\" o \"protoraciche\", \"medie\" o \"mesotoraciche\", \"posteriori\" o \"metatoraciche\". Questo carattere \u00e8 condiviso con tutti gli Artropodi della superclasse Hexapoda e, quindi, anche con i Collemboli, i Dipluri ed i Proturi. \nIl numero delle zampe pu\u00f2 ridursi come adattamento secondario, come avviene ad esempio nei Lepidotteri Ninfalidi per forte riduzione delle zampe protoraciche, oppure scomparire del tutto, come avviene ad esempio nelle forme adulte degli insetti catametaboli (femmine dei Rincoti Coccidi, femmine degli Strepsitteri, ecc.). In altri casi, pur essendo presenti, le zampe mostrano adattamenti morfologici tali da perdere la loro primitiva funzione per svolgerne altre.\nLa presenza di tre coppie di zampe toraciche si rileva anche nelle forme giovanili degli eterometaboli, degli pseudoametaboli e degli ametaboli. Negli olometaboli sono presenti in alcuni tipi di larve (larve campodeiformi, onisciformi, ecc.). \nNella generalit\u00e0 delle larve polipode, tipiche dei Lepidotteri, dei Mecotteri e in alcuni raggruppamenti di Hymenoptera (Tentredinidi), sono presenti anche organi di locomozione addominali, detti pseudozampe. In altre forme larvali, invece, le zampe possono essere atrofiche o del tutto assenti (larve cirtosomatiche, larve apode, ecc.).\nStruttura morfologica.\nLa zampa primitiva \u00e8 costituita da una porzione libera e una fissa. Quella fissa, detta \"subcoxa\", con il procedere dell'evoluzione \u00e8 divenuta parte integrante del torace, originando le pleure e il \"trocantino\", una struttura dell'esoscheletro del segmento toracico in cui si articola l'arto libero.\nL'arto libero si presenta come un'appendice pluriarticolata e nettamente staccata dal torace. Gli articoli sono in grado di assumere posizioni reciproche differenti, grazie alla presenza di muscoli intrinseci ed estrinseci che agiscono in modo differenziato. Questo fa s\u00ec che le zampe possano svolgere la loro funzione in modo ottimale. Procedendo in senso prossimale-distale, gli articoli prendono rispettivamente le seguenti denominazioni:\nIn generale gli articoli di maggiore sviluppo in lunghezza sono il femore e la tibia. La coxa e il trocantere sono generalmente brevi e isodiametriche. Il tarso \u00e8 suddiviso in pi\u00f9 articoli, detti \"tarsomeri\". Il pretarso \u00e8 in genere nascosto nell'ultimo tarsomero e ad esso si articolano le unghie. Nei diversi gruppi sistematici possono presentarsi marcate differenziazioni, come ad esempio lo sviluppo pi\u00f9 marcato delle coxe o la presenza di appendici accessorie articolate al pretarso. In molti insetti \u00e8 presente un processo spinoso, detto \"sperone\", situato nella faccia ventrale dell'estremit\u00e0 distale della tibia. Strutture simili possono essere presenti anche sulla faccia dorsale. Gli speroni sono utili elementi di classificazione per alcuni Insetti, oppure coadiuvano la funzione dell'arto grazie ad una loro particolare conformazione. \nFra le appendici accessorie, sono presenti frequentemente l'\"arolio\", a forma di lobo, l'\"empodio\", a forma di stilo, i \"pulvilli\", a forma di lamina. L'empodio e l'arolio sono organi impari disposti fra le unghie, mentre i pulvilli sono organi pari inseriti sotto le unghie. Tali accessori servono nel complesso a migliorare la funzione ambulatoria delle zampe. Le unghie permettono infatti l'adesione a superfici scabrose, mente l'arolio e i pulvilli sono usati a guisa di ventosa facendo aderire l'insetto a superfici lisce, come ad esempio il vetro.\nDi particolare importanza \u00e8 il numero di tarsomeri in quanto usato spesso come elemento di determinazione sistematica. La forma, lo sviluppo dei vari articoli e la presenza di eventuali elementi morfologici particolari influiscono sulla funzionalit\u00e0 delle zampe, potenziandone quella primaria oppure adattandole a svolgere altre funzioni. Ne consegue una classificazione morfofunzionale che individua diversi tipi di zampe.\nTipi morfofunzionali.\nLa funzione primaria delle zampe \u00e8 la locomozione terrestre. Tale funzione si svolge - in generale - in concomitanza con la funzione del volo, perci\u00f2, negli insetti volatori, le zampe svolgono una funzione accessoria che ha lo scopo di fissare il corpo ad un supporto quando \u00e8 in posizione di riposo e permettere spostamenti su spazi relativamente brevi. Nei cattivi volatori e negli insetti atteri o microtteri, le zampe diventano il principale organo di locomozione e vedono perci\u00f2 potenziata la loro funzione.\nZampe cursorie.\nLa zampa \"cursoria\" o \"ambulatoria\" \u00e8 il tipo morfofunzionale ordinario, quello adatto a svolgere la locomozione terrestre come funzione principale o come accessoria del volo. A rigore si distingue il tipo ambulatorio da quello cursorio, il primo adatto alla deambulazione, il secondo alla corsa. Le differenze morfologiche tra i due tipi sono tuttavia minime e la stessa distinzione tra deambulazione e corsa, nel caso degli insetti, non \u00e8 ben definita. L'esaltazione della funzione si manifesta con un adattamento morfologico e anatomico che in generale consiste in un irrobustimento del tegumento e in un maggiore sviluppo delle masse muscolari.\nNel complesso le zampe cursorie si presentano slanciate, se non sottili, di lunghezza proporzionata, con coxe e trocanteri brevi e femori e tibie relativamente lunghi. I tarsi sono relativamente allungati, in genere composti da 5 tarsomeri, con unghie ben sviluppate, adatte a far presa sul supporto.\nInsetti corridori, in cui la funzione cursoria \u00e8 esaltata, rientrano frequentemente nella generalit\u00e0 dei Blattoidei e dei Formicidi, in molti Coleotteri e in alcune famiglie di Rincoti Eterotteri. Fra gli stadi giovanili, le zampe cursorie sono quelle tipiche delle larve campodeiformi, in cui spesso sono comprese forme zoofaghe predatrici.\nZampe natatorie.\nLa zampa \"natatoria\" \u00e8 un adattamento che permette all'insetto di nuotare sotto la superficie. Questo adattamento non \u00e8 molto frequente e si riscontra in alcune famiglie di Coleotteri (generalit\u00e0 dei Ditiscidi e dei Girinidi e in alcuni Idrofilidi) e di Rincoti Eterotteri (Notonette, Corixidi e Naucoridi), appartenenti alla divisione degli Hydrocoriomorpha o, secondo uno schema tassonomico alternativo, all'infraordine dei Nepomorpha.\nIl tipo natatorio si differenzia per lo pi\u00f9 nelle zampe posteriori. Si presenta con articoli pi\u00f9 o meno allungati, di forma appiattita e, soprattutto, con i margini percorsi da serie di setole fitte e allungate. Questa conformazione fa s\u00ec che le zampe possano essere usate come remi, determinando la necessaria spinta nel mezzo liquido.\nZampe saltatorie.\nLa zampa \"saltatoria\" \u00e8 un adattamento che permette all'insetto di spiccare salti, talvolta di notevole ampiezza rispetto alle dimensioni dell'animale. Questo adattamento \u00e8 alquanto frequente e si riscontra, con caratteristiche morfologiche simili, in molti ordini: Ortotteri, Rincoti, Sifonatteri, Coleotteri, Imenotteri. \nIl tipo saltatorio si evidenzia in genere con il marcato ingrossamento di alcuni articoli, per via dello sviluppo delle masse muscolari, che interessa per lo pi\u00f9 il femore o la coxa o entrambi. La funzione \u00e8 localizzata nelle zampe posteriori. L'arto \u00e8 conformato in modo che l'articolazione femoro-tibiale, o quella coxo-trocanterica o entrambe, possano flettersi notevolmente ed essere distese rapidamente. Affinch\u00e9 questo sia possibile \u00e8 necessaria una notevole forza muscolare, fornita dalle masse localizzate nelle coxe o nei femori.\nZampe raptatorie.\nLa zampa \"raptatoria\" \u00e8 un adattamento che permette ad un insetto predatore di afferrare una preda e trattenerla mentre la divora con l'apparato boccale masticatore o ne aspira i fluidi interni con un apparato boccale pungente-succhiante. Questo adattamento si riscontra, spesso con caratteristiche morfologiche simili, nella generalit\u00e0 dei Mantoidei e degli Odonati, in alcuni Neurotteri (Mantispidi), in alcuni Rincoti Eterotteri (Reduvidi, Nabidi, Nepidi, Notonete), in alcuni Imenotteri distribuiti in varie famiglie.\nIl tipo raptatorio interessa esclusivamente le zampe anteriori. La conformazione pi\u00f9 comune mostra articoli particolarmente allungati, comprese le coxe, e muscolatura e articolazioni atte a far scattare rapidamente in avanti l'arto. Il femore e la tibia sono fra loro opponibili e portano si lati ventrali processi spinosi, conferendo nel complesso una capacit\u00e0 prensile. Questa conformazione fa perdere del tutto l'originaria funzione dell'arto, perci\u00f2 le zampe raptatorie, non adatte per la locomozione, sono in genere sollevate in avanti durante la deambulazione.\nZampe fossorie.\nLa zampa \"fossoria\" \u00e8 un adattamento che permette agli insetti terricoli di scavare nel terreno usandola come una pala. Gli insetti con tipica zampa fossoria sono gli Ortotteri della famiglia Grillotalpidi, cos\u00ec denominati per la forte somiglianza della forma delle zampe anteriori con quelle della Talpa. Le zampe sono infatti conformate in modo da scavare il terreno, sotto la superficie, compiendo dei movimenti che vanno all'indietro e verso i lati rispetto alla direzione di avanzamento. Zampe fossorie sono presenti anche in varie specie Coleotteri, spesso coprofagi, compresi nelle famiglie Isteridi e Scarabeidi.\nIl tipo fossorio interessa la zampa anteriore. Si presenta con articoli robusti, tozzi e appiattiti, recanti in varia posizione processi spinosi atti a migliorare la funzione di scavo. Le pi\u00f9 profonde modificazioni riguardano la tibia, fortemente appiattita e slargata, e il tarso ridotto. Nel Grillotalpa il tarso si riduce ad un elemento simile ad un robusto unghione che si associa ad altri processi della tibia, di forma simile, simulando nel complesso le unghie delle zampe delle talpe.\nAdattamenti negli Apoidei.\nGli Apoidei, fra cui rientrano le notissime api, hanno zampe di tipo fondamentalmente ambulatorio, ma che presentano particolari formazioni finalizzate a raschiare il polline attaccato al corpo e raccoglierlo in un vero e proprio organo di trasporto localizzato nelle tibie posteriori. Una particolare caratteristica degli Apoidei \u00e8 l'eccezionale sviluppo del primo tarsomero, molto pi\u00f9 grande dei successivi.\nLa \"stregghia\" \u00e8 un particolare adattamento della zampa anteriore, in corrispondenza del primo tarsomero e della tibia, ed ha lo scopo di facilitare la pulizia delle antenne. Il lato ventrale del primo tarsomero, in prossimit\u00e0 dell'articolazione tibio-tarsale, presenta un incavo semicircolare rivestito da una serie di brevi setole, che simulano una spazzola. La chiusura dell'articolazione tibio-tarsale fa in modo che lo sperone distale della tibia si opponga all'apertura dell'incavo chiudendo un lume subcircolare in cui viene fatta passare l'antenna. Lo sperone, in questo modo, esercita una spinta che costringe l'antenna a scorrere dentro l'incavo del tarsomero, mentre le setole raschiano il polline rimasto attaccato alle antenne.\nLa \"cestella\" \u00e8 una concavit\u00e0 presente sulla faccia esterna delle tibie posteriori, sui cui margini sono inserite setole rade e lunghe. L'insetto spazzola il polline dal corpo, aiutandosi con le zampe anteriori e quelle posteriori e lo inumidisce compattandolo sulla cestella; le setole hanno naturalmente la funzione di formare una gabbia che trattiene il polline. Questa struttura si evidenzia in particolare quando le operaie bottinatrici tornano al nido o all'alveare: il polline raccolto si presenta in forma di due masserelle globose, di colore generalmente giallastro, pi\u00f9 o meno aranciato, ai lati delle zampe posteriori.\nLa \"spazzola\" \u00e8 una serie di setole fitte e robuste, disposte in pi\u00f9 file trasversali sulla faccia interna del primo tarsomero delle zampe posteriori. \u00c8 usata per raschiare il polline dal torace, dalle ali e dall'addome.\nLocomozione.\nDati gli svariati ambienti popolati dagli Insetti, esistono varie forme di locomozione, alcune piuttosto frequenti, altre meno. Quelle pi\u00f9 frequenti consistono nella locomozione terrestre propriamente detta, che si manifesta con la \"deambulazione\" o con la \"corsa\".\nAmbulazione e corsa.\nSia nella deambulazione sia nella corsa, l'insetto appoggia tre zampe per volta, quelle anteriori e posteriori di un lato e quella mediana dell'altro. Procedendo in questo modo, l'insetto non ha un vero e proprio andamento rettilineo, ma leggermente a zigzag, evidenziato spesso da particolari posture del corpo. Le tre paia di zampe svolgono funzioni differenti: quelle anteriori di trazione, quelle posteriori di spinta, quelle mediane di appoggio. La corsa si differenzia dalla deambulazione per la maggiore velocit\u00e0 con cui sono mosse le zampe.\nDi particolare importanza sono gli adattamenti del pretarso che permettono l'adesione delle zampe al substrato su cui l'insetto staziona o si muove. Le unghie sono adatte per far presa sulle superfici ruvide, talvolta conformate anche per esercitare una funzione prensile e permettere spostamenti negli ambienti pi\u00f9 ardui come ad esempio la copertura pelosa dei Mammiferi o gli steli delle piante. Ancora pi\u00f9 spettacolare \u00e8 la propriet\u00e0 degli insetti di aderire e camminare velocemente su superfici molto lisce, come ad esempio il vetro. Questa propriet\u00e0 si deve alla presenza dell'arolio e dei pulvilli, usati come ventose. Le ipotesi sul meccanismo di adesione sono controverse, in quanto attribuiscono la causa alla tensione superficiale di un liquido secreto dall'arolio oppure a forze d'interfaccia che rientrano nei fenomeni delle interazioni superficiali.\nMovimento nell'acqua.\nLa locomozione nel mezzo liquido con il nuoto vero e proprio non \u00e8 un comportamento molto diffuso, in quanto l'acqua si presenta un mezzo eccessivamente viscoso per gli insetti. Richiede la presenza di zampe natatorie e una conformazione del corpo idrodinamica. In ambiente sommerso \u00e8 invece pi\u00f9 frequente la deambulazione sul fondo e sui vegetali, che interessa sia insetti adulti (fra i Rincoti e fra i Coleotteri) sia forme preimmaginali (fra gli Odonati, i Neurotteri, Ditteri, ecc.). \nUna caratteristica locomozione nel mezzo liquido \u00e8 quella che permette ad alcuni insetti di \"camminare\" scivolando sull'acqua. Questa propriet\u00e0, tipica dei Rincoti Eterotteri della divisione Amphibiocoriomorpha (Gerridi, Idrometridi e Veliidi) \u00e8 dovuta alla notevole leggerezza dell'insetto e alle zampe lunghe e sottili che poggiano sull'acqua con i tarsi senza romperne la continuit\u00e0 sfruttando la tensione superficiale.\nSalto.\nLa funzione del salto si esercita con la flessione di due parti del corpo e la brusca distensione, per mezzo di potenti muscoli, che permette di spiccare il salto usando un punto d'appoggio sul supporto come fulcro. Questo meccanismo si svolge in genere per mezzo di zampe saltatorie. La maggior parte degli insetti saltatori sfrutta l'articolazione femoro-tibiale e la muscolatura del femore; altri insetti, sfruttano invece l'articolazione coxo-trocanterica e la muscolatura localizzata nelle coxe. Ancora pi\u00f9 complesso \u00e8 il meccanismo del salto nei Sifonatteri (pulci), che sfrutta l'azione combinata delle masse muscolari dei femori e delle coxe rispettivamente sulle articolazioni femoro-tibiale e coxo-trocantere-femorale. A prescindere dalla conformazione morfo-anatomica, le zampe saltatorie sfruttano, come perno, il punto di appoggio del tarso sul supporto, sul quale si scarica la spinta originata dall'istantanea distensione delle suddette articolazioni.\nSingolari meccanismi di salto, che non interessano le zampe, si rinvengono nelle larve di molti Ditteri Brachiceri e negli adulti dei Coleotteri Elateridi. Molte larve di Brachiceri, apode, flettono il corpo afferrando con l'apparato boccale l'estremit\u00e0 caudale del corpo mettendo in tensione la muscolatura toracica e addominale; il brusco rilascio permette all'intero corpo di agire come una molla spiccando il salto. Nel prosterno degli Elateridi \u00e8 presente un processo che pu\u00f2 essere alloggiato in una fossetta del mesosterno; quando l'insetto \u00e8 rovesciato sul dorso, flette il corpo in corrispondenza della membrana intersegmentale che collega il protorace al mesotorace, facendo incastrare il processo prosternale nella fossetta mesosternale; la tensione muscolare e il brusco rilascio permette all'insetto di spiccare un salto e riacquistare la posizione corretta.\nIl meccanismo di salto degli Elateridi, in realt\u00e0, non \u00e8 un vero mezzo di locomozione, bens\u00ec un adattamento che permette loro di riacquistare la posizione prona quando sono accidentalmente rovesciati sul dorso. Per capire il vantaggio di questo adattamento si pu\u00f2 osservare il comportamento di un Coleottero Carabide quando viene rovesciato sul dorso: l'insetto agita disperatamente le zampe contorcendosi ma senza riuscire a riprendere la posizione prona.\nMovimento nelle mine.\nUn vasto ed eterogeneo raggruppamento di insetti, detti \"minatori\", vive all'interno di gallerie (\"mine\") scavate generalmente all'interno di tessuti vegetali, secondo i casi nei frutti, nelle foglie, negli steli, sotto la corteccia o nello stesso legno. Il movimento all'interno della mina avviene con meccanismi diversi, ai quali le zampe partecipano solo in parte. Nel movimento pu\u00f2 infatti prendere parte attiva la trazione esercitata per mezzo della muscolatura longitudinale del corpo, usando come organi di presa l'apparato boccale ed eventuali prominenze del tegumento.\nAltre funzioni.\nAlle funzioni descritte in precedenza possono associarsi funzioni secondarie che sono comunque di grande importanza nella vita di relazione dell'insetto. Fra queste, in particolare, va segnalata la localizzazione di sensilli, per cui le zampe concorrono in modo non trascurabile a fornire all'insetto una complessa percezione dell'ambiente esterno. Fra gli organi sensoriali si citano i meccanorecettori, di differenti tipi, che possono localizzarsi sui femori o sulle tibie, attraverso i quali l'insetto pu\u00f2 percepire suoni di determinate frequenze o vibrazioni del supporto su cui si appoggia. Nei tarsi possono localizzarsi anche sensilli gustativi, presenti in Lepidotteri e Ditteri: questi chemiorecettori reagiscono al dolce e al salato e curiosamente permettono all'insetto di \"assaggiare\" la superficie su cui si posa semplicemente camminandoci sopra.\nFra le funzioni secondarie rientra anche l'emissione dei suoni. L'uso delle zampe nella produzione di suoni si basa su meccanismi differenti secondo il gruppo sistematico, ma in generale consiste nello sfregamento reciproco di appendici dell'arto o di queste con altre parti del corpo. Ad esempio, gli Ortotteri Celiferi presentano sulla faccia interna dei femori posteriori una serie di rilievi: in questi insetti il suono \u00e8 prodotto sfregando i femori sulle ali anteriori sclerificate (\"tegmine\")."}
{"id": "1531778", "revid": "216354", "url": "https://it.wikipedia.org/wiki?curid=1531778", "title": "Coup\u00e9 De Ville", "text": ""}
{"id": "1531780", "revid": "76963", "url": "https://it.wikipedia.org/wiki?curid=1531780", "title": "Camilla Belle", "text": "Biografia.\nPrimi anni.\nNata a Los Angeles, figlia dello statunitense Jack Wesley Routh, imprenditore edile e compositore di musica country, e della brasiliana Cristina, stilista. Ha studiato alla \"St. Paul the Apostle Catholic School\" ed in seguito alla \"Marlborough School\", prestigiosa scuola esclusivamente femminile. Parla inglese, portoghese e spagnolo.\nCarriera.\nAll'et\u00e0 di cinque anni debutta in televisione, recitando nel thriller della NBC \"Trapped Beneath the Earth\". Debutta al cinema nel film \"La piccola principessa\", mentre il suo primo ruolo da protagonista sul grande schermo arriva nel 2000, quando interpreta \"Sydney Miller\" nel film \"Un tuffo nel passato\". Dall'et\u00e0 di sei anni compare inoltre in molti spot pubblicitari. In seguito ha partecipato a numerosi altri film tra cui \"Amori &amp; incantesimi\", \"Il mondo perduto - Jurassic Park\", \"Verit\u00e0 apparente\". Nel 2005 recita al fianco di Daniel Day-Lewis in \"La storia di Jack &amp; Rose\", nello stesso anno recita nel film indipendente \"The Chumscrubber\".\n\u00c8 stata protagonista, al fianco di George Clooney di uno spot televisivo per la Nespresso. Nel 2006 recita nel film \"Chiamata da uno sconosciuto\", remake di un omonimo film del 1979. Nel 2008 \u00e8 co-protagonista, al fianco di Steven Strait, in \"10.000 A.C.\", film epico di Roland Emmerich. Nel 2009 compare sul grande schermo, affiancata da Chris Evans e Dakota Fanning, nel film \"Push\". Nel 2010 recita insieme a Kevin Spacey nel film \"Professione inventore\" e nel 2011 interpreta Nora nel film \"From Prada To Nada\", una rivisitazione in salsa messicana del romanzo di Jane Austen \"Ragione e sentimento\". Sempre nel 2011 recita nella parte di Melissa in \"Breakaway\", una commedia sportiva indo-canadese.\nNel 2012 recita nel film \"Open Road\" insieme a Andy Garc\u00eda. Nel 2013 partecipa al film americano \"Cavemen\" con protagonista Skylar Astin. Inoltre prende parte al film argentino \"Amapola\", basato sulla commedia shakespeariana \"Sogno di una notte di mezza estate\". Belle entra anche nel cast di \"The American Side\", un film poliziesco di Jenna Ricker con Greg Stuhr. Durante il 2015 Camilla appare insieme a Scott Eastwood nel film canadese \"Diablo\" di Lawrence Roeck.\nNei primi mesi del 2016 esce dopo 4 anni di sviluppo il film \"Sundown\" di Fernando Lebrija che racconta le vicende di alcuni ragazzi andati in Messico per uno \"Spring Break\" che va a finire male. Entra quindi a far parte di una produzione organizzata dall'universit\u00e0 del cinema californiana e l'associazione artistica di beneficenza \"The Art Of Elysium\", partecipando alle riprese del film \"The Mad Whale\", in cui recita insieme a James Franco; la storia \u00e8 ambientata nel 1890 in un manicomio femminile dove le donne sono chiamate a interpretare un'opera teatrale ispirata al romanzo \"Moby Dick\".\nAltre apparizioni.\nCamilla Belle ottiene presenza anche in campo pubblicitario e su diverse riviste di moda come Elle, GQ e Vogue. Ha preso parte ad uno degli spot per \"Nespresso\" con George Clooney. Anche in campo musicale Belle \u00e8 presente nel video di \"Love Bugs\" dei Jonas Brothers (2009), in seguito la vediamo nella clip musicale \"Shera di Kaum\" del cantante indiano Akshay Kumar e il dj Ludacris realizzato per il film \"Breakaway\" (2011). Nel gennaio 2011 Camilla Belle partecipa ad una sfilata di Alberta Ferretti svoltasi a Firenze per l'evento di moda maschile \"Pitti uomo\"; nel settembre dello stesso anno ritorna in Italia per l'inaugurazione del museo di Gucci a Firenze."}
{"id": "1531781", "revid": "28026", "url": "https://it.wikipedia.org/wiki?curid=1531781", "title": "Coneheads", "text": ""}
{"id": "1531782", "revid": "767487", "url": "https://it.wikipedia.org/wiki?curid=1531782", "title": "Drumline - Tieni il tempo della sfida", "text": "Drumline - Tieni il tempo della sfida (\"Drumline\") \u00e8 un film commedia del 2002 diretto da Charles Stone III. Il film \u00e8 uscito negli USA il 13 dicembre 2002 ed in Italia il 9 marzo 2005 in home video. La sceneggiatura, ispirata alla vita di Dallas Austin (uno dei produttori del film), \u00e8 stata scritta da Tina Gordon Chism e Shawn Schepps.\nTrama.\nIl protagonista della storia \u00e8 Devon Miles, un teenager appena diplomatosi a New York, con un grande talento per le percussioni. Finito il liceo, Il dottor Lee (direttore d'orchestra) invita Devon a frequentare le lezioni dell\"'A&amp;T University\" di Atlanta, famoso per la sua banda; la \"A&amp;T Band\" si distingue dalle rivali per la rigida selezione, che richiede talento e capacit\u00e0 di lettura degli spartiti, per il suo repertorio molto tradizionale che esclude i brani pi\u00f9 commerciali, e per la dedizione al lavoro di squadra.\nLa banda viene preparata prima della stagione con un allenamento molto duro, alla fine della pre-stagione i musicisti vengono sottoposti ad un'audizione, Devon \u00e8 l'unica matricola a riuscire ad entrare subito nella banda, suonando l'intero brano senza guardare lo spartito. Nel frattempo comincia anche ad intrattenere rapporti con Laila, una ballerina dell'accademia. La vita universitaria comincia piuttosto bene per Devon, ma la situazione comincia a rovinarsi quando Sean, il capo percussionista del gruppo di Devon, comincia a spazientirsi per l'atteggiamento arrogante del ragazzo.\nLa situazione peggiora durante il primo spettacolo, quando Sean sfida Devon a sostituirlo nel suo assolo finale; il protagonista al momento dell'assolo, intimorito dal pubblico non riesce a cominciare, ma non appena Sean, trionfante riprende in mano il pezzo, anche devon comincia a suonare, esaltando l'intero stadio. Il dr. Lee, nonostante i plausi del rettore, che da tempo gli chiedeva di modernizzare il suo repertorio per stimolare i finanziamenti, punisce i due ragazzi. Lee inoltre non concede alla matricola l'assolo, per la sua mancanza di rispetto.\nInfine degenera completamente quando, dopo un'ennesima sbruffoneria di Devon nei confronti di Sean, quest'ultimo smaschera il ragazzo dimostrando che non sa leggere la musica. Devon viene escluso dalla banda, viene, per\u00f2, subito riammesso nella banda grazie e alle pressioni alle minacce del preside. Purtroppo anche in questa occasione Devon rovina tutto quando la squadra avversaria suona i tamburi della prima linea della banda di Devon, un grande gesto di sfida, e Devon incomincia una rissa. Il gesto costa al ragazzo l'espulsione dalla scuola, la perdita della stima dei compagni e della ragazza, che si vergogna di presentare Devon ai genitori.\nQuesto ultima serie di eventi spinge Devon a presentarsi alla rivale storica della A&amp;T, il \"Morris Brown College\", universit\u00e0 che aveva gi\u00e0 da tempo corteggiato il ragazzo. Ma durante il colloquio per l'ammissione dell'anno seguente, quando ormai tutto sembrava concordato, i direttore chiede al ragazzo di svelargli i progetti del Dr. Lee per il \"BET Big Southern Classic\", la pi\u00f9 importante competizione fra bande universitarie. Offeso dalla proposta Devon si rende conto dell'importanza dei valori che la A&amp;T trasmette, e che lui \u00e8 oramai legato alla squadra dell'A&amp;T. Cos\u00ec declina l'offerta dei rivali per tornare indietro.\nQui Sean, riesce a vedere finalmente la vera personalit\u00e0 di Devon, e i due cominciano a lavorare insieme: Sean insegna a Devon a leggere le note, ed insieme creano un nuovo brano da presentare alla Classic, una cadenza che unisce la tradizione tanto difesa dal Dr. Lee e una modernizzazione richiesta dal rettore e dalle masse. Il progetto piace al direttore che concede a Devon di assistere Sean negli allenamenti; nel frattempo riesce anche a restaurare i rapporti con Laila.\nArrivato il grande giorno, si esibiscono le varie bande, fra cui la Brown, che spettacolarizza all'eccesso la sua esibizione, con fumogeni, laser e l'aiuto del rapper Petey Pablo. I giudici non riescono a decidere quale debba essere il vincitore fra la A&amp;T e La Morris, cos\u00ec richiede una sfida fra le linee di percussione; a questo punto il Dr. Lee concede a Devon di suonare nella sfida. Dopo un'accesa battaglia a colpi di bacchette, i Giudici decretano la vittoria della A&amp;T.\nCritica.\nIl film ha ricevuto critiche generalmente positive, in particolare grazie alla capacit\u00e0 musicali delle bande, e alla performance di Nick Cannon. Il successo viene ripetuto ai botteghini, dove guadagna 56 milioni di dollari negli Stati Uniti d'America e quasi 1,2 milioni all'estero.\nSequel.\nNel 2014 usc\u00ec un seguito dal titolo \"Drumline: A New Beat\". In Italia \u00e8 uscito col titolo \"Drumline - Il ritmo \u00e8 tutto\"."}
{"id": "1531785", "revid": "28592", "url": "https://it.wikipedia.org/wiki?curid=1531785", "title": "Paesaggistici", "text": ""}
{"id": "1531786", "revid": "1645873", "url": "https://it.wikipedia.org/wiki?curid=1531786", "title": "Bani Walid", "text": "Bani Walid (), \"Ban\u012b Wal\u012bd\", italianizzata Beni Ulid) \u00e8 una citt\u00e0 della Libia, compreso nel distretto di Misurata. Si trova nell'interno della Tripolitania a circa 150 km a sud-est di Tripoli e circa 125 a sud-ovest di Misurata. Costituisce il centro di maggior insediamento della trib\u00f9 dei Warfalla.\nSecondo un'ipotesi non confermata da fonti storico-letterarie, la citt\u00e0 deve il suo nome al clan dei Banu Walid, branca della trib\u00f9 dei Banu Hilal, giunta nella zona nell'XI secolo, in obbedienza alle direttive ricevute dai Fatimidi di punire con devastazioni e violenze gli Ziridi, gi\u00e0 vassalli dell'Imamato, colpevoli di essersi proclamati indipendenti.\nPrima del 2007 \u00e8 stato capoluogo dell'omonimo distretto (dal 2001) e della \"baladiyya\" di Sawfajjin (dal 1983). In citt\u00e0 \u00e8 presente un museo contenente molti reperti provenienti dai vicini siti archeologici. \nBani Walid \u00e8 inoltre sede aeroportuale (IATA: QBL)."}
{"id": "1531787", "revid": "287204", "url": "https://it.wikipedia.org/wiki?curid=1531787", "title": "Anfidamante (disambigua)", "text": ""}
{"id": "1531789", "revid": "580", "url": "https://it.wikipedia.org/wiki?curid=1531789", "title": "Antagora", "text": "Nella mitologia greca, Antagora era il nome di uno dei figli di Euripilo.\nIl mito.\nAntagora, un semplice pastore di Coo, un giorno incontr\u00f2 Eracle, gettato dalla burrasca sull'isola. Entrambi desideravano un ariete che passava vicino e decisero di disputare una gara di lotta per decidere a chi dovesse andare. Antagora fu aiutato da una schiera di Meropi e alla fine sopraffece Eracle, che dovette fuggire con abiti femminili, recuperati a casa di una donna, una certa matrona tracia.\nIn seguito, si rifocill\u00f2 a dovere, si ripos\u00f2 e pieno di energie affront\u00f2 di nuovo i suoi avversari e li sconfisse duramente, purificandosi in seguito con il loro sangue.\nPareri secondari.\nSecondo altri autori l'ariete era del pastore ed Ercole propose di comprarla."}
{"id": "1531793", "revid": "137589", "url": "https://it.wikipedia.org/wiki?curid=1531793", "title": "Piccoli poemi in prosa", "text": ""}
{"id": "1531794", "revid": "110157", "url": "https://it.wikipedia.org/wiki?curid=1531794", "title": "Sch\u00f6nhausen (Elbe)", "text": "Sch\u00f6nhausen (Elbe) \u00e8 un comune di abitanti della Sassonia-Anhalt, in Germania.\nAppartiene al circondario di Stendal (targa SDL) ed \u00e8 capoluogo della comunit\u00e0 amministrativa (\"Amt\") Elbe-Havel-Land.\nSch\u00f6nhausen \u00e8 nota per essere il luogo natale del fondatore dell'Impero Tedesco Otto von Bismarck.\nAmministrazione.\nGemellaggi.\nSch\u00f6nhausen \u00e8 gemellata con:"}
{"id": "1531796", "revid": "599013", "url": "https://it.wikipedia.org/wiki?curid=1531796", "title": "Ivo Ulich", "text": "Carriera.\nA livello di club ha militato anche nelle file di Hradec Kr\u00e1lov\u00e9, Slavia Praga, Borussia M\u00f6nchengladbach, Vissel Kobe e Dinamo Dresda.\nHa disputato 10 partite segnando un gol con la . Ha ottenuto un terzo posto alla FIFA Confederations Cup 1997."}
{"id": "1531799", "revid": "1745361", "url": "https://it.wikipedia.org/wiki?curid=1531799", "title": "Antide", "text": "Nella mitologia greca, Antide era il nome di una delle figlie di Giacinto.\nIl mito.\nMinosse aveva un figlio Androgeo, che gli ateniesi in un'imboscata uccisero. Il re era infuriato con il popolo e chiese vendetta, maledicendo il popolo tutto grazie ad una preghiera a Zeus, padre degli dei.\nLa maledizione ebbe effetto e gli ateniesi disperati cercarono un modo per porvi rimedio. Chiedendo ad un oracolo il responso fu chiaro: si doveva sacrificare qualcuno per salvare tutti.\nAntide, insieme alle sorelle, furono scelti per placare il malefizio di Minosse; da qui e in seguito nacque il mito dei fanciulli sacrificati al Minotauro."}
{"id": "1531801", "revid": "1745361", "url": "https://it.wikipedia.org/wiki?curid=1531801", "title": "Antileone (mitologia)", "text": "Nella mitologia greca, Antileone era il nome di uno dei figli di Eracle e di Procri.\nIl mito.\nEracle, famoso eroe greco, celebre per aver compiuto le dodici fatiche, un giorno ebbe una relazione con la figlia maggiore di Tespio, re di Tespie, marito di Megamede, figlia a sua volta di Arneo, che volendo assicurarsi un degno erede, forte e di discendenza divina riusc\u00ec a far giacere l'eroe greco con tutte le sue cinquanta figlie.\nL'unione nacque con l'inganno poich\u00e9 Eracle era convinto che ogni volta giacesse con la sola Procri.\nDa tale unione nacquero Antileone e il suo gemello Ippeo, in compagnia di ben altri 49 fratelli.\nFu Antileone, essendo il figlio della sorella maggiore di tutte e cinquanta ed anche il primo nato fra i vari figli ad essere il successore del nonno con l'aiuto del gemello."}
{"id": "1531805", "revid": "1745361", "url": "https://it.wikipedia.org/wiki?curid=1531805", "title": "Archippe", "text": "Nella mitologia greca, Archippe era il nome di una delle figlie di Pelope, figlio di Tantalo e di Ippodamia, figlia di Enomao.\nIl mito.\nArchippe, uno dei tanti figli di Pelope, la cui discendenza fu piena di eroi, fu la madre di Alcione e di Euristeo, famoso per essere il creatore delle fatiche che Eracle dovette affrontare\nPareri secondari.\nSecondo autori minori fu Nicippe ad essere la madre di Euristeo"}
{"id": "1531808", "revid": "1745361", "url": "https://it.wikipedia.org/wiki?curid=1531808", "title": "Apemosine", "text": "Nella mitologia greca, Apemosine era una delle figlie di Catreo, re di Creta, sorella di Altemene, Erope e Climene.\nIl mito.\nUn infausto oracolo inform\u00f2 Catreo che sarebbe morto per mano di uno dei suoi figli. Apemosine, preoccupata perch\u00e9 amava suo padre, decise con Altemene di andare spontaneamente in esilio sull'isola di Rodi, dove quest'ultimo chiam\u00f2 il luogo del loro sbarco Cretinia; egli stesso, salito sul monte Atabirio, costru\u00ec un altare sacro a Zeus.\nPoco tempo dopo, Ermes fu attratto dalla ragazza, che, tuttavia, gli sfuggiva, essendo pi\u00f9 veloce di lui. Per farla sua, il dio mise alcune pelli di animale da poco scuoiate sulla strada che lei era solita percorrere mentre tornava dalla fonte. Apemosine scivol\u00f2 e Ermes riusc\u00ec cos\u00ec a possederla, seppure con la violenza.\nQuando la sorella inform\u00f2 dell'accaduto Altemene, egli non le credette e la uccise a calci. In seguito, sarebbe stato proprio lui ad ammazzare il padre, non riconoscendolo.\nUna possibile interpretazione del mito.\nSecondo lo studioso anglosassone Robert Graves, il mito della morte di Apemosine alluderebbe ad un fatto brutale accaduto a Camiro in et\u00e0 storica: infatti, in questa citt\u00e0, dove secondo la leggenda i due fratelli avrebbero trovato ospitalit\u00e0, durante l'invasione da parte degli Ittiti, sarebbero state uccise tutte le profetesse di un collegio sacerdotale.\nLe tre figlie di Catreo rappresenterebbero, poi, una delle tipiche triadi lunari della mitologia classica."}
{"id": "1531810", "revid": "63756", "url": "https://it.wikipedia.org/wiki?curid=1531810", "title": "Sfera di Cristallo", "text": ""}
{"id": "1531819", "revid": "124804747", "url": "https://it.wikipedia.org/wiki?curid=1531819", "title": "Sharon Maguire", "text": ""}
{"id": "1531820", "revid": "81646", "url": "https://it.wikipedia.org/wiki?curid=1531820", "title": "Forza di attrito", "text": ""}
{"id": "1531821", "revid": "124895394", "url": "https://it.wikipedia.org/wiki?curid=1531821", "title": "Terranera", "text": "Terranera \u00e8 una frazione di Rocca di Mezzo (AQ), in Abruzzo, situata a 1270 nel cuore del parco naturale regionale Sirente-Velino.\nGeografia fisica.\nL'antico borgo, di origine medievale, sorge in cima ad una collina, sull'altopiano delle Rocche. Si trova in una posizione strategica poich\u00e9 il paese \u00e8 assolato tutto il giorno. Dista circa 127 chilometri da Roma, 34 da Avezzano, 25 da L'Aquila, e circa 5 dal capoluogo comunale. Il paese \u00e8 situato non distante dagli impianti sciistici di Campo Felice e del monte Magnola di Ovindoli.\nStoria.\nLe origini di Terranera sono incerte: c'\u00e8 difficolt\u00e0 a reperire informazioni, poich\u00e9 i documenti riguardanti la sua fondazione si trovano all'Archivio di Stato a Napoli, dato che per lungo tempo il territorio ha fatto parte del Regno di Napoli. Sembra certo, per\u00f2, che non fu un borgo fortificato, ma una \"villa\" che non si trasfer\u00ec in uno dei centri fortificati limitrofi, nella fase dell'incastellamento, al pari di altri villaggi oggi scomparsi, probabilmente per la sua invidiabile posizione che ne fa il paese meglio esposto di tutto l'Altopiano.\nLe sue origini comunque si possono far risalire tra il XI e il XII secolo anche in base a quanto testimoniato da una notizia del 1180: \"Tommaso, Signore di Barili e figlio di Berardo, Signore e fondatore di Rocca Odorisia (forse Rocca di Cambio), don\u00f2 alla religione Gerosolimitana la chiesa di S. Pio di Campana, la chiesa di S. Niccol\u00f2, con tutte le rendite e territori ad essa spettanti\".\nQuesta notizia, riportata dall'Antinori, fa pensare all'esistenza di un nucleo abitato fin da quell'epoca e la sua appartenenza al Castello di Barile situato verso la valle dell'Aterno tra la stessa Terranera, Tussillo e Casentino.\nSappiamo del resto che dopo la fondazione della citt\u00e0 dell'Aquila, intorno alla met\u00e0 del XII secolo, il \"Castello\" di Barile, insieme ad altri che si rifiutarono di partecipare alla fondazione, venne distrutto da Corradino di Svevia, figlio di Federico II; il Signorini, invece, pone Terranera fra i Castelli fondatori dell'Aquila - e ancora oggi a L'Aquila esiste una strada nella zona del Castello Spagnolo che si chiama \"Chiassetto di Terranera\", in omaggio al paese.\nA questo punto le tracce di Terranera si perdono e si ritrovano solo in un documento del XVI secolo nel quale si afferma che nella numerazione dei fuochi del 1508 Terranera \u00e8 annoverata nel \"Quarto Sancti Georgi extra\" come \"Villa de Terra Negra\" con 26 fuochi (famiglie) pari a circa 140 abitanti. Alla met\u00e0 di questo secolo risale anche l'edificazione dell'attuale chiesa parrocchiale di S. Lorenzo martire.\nAi primi dell'800, il Mariani d\u00e0 di Terranera le seguente descrizione:\n\"\"\u00c8 situata nel mezzo giorno sulla cima di erta montagna, contiene circa 347 anime. In distanza di un terzo di miglio ha una prateria co' terreni seminatori intorno ed \u00e8 estesa circa 4 miglia; non ha valli ne' colline. Diletta assai l'occhio specialmente nella primavera, per la vaghissima variet\u00e0, e moltitudine de' fiori campestri, abbonda in acqua il piano nel verno, le quali in pi\u00e8 di esso di adunano in un pozzo ben largo e profondo in foggia di caldaia e detto perci\u00f2 pozzo caldaio. Ad oriente poi ha altra bellissima veduta di lunghissima valle-piano, che non si raggiunge con un'occhiata e diletta pure molto la veduta di tanti paesi, che le sono in prospettiva. Ha di suo diritto la Comune un forno. Il Paese e il terreno \u00e8 pietroso, arido, ed alpestre e perci\u00f2 scarseggia di acque e devono i naturali attingerla in della prateria da un pozzo ivi all'uopo formato, che la riceve da Rocca di Mezzo. I suoi prodotti sono grano, orzo, lente, e piselli. Vi sono volatili di pi\u00f9 specie e di insetti di pi\u00f9 specie. Ha una macchia di querce comuni con Rocca di Mezzo, con la quale fa tutto un corpo; aveva il suggello comune, e degli amministratori annuali, se ne sceglievano due de' naturali, e gli altri di Rocca di Mezzo; al presente vi si sceglie il solo eletto, e la tenue sua industria \u00e8 di capre, pecore, giumenti, muli e cavalli. I naturali sono tutti uomini di campagna. Nel verno si portano a lavorare nello Stato pontificio, ed altrove; nella state attendono alla coltura dei loro campi, ed \u00e8 distante dall'Aquila circa 12 miglia. Confina con campana ad Oriente, con Fontavignone e Rocca di Cambio a settentrione\".\"\nSuoi feudatari furono anche i De Santis, i Colonna e i Barberini."}
{"id": "1531822", "revid": "1950166", "url": "https://it.wikipedia.org/wiki?curid=1531822", "title": "Orazio Grassi", "text": "Biografia.\nNato a Savona nel 1583, Orazio Grassi si trasfer\u00ec a diciassette anni a Roma entrando, il 18 ottobre 1600, nel noviziato dei gesuiti di Sant'Andrea al Quirinale. Di qui pass\u00f2 nel 1603 al Collegio Romano studiandovi fino al 1610 filosofia, matematica - sotto Cristoforo Clavio, Christoph Grienberger e Odo van Maelcote - e teologia.\nNel 1614 fu inviato nel Collegio dei Gesuiti di Genova in qualit\u00e0 di assistente spirituale dei novizi, tornando a Roma nel 1616, essendo stato nominato professore di matematica del Collegio romano. Pronunciati i voti nel 1618, tenne la cattedra di matematica fino al 1628, trattando in particolare di astronomia, di ottica e di architettura, come mostrano le sue lezioni \"De iride disputatio optica\", pubblicate nel 1617 sotto il nome di Galeazzo Mariscotto, e i testi, rimasti manoscritti, del \"Tractatus tres de sphera, de horologis ac de optica\", ancora del 1617, e degli \"In primum librum de architectura M. Vitruvii et in nonum eiusdem De horologiorum solarium descriptione duo brevissimi tractati\", del 1624.\nFu anche architetto: a lui si deve il progetto della chiesa di Sant'Ignazio adiacente al Collegio Romano, ma la sua fama \u00e8 legata principalmente alla disputa e polemica con Galileo Galilei sulla natura delle comete.\nQuesta disputa origina dall'apparizione di tre comete nel 1618. All'inizio del 1619 il Grassi pubblic\u00f2 la \"De tribus cometis anni MDCXVIII disputatio astronomica publice habita in Collegio Romano Societatis Iesu\", sostenendovi che la terza cometa apparsa l'anno prima era un corpo celeste privo di luce propria e orbitante circolarmente in una traiettoria posta tra la Luna e il Sole. A questo libro si oppose pochi mesi dopo a Firenze il \"Discorso delle comete\" firmato da Mario Guiducci ma ispirato da Galilei, che sostenne la tesi che le comete fossero addensamenti di vapori terrestri illuminati dal sole.\nOrazio Grassi replic\u00f2 in ottobre col trattato \"Libra astronomica ac philosophica qua Galilaei Galilaei opiniones de cometis a Mario Guiducio in Florentina Academia expositae examinantur\", sotto lo pseudonimo di Lotharius Sarsius Sigensanus (anagramma di Horatius Grassius Salonensis). Il libro intendeva soppesare tutte le teorie allora in voga sull'origine di questi fenomeni celesti, con particolare attenzione alla tesi di Tycho Brahe, il cui sistema cosmologico era apprezzato dalla Compagnia di Ges\u00f9.\n\"Il Saggiatore\" fu, nel 1623, la risposta di Galileo Galilei alla \"Libra\" di Lotario Sarsi, tanto pi\u00f9 che il termine \"saggiatore\" indicava la bilancia di precisione, contrapposta alla comune \"libra\". Galilei vi confutava la teoria di Brahe e ribadiva la sua teoria, facendo altres\u00ec intendere di apprezzare l'atomismo, parlando della natura corpuscolare della luce.\n\"Il Saggiatore\" venne accolto con grande favore perfino negli ambienti della Curia. Si racconta che quando Grassi vide alla libreria del Sole a Roma la prima edizione de \"Il Saggiatore\", che nel frontespizio portava lo stemma della famiglia del papa Urbano VIII e l'emblema dell'Accademia dei Lincei, nell'ira avesse esclamato di voler controbattere al \"Saggiatore\" entro tre mesi, fugando cos\u00ec ogni dubbio sull'identit\u00e0 dell'autore della \"Libra\". Grassi attese qualche anno prima di rispondere pubblicamente al \"Saggiatore\" nel 1626 con la \"Ratio ponderum librae et simbellae\", ma nell'immediato deposit\u00f2 una denuncia anonima al tribunale dell'Inquisizione contro Galilei per le tesi atomistiche contenute ne \"Il Saggiatore\".\nL'indagine verr\u00e0 condotta da ecclesiastici filogalileiani e la denuncia dimenticata. Ma diverr\u00e0 fondamentale quando, nel 1632, all'uscita del \"Dialogo\", Galileo viene nuovamente accusato di atomismo: questa volta la protezione del papa non potr\u00e0 impedire il processo, ma riuscir\u00e0 solo a sviarlo verso l'accusa di copernicanesimo. Risulta quindi chiaro che il ruolo di Grassi nella vita del Galilei non \u00e8 di secondo piano e che, anzi, gli attriti con il gesuita savonese sono causa diretta delle vicende giudiziarie di Galilei. Anche se ai giorni nostri l'accusa di atomismo pu\u00f2 sembrare per l'epoca meno grave di quella di copernicanesimo, non \u00e8 affatto cos\u00ec: sostenere che le caratteristiche sensitive degli enti fossero legate alla soggettivit\u00e0 degli osservatori ( \"puri nomi\" li definiva Galilei) e non fossero presenti negli enti stessi (come loro \"primi e reali accidenti\") poteva significare che il permanere del sapore, dell'odore e del colore nel pane e nel vino mutati nel corpo e nel sangue di Cristo \"non fosse\" il risultato del miracolo divino della transustanziazione, che \u00e8 tale proprio perch\u00e9 il pane e il vino, conservando il loro sapore, odore e colore, sono realmente mutati nel corpo e nel sangue di Cristo.\nDopo il processo di Galilei tutti gli intransigenti vengono allontanati da Roma. Anche Grassi quindi torner\u00e0 a Savona e poi a Genova per costruire il Collegio Nuovo in via Balbi.\nA Orazio Grassi \u00e8 dedicato il Liceo Scientifico di Savona."}
{"id": "1531840", "revid": "110157", "url": "https://it.wikipedia.org/wiki?curid=1531840", "title": "Provincia di Es-Semara", "text": "La provincia di Smara (o Es Semara) \u00e8 una delle province del Marocco, parte della Regione di La\u00e2youne-Sakia El Hamra.\nGeografia antropica.\nSuddivisioni amministrative.\nLa provincia di Smara conta 1 municipalit\u00e0 e 5 comuni:"}
{"id": "1531850", "revid": "80598", "url": "https://it.wikipedia.org/wiki?curid=1531850", "title": "Big Mama Thornton", "text": "Biografia.\nI primi anni.\nWillia Mae Thornton nacque a Montgomery, Alabama, ed era figlia di un predicatore e di una cantante di chiesa. Seguendo le orme della madre, inizi\u00f2 sin da piccola a cantare nei cori in chiesa. All'et\u00e0 di quattordici anni, dopo la morte della madre, lasci\u00f2 casa e si trasfer\u00ec ad Atlanta, Georgia, dove si un\u00ec agli Hot Harlem Review di Sammy Green con i quali si impegn\u00f2 in una lunga tourn\u00e9e attraverso il Sud degli Stati Uniti. Durante questo periodo pot\u00e9 migliorare la sua tecnica vocale e musicale ed impar\u00f2 da autodidatta a suonare la batteria e l'armonica che spesso utilizzava durante i concerti.\nIl successo.\nNel 1948 decise di stabilirsi a Houston dove due anni pi\u00f9 tardi effettu\u00f2 la sua prima registrazione sotto il nome di \"Harlem Stars\". Nel 1951 ottenne un contratto con la Peacock Records; si rec\u00f2 a Los Angeles per collaborare con un altro artista dell'etichetta, il trombettista Johnny Otis, con il quale registr\u00f2 pi\u00f9 di 30 pezzi, tra i quali \"Partnership Bues\". Fino ad allora Willia Mae era riuscita a ritagliarsi un importante spazio nella \nscena musicale blues, ma il suo primo vero successo arriv\u00f2 nel 1952 con la canzone \"Hound Dog\", per lei scritta da Jerry Lieber e Mike Stoller, che rimase numero uno nella classifica \"Billboard R&amp;B\" per ben sette settimane. Nel 1956 Hound Dog venne ripresa con ancor maggior successo anche da Elvis Presley.\nTra il 1953 ed il 1954 intraprese tourn\u00e9e con Junior Parker e Johnny Ace mentre il 1956 la vide impegnata con il musicista Gatemouth Brown. \nVerso la fine degli anni cinquanta la sua carriera era in discesa; ritorn\u00f2 in California e si stabil\u00ec a Los Angeles. \nPerse il contratto con la Peacock ma ciononostante continu\u00f2 ad esibirsi in alcuni club di San Francisco. Riconquist\u00f2 fama durante gli anni sessanta partecipando al Monterey Jazz Festival nelle edizioni del 1964 e 1966 e girando l'Europa con l'American Folk Blues Festival. Questo brillante ritorno di scena le permise di ottenere un contratto con l'etichetta Arhoolie per la quale registr\u00f2 gli album \"Big Mama Thornton With The Muddy Waters Blues Band\" (1966) e \"Ball and Chain\" (1968) contenente l'omonima canzone scritta dalla Thornton che gi\u00e0 l'anno precedente Janis Joplin aveva portato al successo cantandola al Monterey Jazz Festival.\nDurante gli anni settanta pubblic\u00f2 altri album tra i quali \"Jail\" del 1975 registrato durante le sue performance dal vivo nei carceri di Monroe State Prison a Washington e di Washington and Oregon State Reformatory nell'Oregon.\nUltimo periodo.\nDurante gli anni ottanta, nonostante le sue condizioni di salute non fossero molto buone anche a causa del suo alcolismo, continu\u00f2 ad esibirsi in vari club della West Coast.\nMor\u00ec nel 1984 nella sua casa di Los Angeles per un infarto. Il funerale venne gestito da Johnny Otis e fu sepolta all'Inglewood Park Cemetery."}
{"id": "1531851", "revid": "5456", "url": "https://it.wikipedia.org/wiki?curid=1531851", "title": "Campionati mondiali di atletica leggera 1983", "text": ""}
{"id": "1531853", "revid": "256896", "url": "https://it.wikipedia.org/wiki?curid=1531853", "title": "Provincia di Semara", "text": ""}
{"id": "1531855", "revid": "93556", "url": "https://it.wikipedia.org/wiki?curid=1531855", "title": "Claudine Gu\u00e9rin de Tencin", "text": "Biografia.\nUn'amazzone in un mondo di uomini.\nNacque a Grenoble in una famiglia di piccola e recente nobilt\u00e0: il suo quadrisavolo, Pierre Gu\u00e9rin, era stato un venditore ambulante, poi fece l'orefice a Romans; il suo trisavolo, Antoine Gu\u00e9rin, giudice a Romans, fu fatto nobile nell'ottobre 1585 da Enrico III per aver protetto la citt\u00e0 durante le guerre di religione (le lettere reali furono registrate in Parlamento il 21 marzo 1586); il padre, Antoine Gu\u00e9rin, signore di Tencin, divenne consigliere del Parlamento e poi primo presidente del Senato di Chamb\u00e9ry. La madre, Louise de Buff\u00e9vent, proveniva da una famiglia della provincia di Vienne e vantava un antenato, Antoine de Buff\u00e9vent, che aveva seguito san Luigi alle crociate.\nSeconda di cinque figli, secondo il costume dell'epoca fu collocata a otto anni nel vicino monastero reale di Montfleury, una ricca abbazia nella quale la regola di san Domenico era ormai notevolmente attenuata. La vita monacale le ripugnava e solo per costrizione prese i voti il 25 novembre 1698 protestando tuttavia, gi\u00e0 il giorno dopo e, secondo tutte le regole, davanti a un notaio, per il sopruso di cui ella era stata vittima. Protesta che \"suor Augustine\" rinnover\u00e0 pi\u00f9 volte ancora negli anni finch\u00e9, dopo la morte del padre nel 1705 e vinte le resistenze e l'ipocrisia della madre, pot\u00e9 lasciare Montfleury nel 1708 per trovare rifugio, l'anno dopo, curiosamente in un altro convento, quello di Sainte-Claire ad Annonay, la cui badessa, Madame de Vivarais, era sorella di un suo cognato, Charles-Augustin de Ferriol d'Argental.\nLasciare la vita monacale ed essere accolta in un convento appare strano oggi come lo fu allora: le malelingue sostennero che Claudine vi trov\u00f2 un rifugio ideale per partorire due gemelli il cui padre sarebbe stato Arthur Dillon, luogotenente generale del maresciallo de M\u00e9davy. Ma erano calunnie: cos\u00ec almeno stabil\u00ec l'inchiesta che riconobbe la sua innocenza sciogliendola dai voti religiosi il 5 novembre 1712 e riconoscendo la violenza subita nel momento di prendere il velo.\nUn figlio segreto e un cardinale per amante.\nClaudine non attese la sua riduzione allo stato laicale per far ritorno a Parigi, accompagnata da Madame de Vivarais, gi\u00e0 alla fine del 1711. Si stabil\u00ec nel convento di Saint-Chaumont e poi, per motivi di salute, in quello delle domenicane della Croix. Annullati i voti, fin\u00ec per abitare con la sorella, la contessa d'Argental che ospitava gi\u00e0 la celebre Charlotte A\u00efss\u00e9. Qui, negli anni che seguirono, seppe conquistare gli ospiti del salotto della sorella con la vivacit\u00e0 del suo spirito, l'umorismo e la capacit\u00e0 di adattamento, sorprendente in chi, come lei, aveva cos\u00ec poca esperienza della mondanit\u00e0.\nRecuper\u00f2 ugualmente il tempo perduto, dal momento che nel giugno 1717, rimasta incinta di due mesi a seguito della relazione con il bel luogotenente d'artiglieria Louis-Camus Destouches, e non desiderando che la notizia si divulgasse, si trasfer\u00ec discretamente, con l'aiuto del fratello, in un appartamento di via Saint-Honor\u00e9, sotto il convento della Conception, di fronte a quello dell'Assomption. Qui nacque un figlio \u2013 il futuro, celebre d'Alembert \u2013 abbandonato il giorno dopo, non si sa se spontaneamente o per forza, il 17 novembre 1717, dinanzi alla chiesa parigina di Saint-Jean-le-Rond. Non ci fu matrimonio per l'opposizione della famiglia dell'ufficiale che tuttavia si preoccup\u00f2 poi di far educare il bambino, allevato dalla nutrice madame Rousseau, mentre Claudine lo vedr\u00e0 una volta sola, e quasi di sfuggita, nel 1724.\nClaudine, custodito con cura il segreto della sua maternit\u00e0, pot\u00e9 aprire il suo salotto che ella, fino al 1733, consacr\u00f2 essenzialmente alla politica. Da quel momento, il suo scopo sembr\u00f2 quello di sfidare gli uomini sul loro stesso terreno, forse desiderando di prendersi una rivalsa per i ventidue anni passati forzatamente in convento.\nDivenuta, a dire di Saint-Simon, pubblica amante del primo ministro, il cardinale Guillaume Dubois, cominci\u00f2 con l'aiuto di quest'ultimo a favorire la carriera ecclesiastica e politica del fratello Pierre (1679-1758), uomo senza carattere, per il quale ella fece officio di spirito virile; in cambio, ricompens\u00f2 l'amante cardinale divenendo per lui una preziosa fonte d'informazioni politiche, servendosi di quei suoi amici che avevano accesso alle alte sfere del potere.\nIl denaro occup\u00f2 un posto fondamentale nella vita di Madame de Tencin, che utilizz\u00f2 molti mezzi per arricchirsi: il 28 novembre 1719 apr\u00ec un banco di sconto in via Quincampoix e cre\u00f2 una societ\u00e0 in accomandita allo scopo di speculare sulle azioni, riuscendo a triplicare il suo capitale iniziale \u2013 pi\u00f9 di cinque milioni di euro attuali \u2013 con il beneficio dei consigli del finanziere John Law e del proprio amante Guillaume Dubois. Non esit\u00f2 nemmeno a mettersi in combutta con loschi finanzieri, come dimostra la sua corrispondenza; ma, come scrive il Masson, diede la caccia all'oro per poterla dare al potere e raggiunse entrambi nell'interesse di quel suo mediocre fratello nel quale aveva posto le sue ambiziose speranze. Volle dominare, ma per procura, a causa dell'ingiustizia del tempo che metteva le donne in un ruolo di \u00abanimale domestico\u00bb: fu quella la volont\u00e0 della \u00abbella e scellerata canonica Tencin\u00bb, secondo l'espressione di Diderot. E per ottenere lo scopo, si finse bigotta, lei che lo era cos\u00ec poco.\nUn fratello cardinale molto amato.\nPrese infatti le parti del fratello vescovo nella disputa che lo oppose, nel Concilio d'Embrun (1727), al vecchio vescovo giansenista di Senez, Jean Soanen: nell'occasione Madame de Tencin trasform\u00f2 il suo salotto in un centro di agitazione ultramontano. Cos\u00ec, ogni mezzo fu impiegato nella difesa del fratello e di Roma: Fontenelle e Houdar de la Motte dovettero comporre la gran parte dei discorsi del vescovo Tencin e lei stessa diffondeva ogni settimana bollettini tendenziosi sui lavori del Concilio, che alla fine condann\u00f2 Soanen. Per\u00f2 Madame non ottenne vantaggi: il cardinale Fleury, stanco di doverla far sorvegliare giorno e notte, si risolse il 1\u00ba giugno 1730 a esiliarla, per il bene dello Stato, il pi\u00f9 lontano possibile da Parigi. Vi pot\u00e9 tuttavia ritornare dopo quattro mesi passati ad Ablon, in casa della sorella.\nIn realt\u00e0 ella, dopo il ritorno dall'esilio nel 1730 mise la sordina ai suoi intrighi religiosi, politici e finanziari, ma non cess\u00f2 di occuparsene. Il suo maggior progetto era di fare del fratello un cardinale, ma per ottenere lo scopo occorreva l'assenso del re. Non potendo contattare direttamente Luigi XV \u2013 che non stima affatto, scrivendo di lui che \u00abci\u00f2 che succede nel suo regno sembra non interessarlo\u00bb - lo far\u00e0 indirettamente, attraverso le migliori intermediarie, le sue amanti che dovranno innalzare al cielo le lodi al fratello tanto amato. Cos\u00ec, grazie all'aiuto della duchessa de Ch\u00e2teauroux, Pierre Gu\u00e9rin de Tencin diviene cardinale arcivescovo di Lione nel 1740 e ministro di Stato due anni dopo. Madame de Tencin si trova ora al massimo del prestigio e arriva poco a poco a far dimenticare quel che i suoi inizi ebbero di scandaloso, procurandosi amicizie celebri ed edificanti, come quella del papa Benedetto XIV.\nLa frequentazione dei diplomatici Lord Bolingbroke e Matthew Prior l'avrebbe introdotta nei risvolti della politica estera mentre quella di consiglieri del Parlamento, come Charles-Joseph de La Fresnaye (nome che ricorda quello di un detestabile personaggio dei \"Malheurs de l'amour\"), un banchiere legato alla Curia romana e avvocato del Gran Consiglio, fu utile a lei e al fratello nelle speculazioni finanziarie. Dovette per\u00f2 abbandonare questo spiacevole amante che, uso al gioco d'azzardo e all'aggiotaggio, non riusciva pi\u00f9 a restituirle i vari prestiti che Claudine gli aveva concesso, e oltretutto si permetteva di spargere calunnie sul suo conto. Ancora una volta, Madame de Tencin manc\u00f2 di prudenza: La Fresnaye, perduti gran parte dei propri beni, ebbe il cattivo gusto di suicidarsi nell'anticamera del salotto di Claudine, il 6 aprile 1726, lasciando scritto nel testamento di considerarla responsabile della sua morte. Quest'episodio le cost\u00f2 tre mesi di Bastiglia, dove ebbe per vicino di cella il detestato Voltaire, uscendone comunque legalmente arricchita delle ultime spoglie dell'antico amante.\nUn salotto di prestigio.\nIntanto riservava il suo tempo migliore al salotto letterario. I maggiori scrittori dell'epoca, raccolti dal salotto della marchesa de Lambert nel 1733, vi si affollarono. Vi si vide, tra gli altri, Fontenelle, l'amico di sempre, Pierre de Marivaux, che dovette a lei il suo seggio all'Acad\u00e9mie (1742) e il ristoro costante delle sue finanze, l'abate Pr\u00e9vost, Duclos e pi\u00f9 tardi Marmontel, Helv\u00e9tius, Marie-Th\u00e9r\u00e8se Geoffrin e Montesquieu, il suo \u00abpiccolo Romano\u00bb, ch'ella aiuter\u00e0 nella pubblicazione del \"De l'esprit des lois\" (1749), dopo la pessima edizione ginevrina del 1748.\nScrittori \u2013 non per\u00f2 Voltaire, che la Tencin detestava e chiamava \u00abil geometra\u00bb \u2013 scienziati, diplomatici, finanzieri, magistrati ed ecclesiastici, di diversa nazionalit\u00e0, diedero lustro al suo salotto anche fuori dei confini della Francia. Il marted\u00ec, riservato alla letteratura, in un'atmosfera di grande famigliarit\u00e0, i suoi amici scrittori \u2013 da lei chiamati affettuosamente \u00abmes b\u00eates\u00bb \u2013 presentavano le loro ultime produzioni o assistevano alla lettura di opere di giovani esordienti; spesso si abbandonavano al piacere della conversazione e al loro argomento preferito, la metafisica del sentimento. Secondo Delandine, sarebbero stati loro a far tornare di moda quei problemi di casistica sentimentale che, per la loro stessa astrazione, permettono le opinioni pi\u00f9 sottili e paradossali. Del resto, nessuno pi\u00f9 della padrona di casa eccelleva in questo genere di spirito, amando soprattutto le massime e le frasi sentenziose di cui ha disseminato i suoi romanzi che danno sovente l'impressione di essere il prolungamento romanzato di reali conversazioni salottiere; cos\u00ec, nei \"Malheurs de l'amour\" (Disgrazie dell'amore), si legge \u00abQuando non si analizzano i propri sentimenti, non ci si d\u00e0 il tormento di combatterli\u00bb, o \u00abIl cuore ci procura tutti gli errori di cui abbiamo bisogno\u00bb oppure \u00abNon si dice mai chiaramente che non siamo amati\u00bb o anche \u00abLa verit\u00e0 sta quasi alla pari con l'innocenza\u00bb.\nGli ultimi anni.\nLa fortuna \u00e8 notoriamente capricciosa: infatti, dopo la morte del cardinale Fleury (1743) e della duchessa de Ch\u00e2teauroux nel 1744, Alexandrine perse ogni influenza a corte. Jean Sareil ci informa che da allora il suo nome scomparve a poco a poco dall'attualit\u00e0 politica e dai circoli letterari. \u00c8 una donna delusa - non era riuscita, alla morte di Fleury, a far nominare primo ministro il fratello, - quella che torna alla sua m\u00e9nagerie, il \"serraglio\", come chiama il suo salotto, ma senza trascurare i suoi affari, come mostra il fatto che non esit\u00f2 - a forza di processi - a rovinare due orfani pur di aggiudicarsi la baron\u00eca dell'Ile de R\u00e9. Ma la sua energia \u00e8 affievolita dalla salute precaria e dall'obesit\u00e0, non esce pi\u00f9 dal suo appartamento al numero 75 di rue Vivienne. Nel 1746 \u00e8 afflitta da una seria malattia di fegato, la vista indebolita la obbliga a dettare i suoi scritti.\nIn queste condizioni conclude l'ultimo romanzo, \"Les Malheurs de l'amour\", pubblicato nel 1747, che mette in scena il personaggio della vecchia Pauline, in ritiro nell'abbazia Saint-Antoine la quale, perduto l'amato, decide di prendere la penna per evadere da una realt\u00e0 divenuta sgradevole. Vi \u00e8 naturalmente molto di autobiografico nel personaggio: una Claudine amareggiata per aver sacrificato invano i suoi sentimenti sull'altare del potere e che ora si ritrova sola, a parte un ultimo gruppetto di amici fedeli: Marivaux, Fontenelle, il suo dottore ed erede Jean Astruc, che ancora le rende visita.\nCerto, Madame de Tencin non \u00e8 proprio come Pauline, donna timida e sensibile, fu segnata dall'autorit\u00e0 paterna e dall'ipocrisia della madre, e volle vendicarsi dell'insensibile leggerezza degli uomini facendo appello alle sue doti intellettuali. Ma forse rimpianse in vecchiaia di non aver scelto la strada del cuore nella quale invece indirizza la sua eroina e allora \"Les Malheurs de l'amour\" pu\u00f2 essere giudicato non soltanto un romanzo di memorie sentimentale e ottimista ma anche, in controluce, il romanzo dello scacco della sua vita.\n\u00abPossa ella essere in cielo, parlava con tanta considerazione della Nostra modesta persona\u00bb scriveva papa Benedetto XIV alla notizia della morte di Madame de Tencin. La vendetta popolare le riserv\u00f2 invece un altro tipo di elogi:\nIl sentimento sottomesso alla ragione.\nAl gusto smodato di Madame de Tencin per il potere, occorre associare, diversamente dalle sue eroine, quello pronunciato per la galanteria. In effetti, se alla fine della sua vita, seppe forgiarsi un'immagine di rispettabilit\u00e0, facendosi passare per una \"Madre della Chiesa\", a lungo riemp\u00ec le cronache scandalistiche dell'epoca con le sue avventure galanti nella grande societ\u00e0 parigina. \u00abIntrigante\u00bb (l'epiteto si trova nel maresciallo de Villars e in Madame de Genlis) abituata a fare ogni possibile uso del suo corpo e del suo spirito pur di raggiungere i suoi scopi opinione condivisa da Saint-Simon, le furono attribuiti una quantit\u00e0 di amanti che, essendo cos\u00ec numerosi, contemporanei fra loro e noti a tutti che non sempre sono stati creduti tali e in parte furono piuttosto considerati semplici amici.\nOccorre aggiungere importanti politici, come il Reggente Philippe d'Orl\u00e9ans, presso il quale peror\u00f2 la causa del fratello, qualificato dall'Orl\u00e9ans con parole assai dure \u2013 \u00abnon ama che le puttane che parlano d'affari tra due lenzuola\u00bb), poi, com'\u00e8 noto, il cardinale Dubois, e ancora il luogotenente di polizia d'Argenson, sotto la protezione del quale ella pot\u00e9 aggiotare in tutta tranquillit\u00e0, e poi il figlio di costui, Marc-Pierre che eredit\u00f2 la carica e persino... l'amante del padre, oltre al conte de Hoym, al suo medico Astruc e al duca de Richelieu, che rappresent\u00f2 la carta migliore che ella potesse giocare a Corte. La lista dei cronisti dell'epoca sarebbe ancora molto lunga ma \u00e8 bene diffidarne, perch\u00e9 la calunnia l'ha certamente esagerata.\nSembra dunque che amare, per lei, significasse amare il potere: la maggior parte delle sue amicizie, soprattutto quelle galanti, sembrano succedersi nel \u00absilenzio del cuore\u00bb ma anche dei sensi; avere un amico, per lei, significava prendere partito e, avere un amante, progettare un piano: tutto in lei era volont\u00e0, ogni suo desiderio tendeva imperiosamente alla sua realizzazione e i moti del suo spirito sembravano esaltarsi nello sforzo volto a darle soddisfazione.\nMadame non esit\u00f2, del resto, a confessare un certo suo arrivismo, come dimostra, per esempio, il passo di questa sua lettera:\nOccorre tuttavia essere prudenti: in realt\u00e0, di lei non si conoscono che le relazioni pubbliche, che avevano gli affari come obbiettivo, ma niente traspare, nella sua corrispondenza, della sua vita privata. Possibile che non abbia avuto un vero amore disinteressato, come la gran parte delle eroine dei suoi romanzi? Perch\u00e9 non Jean Astruc, il suo medico, che eredit\u00f2 i suoi beni, o il duca de Richelieu? Dopotutto arriv\u00f2 a scrivergli:\nLodi e critiche.\nSe non si trova quasi nessuno che, nel Settecento, abbia criticato le sue opere o il suo salotto letterario, generale fu invece l'indignazione suscitata dai suoi intrighi sentimentali, affaristici, religiosi e politici. Saint-Simon, come la maggior parte dei memorialisti dell'epoca, non manca mai di fustigarla nelle sue \"M\u00e9moires\" e nelle \"Annotations au journal du marquis de Dangeau\", seguito dalla nota M.lle Charlotte A\u00efss\u00e9 \u2013 il cui nome evoca quello di M.lle d'Essei, personaggio dei \"Malheurs de l'amour\" \u2013 la quale, nella sua corrispondenza, non si trattiene dal metterla pi\u00f9 volte in cattiva luce. Dopo la sua morte, alla fine del secolo, la sua reputazione fu ancora pi\u00f9 abbassata: \u00abfu coinvolta nella riprovazione sistematica cui fu soggetta la societ\u00e0 della quale aveva fatto parte [ [...] ] era l'epoca delle scoperte delle \"M\u00e9moires secrets\", della rivelazione delle corrispondenze clandestine. Tutta la corruzione di un'epoca s'incarn\u00f2 in Madame de Tencin\u00bb.\nAl contrario, molto pochi furono coloro che la lodarono: vi furono un Piron ad apprezzarla sistematicamente, poi un anonimo che, sotto il nome di \"Solitaire des Pyr\u00e9n\u00e9es\", descrive nel 1786 sul \"Journal de Paris\" le attrattive del suo salotto, e soprattutto Marivaux il quale, ne \"La vita di Marianne\", ci d\u00e0 un ritratto lusinghiero di Madame de Tencin, o piuttosto di Madame Dorsin, nome sotto il quale egli ha voluto rendere omaggio a Claudine:\nUn tal ritratto era un'eccezione tra gli scrittori dell'epoca che conoscendo la signora e i suoi intrighi, preferivano essere discreti nei suoi confronti \u2013 \u00e8 il caso di un Fontenelle, d'un Montesquieu o d'una Madame du Deffand \u2013 oppure, altri, come Marmontel, si mantenevano strettamente neutrali rispetto alle voci che circolavano su di lei e che essi non potevano non conoscere.\n\u00c8 allora probabile che la persona di Madame de Tencin valesse pi\u00f9 della sua reputazione. Essendo una donna in vista, non poteva non essere nel mirino delle invidie e delle calunnie, verso le quali ella ostent\u00f2 sempre indifferenza, non curandosi di smentirle, limitandosi a comportarsi come meglio credeva e lasciando giudicare gli altri. Occorre aggiungere che il suo stesso attivismo irritava la \u00abbuona societ\u00e0\u00bb: nello statuto giuridico dell'Ancien R\u00e9gime la donna \u00e8 una serva, consistendo il suo ruolo sociale nell'obbedienza, prima al padre e poi, nella nuova famiglia, al marito. Claudine non accett\u00f2 di relegarsi in un tale ruolo passivo, consapevole della propria cultura e del proprio spirito che, come sottolinea Marivaux nei suoi \"\u00c9trennes aux Dames\", aveva \u00abtutta la forza di quello di un uomo\u00bb. L'aspetto maschile del suo carattere era talmente predominante che la Tencin fu richiamata all'ordine dal cardinale Fleury con parole di questo tenore:\nLa scrittrice.\nMolti lettori si sono chiesti come una donna con il carattere di Madame de Tencin abbia potuto concepire romanzi colmi di sensibilit\u00e0, ove si esprimono anime tenere e delicate e invano vi si trova una donna cinica e sfrontata del tipo di Claudine. Ma realmente questi romanzi fanno l'apologia della virt\u00f9, consacrando eroine dolci e sottomesse e valorizzando la forza del sentimento sulle ragioni dell'intelletto? In realt\u00e0, in quei romanzi si trova la trasposizione di eventi importanti della vita della Tencin, si esprimono certi audaci tratti del suo carattere, si sviluppano tesi esaltanti certi suoi valori del tutto contrari al conformismo dell'epoca. Tolta la vernice classicista, l'esame dell'universo morale dei suoi romanzi prova che la distanza tra l'opera e la scrittrice \u00e8 apparente: Madame de Tencin vi appare tutta intera, non gi\u00e0 incarnata in questo o quel personaggio, ma come parcellizzata in ciascuno di essi.\nMadame de Tencin non ha mai spiegato le ragioni che la spinsero a scrivere i suoi romanzi. Secondo Delandine volle mettersi al livello dei letterati del suo tempo e insieme avere l'occasione di evadere dalle tempeste quotidiane e confidare ai suoi amici lontani, indirettamente, con i suoi scritti, le proprie speranze e i propri timori.\nD'altra parte, Claudine pubblic\u00f2 le sue opere in forma anonima, ritenendo che non fosse consono a una signora di livello - come avvenne nel caso alla marchesa de Lambert, che si consider\u00f2 disonorata quando vide stampati i suoi \"Avis d'une m\u00e8re \u00e0 sa fille\" \u2013 abbassarsi a scrivere romanzi, a meno che ci\u00f2 non fosse per evitare di fornire armi polemiche ai suoi nemici. In ogni caso, questa specie di segreti non si conservano a lungo: gi\u00e0 l'abate Raynal scriveva nel 1749 a un corrispondente straniero di attribuire alla Tencin \u00abtre opere piene di piacevolezze, di delicatezze e di sentimenti\u00bb. Anche i frequentatori del suo salotto, godendo della sua confidenza, non potevano essere all'oscuro della sua passione letteraria e cos\u00ec una poesia di Piron, \"Danchet aux Champs-Elys\u00e9es\", in termini nemmeno velati, lascia intendere l'identit\u00e0 dell'autrice delle \"Malheurs de l'amour\", rivolgendosi a lei in questi termini:\nCos\u00ec, per trent'anni dalla prima pubblicazione (1735) le sue opere rimasero anonime e le supposizioni sul nome dell'autore s'indirizzarono curiosamente verso la cerchia familiare, ai nipoti d'Argental e Pont-de-Veyle; forse fu lei stessa a favorire queste attribuzioni, quasi non volesse separarsi del tutto dalle sue creazioni, anche se l'opinione da lei nutrita sui nipoti era poco lusinghiera, specialmente sul d'Argental, definito in una lettera del 1743 al duca de Richelieu, \u00abuna pappa molle, incapace di occuparsi di qualunque cosa seria, capace solo di sciocchezze e banalit\u00e0\u00bb. Quanto \u00e0 Pont-de-Veyle, autore di commedie del tipo \"Le Complaisant\" (1733) o \"Le Fat puni\" (1738), \u00e8 lontanissimo per stile e contenuto ai romanzi che gli si volevano attribuire.\nA quest'ultimo attribuiva le \"Malheurs\" Voltaire in un biglietto scritto in italiano a Madame Denis:\nFinalmente, nel 1767 apparve il primo scritto che rivelava l'identit\u00e0 reale dell'autore dei tre romanzi: l'abate de Guasco, in una nota della sua edizione delle \"Lettere familiari del presidente de Montesquieu\", scrive che suo fratello, il conte Octavien de Guasco, aveva chiesto nel 1742 a Montesquieu se Madame de Tencin fosse stata l'autrice delle opere che alcuni le attribuivano e si vide rispondere che egli aveva promesso alla sua amica di non rivelare mai questo segreto, ma che l'avrebbe ammesso solo dopo la morte di Claudine. E cos\u00ec fu:\nLa sua opinione fece scuola: da allora, il nome di Claudine de Tencin figur\u00f2 regolarmente nelle storie letterarie e nei dizionari dell'epoca. Verso il 1780, la maggioranza del pubblico e della critica \u2013 con la notevole eccezione dell'abate de Laporte nella sua \"Histoire litt\u00e9raire des femmes fran\u00e7oises\" (1769) \u2013 era ormai convinta che ella fosse stata l'unica autrice dei romanzi e la prima edizione delle sue opere complete, nel 1786, vide apparire per la prima volta il suo nome in testa ai titoli. Dopo la notevole opera di Pierre-Maurice Masson (del 1909, riveduta nel 1910), consacrata alla vita e all'opera della Tencin, nessuno pi\u00f9 pensa seriamente a sottrarle la gloria che le spetta.\nLe \"M\u00e9moires\".\nClaudine esord\u00ec anonimamente nel 1735, presso l'editore parigino N\u00e9aulme, con il breve romanzo, le \"M\u00e9moires du comte de Comminge\" (Memorie del conte de Comminge), ottenendo un successo immediato e il libro ebbe una seconda edizione l'anno seguente. Critica e pubblico furono unanimi nell'apprezzare le qualit\u00e0 letterarie dell'opera. Pr\u00e9vost, in \"le Pour et Contre\", loda la vivacit\u00e0, l'eleganza e la purezza dello stile, mentre il critico svizzero La Harpe, nel \"Lyc\u00e9e ou cours de litt\u00e9rature ancienne et moderne\" del 1799, lo considera il pendant de \"La principessa di Cl\u00e8ves\". Il romanzo fu tradotto in inglese nel 1746, in italiano nel 1754 e in spagnolo nel 1828 e ispir\u00f2 a Claude-Joseph Dorat la sua \"Lettre du comte de Comminge \u00e0 sa m\u00e8re\", e a Madame de Gomez la novella \"Les Amants clo\u00eetr\u00e9s\".\nFu adattato anche al teatro: Baculard d'Arnaud ne trasse ispirazione per il suo dramma \"Les Amants malheureux\", del 1764. Le \"M\u00e9moires\" furono costantemente riedite in Francia fino all'inizio del Novecento e, dopo un periodo di eclissi, sono state riproposte nella seconda met\u00e0 del secolo.\n\"Le Si\u00e8ge de Calais\".\nQuattro anni dopo, nel 1739, a Parigi comparve, ancora anonimo, il secondo romanzo di Madame de Tencin, \"Le Si\u00e8ge de Calais, nouvelle historique\", (\"L'assedio di Calais\", novella storica), che \u00e8 dedicato a uno sconosciuto M.:\nSono due volumi composti di pi\u00f9 episodi indipendenti fra loro, che sollevarono un consenso generale e furono paragonati ancora al capolavoro di Madame de La Fayette, \"La principessa di Cl\u00e8ves\": paragone in realt\u00e0 azzardato, perch\u00e9, se lo stile \u00e8 notevole, meno felice \u00e8 il trattamento dei personaggi.\nGrazie a questi due romanzi, il nome di Madame de Tencin sopravvisse letterariamente fino al XIX secolo; ma ella \u00e8 autrice di altre due opere, \"Les Malheurs de l'amour\" (1747), vera perla della letteratura settecentesca, e degli incompiuti \"Anecdotes de la cour et du r\u00e8gne d'\u00c9douard II, roi d'Angleterre\".\nGli \"Anectodes\".\nGli \"Aneddoti\" furono pubblicati postumi nel 1776, dall'editore parigino Pissot, con approvazione e privilegio reale. Claudine scrisse le due prime parti, mentre il resto \u00e8 di mano di Madame de Beaumont - autrice delle famose \"Lettres du marquis de Rozelle\" - che decise di completare l'opera lasciata incompiuta venticinque anni dopo la morte di Madame de Tencin, segno, questo, che ella godeva ancora di grande stima letteraria. Tuttavia l'opera pass\u00f2 quasi inosservata: fu riedita solo otto volte, e sempre nelle opere complete della Tencin, mentre le sole \"M\u00e9moires du comte de Comminge\" vantano una quarantina di riedizioni. La critica non se ne occup\u00f2 e l'insuccesso \u00e8 certamente dovuto alla struttura barocca del libro, fatta di episodi isolati e incastrati artificialmente nell'insieme di una narrazione che conosce sviluppi poco credibili. Vi \u00e8 chi ritiene che il romanzo fosse un'opera giovanile di Madame de Tencin che lei stessa, insoddisfatta, abbia abbandonato.\nMadame de Tencin avrebbe anche scritto intorno al 1720 una \"Chronique scandaleuse du genre humain\", un riassunto di episodi scandalosi avvenuti nella storia - ma di tale opera non vi \u00e8 traccia - e una \"Histoire d'une religieuse \u00e9crite par elle-m\u00eame\", breve racconto pubblicato nel maggio 1786 a Parigi e attribuito dall'editore a Madame de Tencin. Non esiste alcuna prova, tuttavia, che Claudine possa esserne l'autrice e del resto il critico Franco Piva l'attribuisce a Jean-Fran\u00e7ois de Bastide.\n\"Les Malheurs de l'amour\".\nDopo otto anni di silenzio letterario, Madame de Tencin, in cattive condizioni di salute tanto da non lasciare quasi pi\u00f9 il suo appartamento di rue Vivienne, pubblic\u00f2, sempre in modo anonimo, il suo terzo romanzo \"Les Malheurs de l'amour\" (1747). L'edizione originale di questo romanzo, memorialistico e sentimentale, \u00e8 in due volumi pubblicati a Parigi senza privilegio. Sotto il titolo appare l'epigrafe \"Insano nemo in amore sapit\", tratta dal II libro dall'elegia XIV di Properzio, che in realt\u00e0 \u00e8 \"Insano nemo in amore videt\". Sotto l'epigrafe compare una vignetta che illustra il verso di Properzio, rappresentando la supremazia dell'amore sulla ragione.\nLa lettera di dedica, indirizzata a un M***, recita\nsimile a quella che si trova nel \"Si\u00e8ge de Calais\". Il romanzo ebbe grande successo appena pubblicato, tanto da rendere necessaria una nuova edizione in quello stesso anno; fu apprezzato anche a Versailles. Daniel Mornet, nel suo articolo \"Les Enseignements des biblioth\u00e8ques priv\u00e9es (1750-1780)\", ci informa che esso parte fino al 1760, con le \"Lettres d'une P\u00e9ruvienne\", dei nove romanzi pi\u00f9 letti in Francia. Ma la sua fama pass\u00f2 all'estero: dagli anni cinquanta fu tradotto in inglese e ispir\u00f2 miss Frances Chamberlaine Sheridan nelle sue \"Memoirs of Miss Sidney Bidulph, extracted from her own Journal\" (1761). Jean-Rodolphe Sinner de Ballaigue l'adatter\u00e0 nel 1775 per il teatro. Durante il periodo rivoluzionario ebbe una nuova voga e fu riedito, ma con altro titolo: \"Louise de Valrose ou M\u00e9moires d'une Autrichienne, traduits de l'allemand sur la troisi\u00e8me \u00e9dition\" (1789). Infine, il terzo periodo di auge delle \"Malheurs de l'amour\" si colloca nei primi trenta anni dell'Ottocento, avendo una riedizione ogni cinque anni circa: i classicisti apprezzarono lo stile naturale e il suo buon gusto, mentre la generazione romantica ne godette la malinconia e la passione; dagli anni ottanta cominci\u00f2 rapidamente a declinare, fino a non conoscere pi\u00f9 una sola edizione nel XX secolo.\nIl successo del libro fu dovuto essenzialmente dalla disciplina classicista alla quale si attenne Madame de Tencin. La critica del tempo ne ammir\u00f2 le qualit\u00e0 letterarie, ossia la vivacit\u00e0, l'eleganza e la purezza dello stile: i lettori lo giudicarono semplicemente \u00abun libro scritto bene\u00bb, mentre le lettrici, in particolare, apprezzarono certi episodi molto \u00absovversivi\u00bb per l'epoca, e le rivendicazioni femminili che ne conseguivano.\nIl libro appartiene al genere memorialistico, forma canonica del romanzo francese tra il 1728 e il 1750. Se ne distingue, tuttavia, per il fatto che l'io narrante non mira a dare una versione personale dei fatti storici, ma s'interroga su s\u00e9 stesso e, in particolare, sulla sua vita interiore piuttosto che sulla sua vita pubblica. Non solo: esso \u00e8 uno dei primi romanzi imbastiti sui ricordi di una borghese. Questo cambiamento di prospettiva mirato alla scoperta del proprio essere e alla natura della felicit\u00e0 \u00e8 realizzato ponendo in primo piano l'analisi psicologica: \u00e8 l'io ad essere al centro della scena, e non le avventure, come avviene nel romanzo barocco, sicch\u00e9 la narrazione risulta fusa e omogenea. Gli avvenimenti non sono mai narrati nella forma della terza persona, ma sono descritti attraverso i ricordi della protagonista, Pauline: tutto scorre sotto l'ottica del suo punto di vista, senza che ci\u00f2 le impedisca a volte di dare la parola ad altri personaggi, come a oggettivare i fatti pur mantenendo la narrazione alla prima persona.\nMadame de Tencin non si \u00e8 posta il problema del rapporto tra finzione e realt\u00e0: il dato reale la interessa solo nella misura in cui esso \u00e8 vissuto dall'uomo. Se il suo romanzi, come altri, si carica di realt\u00e0 sociali, \u00e8 solo perch\u00e9 queste le permettono d'interrogarsi sulle possibilit\u00e0 di realizzare se stessa e sulle antinomie della virt\u00f9 e della felicit\u00e0. Cos\u00ec, ne \"Les Malheurs de l'amour\" vi \u00e8 il giusto equilibrio tra immaginazione e osservazione dell'altro, per ottenere dal lettore \u00abl'adesione criticamente lucida a un falso pi\u00f9 vero della verit\u00e0 stessa\u00bb (Henri Coulet). Tuttavia, questo romanzo permette all'irrealt\u00e0 di esplodere in irruzioni incontrollate a favore di un clich\u00e9 romanzesco - il tentativo di rapimento della protagonista, l'apparizione di una coppia di gemelli, i successivi \"qui pro quo\" - e anche, straordinariamente, di auto-parodie che costituiscono una sorta di \"mise en ab\u00eeme\" del romanzo, come \u00e8 mostrato nella seguente risposta di Eug\u00e9nie a Pauline:\noppure:\nL'infatuazione della scrittrice per l'autoanalisi non \u00e8 senza influenza sul trattamento dello spazio, perch\u00e9 implica non solo la massima chiusura spaziale, ma anche l'osservazione dell'unico campo che veramente la interessa: l'io amante. Cos\u00ec il romanzo, secondo il costume dell'epoca, mostra poco: la natura esterna, di campagna, urbana o esotica che sia, \u00e8 semplice decorazione. Ma se Madame de Tencin non ricerca il pittoresco, non elimina nemmeno ogni colore locale. Ella precorre, in qualche modo, le atmosfere \"noir\" che fioriranno alla fine del secolo e vi aggiunge del patetico: cos\u00ec, per esempio\nA questa descrizione, che sembra tratta dai suoi ricordi della Bastiglia, si pu\u00f2 aggiungere un'altra derivante dalla sensibilit\u00e0 esacerbata dell'eroina, che le fa portare uno sguardo nuovo sul mondo circostante:\nI personaggi si muovono dunque in uno strano mondo astratto, chiudendosi a poco a poco negli stessi luoghi chiusi: camere mortuarie, oscuri castelli sorgenti nella campagna, isolate abbazie, conventi e foreste inquietanti, che saranno lo scenario del melodramma ottocentesco. Per Chantal Thomas, una tale rappresentazione del mondo si rivela essere in definitiva \u00abuna metafora dell'amore\u00bb che traduce perfettamente il conflitto latente che esiste tra due amanti. Bisogna infatti parlare di conflitto, perch\u00e9 i loro incontri sono originati da una lotta che a volte si volge contro se stessi - \"tutti i miei sentimenti sono chiusi, non posso permettermi n\u00e9 di odiare n\u00e9 di amare\", confida M.lle d'Essei - contro i propri difetti e contro l'innamorato, dove anche la sofferenza diviene un'arma:\nQuesta lotta, necessaria affinch\u00e9 il vero amore trionfi, evoca i diversi e opprimenti luoghi del romanzo, conferendogli il suo sostenuto tono di astrazione: il metaforico prevale sul letterale. E su questa lotta, o piuttosto su tale serie di casi sentimentali estremi Madame de Tencin concentra tutti i suoi sforzi. Non li risolve da moralista, come farebbe un romanziere a tesi, ma preferisce descriverli e analizzarli con precisione per trovarvi ancora una sfumatura nuova, non ancora avvertita, e se l'accento cade sulla personalit\u00e0 psicologica dei personaggi, questa non \u00e8 analizzata nella sua interezza, ma solo in rapporto alle prove sopportate durante l'esperienza amorosa.\nLa morale del cuore e dell'istinto.\nDal romanzo sentimentale in voga nella prima met\u00e0 del secolo XVIII, Madame de Tencin trae i principali elementi: la narrazione a episodi, l'intreccio pi\u00f9 verosimile che romanzesco, che permetta al lettore d'interrogarsi sulle possibilit\u00e0 di realizzare i propri progetti, una cornice moderna, quasi borghese, il predominio degli stati affettivi e la finezza della psicologia posta in primo piano, poich\u00e9 la verit\u00e0 non si trova pi\u00f9 nei fatti ma piuttosto nell'ordine delle realt\u00e0 morali. I suoi quattro romanzi si distinguono tuttavia per una serie di differenze che attingono tanto la struttura del romanzo che le convenzioni sociali dell'epoca.\nContro tali convenzioni la Tencin mira a emancipare la donna dalle sue tutele sociali e parentali, e da una concezione dominante della \u00abvirt\u00f9\u00bb che la rende sottomessa e ne fa un \u00absecondo sesso\u00bb: mentre la maggior parte dei romanzieri del tempo si contentano di denunciare l'ipocrisia della morale, rappresentando le prove della virt\u00f9 e l'infelicit\u00e0 dell'amore, Madame de Tencin, precedendo il marchese de Sade di almeno quarant'anni, rifiuta la morale del secolo a vantaggio dell'istinto, guida essenziale dell'agire. Esalta una \u00abfilosofia del cuore\u00bb che sfocia nella morale del sentimento, che s'impone alle protagoniste dei suoi romanzi dal contrasto esistente tra l'esistenza infelice votata al rispetto della morale pubblica e quella volta al rispetto delle esigenze del \u00abcuore\u00bb, le sole che permettono di raggiungere l'autentica felicit\u00e0: il realizzarsi dell'essere nell'accettazione dell'amore.\nL'essere umano, scrive Paul van Tieghem, non vive\nLa morale naturale proposta da Madame de Tencin si approssima a quella degli autori della seconda met\u00e0 del Settecento, che reagivano contro il culto della ragione che doveva governare la volont\u00e0, l'ideale del classicismo, e privilegiavano i diritti del sentimento e della passione. Questa non \u00e8 pi\u00f9 considerata una debolezza ma un privilegio delle anime sensibili, titolo sufficiente a giustificare una condotta contraria alle tradizioni e alle leggi. Si approssima, tuttavia, e non s'identifica, perch\u00e9 per la maggior parte di questi autori, la passione ripiega quando viene a conflitto con la vecchia morale, come mostra la \"Nouvelle H\u00e9lo\u00efse\", la Bibbia del sentimento del secolo. La morale della Tencin \u00e8 pi\u00f9 vicina all'idea romantica per la quale amare con furore e disperazione \u00e8 il sommo della felicit\u00e0, l'amore \u00e8 il dono totale di s\u00e9, \u00e8 l'ardore del sacrificio. Madame de Tencin si sforza, attraverso le sue storie d'amore, di farci comprendere che per essere felici bisogna rischiare di amare, malgrado gli ostacoli che non mancheranno di presentarsi.\nD'altra parte, nei romanzi della Tencin, le protagoniste finiscono sempre col perdere l'oggetto amato, ma non \u00e8 l'amore - che permette all'amante di realizzars se stesso - responsabile della sua infelicit\u00e0. La sconfitta delle ambizioni sentimentali ha pi\u00f9 cause: una societ\u00e0 scettica sulle priorit\u00e0 del cuore, l'amor proprio delle eroine, la leggerezza dell'amato. Non basta allora osare amare, ma \u00e8 necessario difendere l'amore contro tutto ci\u00f2 che lo minaccia.\nL'epistolario.\nNelle lettere, Madame de Tencin appare a tutto tondo: vivace, maliziosa, caustica, anche cattiva, ed esprime giudizi con un'acutezza quale si esprime, per esempio, a proposito del ministro Maurepas:\nSecondo lei, con tali servitori della Francia, \u00aba meno che Dio non ci metta le mani, \u00e8 impossibile che lo Stato non vada a gambe all'aria\u00bb. I ministri hanno \u00abpi\u00f9 potere oggi che sotto Luigi XIV e governano in modo dispotico [...] mentre gli affari di Stato dovrebbero occupare, se possibile, 48 ore al giorno, le teste migliori del regno passano la giornata all'Op\u00e9ra\u00bb Ma il maggior responsabile \u00e8 Luigi XV:\nLe lettere di Madame de Tencin offrono dunque uno spettacolo \u00abraro e non privo di bellezza\u00bb, di una pura volont\u00e0 femminile, sorretta da uno spirito lucido e libero, teso senza cedimenti alla difesa dei suoi propri interessi - certamente - ma anche di quelli della Francia, che ella amava al di sopra di tutto."}
{"id": "1531857", "revid": "125738229", "url": "https://it.wikipedia.org/wiki?curid=1531857", "title": "Villa Dalegno", "text": "Villa Dalegno \u00e8 una frazione del comune di Tem\u00f9, in alta Val Camonica, provincia di Brescia. Fu un comune autonomo fino al 1927.\nGeografia politica e fisica.\nVilla Dalegno confina con le frazioni di Pontagna e Zoanno nonch\u00e9 con il comune di Ponte di Legno.\nAppartengono a Villa Dalegno varie comunit\u00e0 di baite sul Monte Coleazzo: Gario, Pran Pra, Prebaldu\u00ec, Palm\u00f9 e il Castel, tutte situate a nord del paese.\nVilla Dalegno \u00e8 stato un comune molto importante della Val Camonica anche se agli estremi settentrionali di questa, fino al 1927 data in cui \u00e8 stata inglobata nel comune di Tem\u00f9, anche se negli ultimi anni ci sono stati diversi referendum per entrare nel Comune di Ponte Di Legno.\nVilla Dalegno \u00e8 posta sul Monte Coleazzo, sulla sponda nord del Fiume Oglio, il suo corso d'acqua principale \u00e8 il torrente Rio.\nPopolazione.\nLa sua popolazione si aggira attorno ai 244 abitanti e il dato \u00e8 in calo continuo perch\u00e9 gli abitanti si trasferiscono in citt\u00e0, non ci sono molte nascite e i morti anche se in pochi fanno scendere la popolazione.\nStoria.\nLa storia di Villa Dalegno, \u00e8 conosciuta a partire dall'arrivo della famiglia nobile dei Dalegno, Longobardi e Ariani, secondo una leggenda popolare, questa famiglia fece crescere molto il paese fino a quasi 200 anni dopo, quando Carlo Magno invadeva e conquistava la Val Camonica, allora i Dalegno fondono tutti i loro averi in un Vitello d'Oro, poi partendo dal castello, che ancora oggi esiste e dalla popolazione viene chiamato Castel, che avevano costruito, attraverso delle gallerie sotterranee che li avrebbero portati al Passo Gavia, purtroppo le gallerie crollarono e I Dalegno morirono insieme al Vitello d'Oro.\n\u00abFacciamo dono anche al ricordato luogo (il monastero di S. Martino di Tours) della Valle che \u00e8 chiamata Camonica con montagne e passi, fino alla Dalaunia assieme ai monti e le alpi del confine Trentino, chiamato Tonale, fino ai territori di Brescia e a quelli del circondario di Bergamo, e qualunque cosa compresa fra gli stessi confini, o dalla stessa valle da lungo tempo sembra appartenere, in pubblico e che cadde prima e poi sotto il nostro fisco.\nGulfrado Abate - Re Carlo\u00bb\nCon questo documento Carlo Magno don\u00f2 la Val Camonica ai monaci de San Martino di Tours.\nDall'arrivo dei Dalegno, Villa Dalegno \u00e8 in continua crescita, infatti, nel X secolo la Chiesa di San Martino a Villa Dalegno si separa dalla Pieve di Edolo e diviene autonoma, inoltre in questo periodo inizia un periodo di espansione che durer\u00e0 6 secoli.\nNel XIII secolo si raggiunge la massima espansione di Dalegno, fondando Tem\u00f9, Molina, Lecan\u00f9, Pontagna, Vione, Stadolina, Can\u00e8, Ponte di Legno, Precasaglio, Zoanno, Poia, Pezzo e secondo delle fonti non sicure anche Vezza d'Oglio, T\u00f9 e Grano sono state fondate da Villa Dalegno, anche i primi insediamenti sul Monte Avio sono state fondate da Villa Dalegno, questo territorio sar\u00e0 conteso con l'unica potenza che poteva rivaleggiare Villa Dalegno, M\u00f9.\nLa situazione inizia a peggiorare quando Giovanni Federici, capo della Comunit\u00e0 di M\u00f9, vieta ai pastori di Dalegno di accedere al Monte Avio.\n\"Il monte detto Avio \u200b\u200bcon tutte le sue cime: da una parte il comune di Sonico, dall'altra parte il comune di Berzo e Demo, e dall'altra parte il comune di Mu, dall'altra parte rocce deserte, confinanti con i monti Trentini, senza pregiudizio di altra coesione \u00e8 e deve essere comune agli uomini di Mu, o alcuno di essi, in possesso o propriet\u00e0 di detto monte; e che dovessero permettere ai detti uomini e al Comune di M\u00f9. di possedere il detto monte come se fosse di loro propriet\u00e0 pacificamente.\"\nMa nel XV secolo inizia un peiodo di decadenza causato dalla separazione di quello che poi formera il Comune di Vione, ossia i paesi di Stadolina, Can\u00e9 e Vione stesso, questo periodo continua fino al 1624, anno in cui Dalegno si separa tra Dalegno Superiore ( Ponte di Legno con le sue localit\u00e0 ) e Dalegno Inferiore ( Villa Dalegno con Pontagna e Tem\u00f9 ).\nNel 1639 Villa Dalegno, Pontagna e Tem\u00f9 si separano, Villa Dalegno si prende anche Molina e Lecan\u00f9, che si separeranno da Villa nel 1667, il 1624 costituisce, tuttavia, l'anno in cui Villa Dalegno \u00e8 caduto dal podi dei privilegiati, questo processo che \u00e8 cominciato con la separazione di Stadolina, Vione e Can\u00e9, finir\u00e0 addirittura 500 anni dopo, con la in globazione nel Comune di Tem\u00f9.\nNegli ultimi anni sono stati fatti 2 votazioni per entrare nel Comune di Ponte di Legno, entrambi risultati negativi. \nMonumenti e luoghi d'interesse.\nAlcuni luoghi d'interesse di questo paese, anche nei gruppi di baite vicine, perch\u00e9 appartenenti a Villa Dalegno, sono:\nLe chiese di Villa Dalegno sono:\nSociet\u00e0.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Villa \u00e8 \"Cagnoi\"."}
{"id": "1531862", "revid": "84184", "url": "https://it.wikipedia.org/wiki?curid=1531862", "title": "Antonino Mura Ena", "text": "Biografia.\nDopo le scuole primarie nel paesino di Lula, ospite dello zio sacerdote, Mura termina gli studi superiori a Cagliari e nel 1938 si laurea in Pedagogia all'Universit\u00e0 di Roma, relatore Guido De Ruggiero, con una tesi sulla dottrina hegeliana dello Stato.\nNegli ultimi anni d'universit\u00e0 inizia a insegnare in un istituto magistrale di Nuoro, nel quale il preside Remo Branca lo aveva incoraggiato a scrivere e aiutato a pubblicare nel 1938 una raccolta di poesie, \"L'Isola e la citt\u00e0\", e una traduzione dal tedesco al sardo di una lirica di Heinrich Heine \"Eo e tue\". Remo Branca e Francesco Pala inseriranno poi la traduzione nella loro antologia. L'anno dopo pubblica il suo primo libro di poesie in lingua italiana col titolo di \"Nuove poesie\", per la casa editrice Novissima. In quegli anni scrive anche il suo primo romanzo, \"La fontana del pane\", che per\u00f2 non verr\u00e0 mai stampato.\nNel 1940, agli inizi della seconda guerra mondiale si trasferisce a Pizzoli nel paese natale della moglie. Le conversazioni con gli sfollati e gli eventi bellici portano Mura, dopo aver costituito la sezione del P.C.I locale, a far parte del Comitato di Liberazione Nazionale. Nel 1946 pubblica (sotto il nome di Antonio Murena) un saggio su Palmiro Togliatti.\nInsegn\u00f2 Pedagogia nella seconda Universit\u00e0 di Roma. \u00c8 stato libero docente ed \u00e8 stato autore di libri sul rapporto tra insegnamento e mezzi di comunicazione, di due traduzioni di Sant'Agostino (una, pi\u00f9 volte ristampata, del \"De catechizandis rudibus\", Brescia, La Scuola, 1956, 3\u00aa ed. 1971, e una del \"De Magistro\", Roma, Atena, 1965). Mura Ena riprender\u00e0 a lavorare ai racconti \"Memorie del tempo di Lula\" e alla raccolta di poesie \"Recuida\", e nel 1988 si aggiudicher\u00e0 un premio speciale al \"Pompeo Calvia\" di Sassari.\nAlle quattro sillogi, \"Appentos e ammentos, Recuida, Cunsideros, Tejos cantados\", che fanno parte di \"Recuida\", il poeta dedic\u00f2 gran parte della sua attivit\u00e0, lavorandovi per circa trent'anni. \"Recuida\" significa grande ritorno: alla Sardegna e alla comunit\u00e0 d'origine del Goceano e della Barbagia, sebbene nei suoi testi poetici sia stato colto un tessuto di intertestualit\u00e0 da autori del secolo XIV spagnolo, a Federico Garc\u00eda Lorca e Antonio Machado.\nMorto nel 1994, \u00e8 stato in seguito rivalutato dai critici come Nicola Tanda, che si \u00e8 impegnato per la valorizzazione della sua opera.\nLa raccolta di poesie \"Recuida\" \u00e8 considerata da Franco Brevini una delle opere pi\u00f9 importanti nel quadro della letteratura sarda del Novecento. Ugualmente Giulio Angioni colloca Antonino Mura Ena, Benvenuto Lobina e Francesco Masala in una triade dei migliori poeti sardi, e non solo in sardo, per lo meno del Novecento."}
{"id": "1531864", "revid": "116858161", "url": "https://it.wikipedia.org/wiki?curid=1531864", "title": "Effetto Sagnac", "text": "L'effetto Sagnac \u00e8 un fenomeno fisico di interferenza ottica scoperto dal fisico francese Georges Sagnac nel 1913. Si tratta di una asimmetria della velocit\u00e0 relativa dei segnali luminosi che percorrono in senso inverso la circonferenza di un disco in rotazione.\nGeneralit\u00e0.\nL'effetto Sagnac si manifesta in un allestimento chiamato interferometro ad anello, noto anche come interferometro di Sagnac. Un raggio di luce \u00e8 suddiviso in due ed i due raggi sono indirizzati in direzioni opposte. Solitamente sI impiegano diversi specchi, affinch\u00e9 i raggi seguano una traiettoria triangolare o quadrata. Per guidare la luce possono essere utilizzate fibre ottiche . L'interferometro ad anello \u00e8 posto su una piattaforma che pu\u00f2 ruotare. Quando il raggio ritorna al punto di accesso, gli si consente di uscire dall'apparato in modo che si dia luogo ad una figura d'interferenza.\nQuando la piattaforma sta ruotando le linee della figura d'interferenza si spostano rispetto alla figura d'interferenza osservata quando la piattaforma \u00e8 ferma. L'ammontare dello spostamento \u00e8 proporzionale alla velocit\u00e0 angolare della piattaforma ruotante. Non \u00e8 necessario che l'asse di rotazione si trovi all'interno dell'area circoscritta dalla traiettoria.\nMentre la piattaforma sta ruotando, il punto di accesso ed uscita si muove durante il tempo di transito della luce, cos\u00ec che un raggio viene a coprire meno distanza dell'altro raggio. Ci\u00f2 crea lo spostamento nella figura d'interferenza; pertanto, la figura d'interferenza ottenuta a ciascuna velocit\u00e0 angolare della piattaforma esibisce uno spostamento di fase particolare di quella velocit\u00e0 angolare.\nNella discussione di sopra, la rotazione menzionata \u00e8 una rotazione rispetto a un sistema di riferimento inerziale. Siccome questo esperimento non coinvolge una velocit\u00e0 relativistica, la medesima descrizione \u00e8 valida sia nel contesto della elettrodinamica classica sia della relativit\u00e0 speciale.\nUn giroscopio montato su una sospensione cardanica rimane orientato nella medesima direzione dopo essere stato posto in rotazione e perci\u00f2 pu\u00f2 essere utilizzato come riferimento per un sistema di guida inerziale. Un interferometro di Sagnac misura la sua stessa velocit\u00e0 angolare rispetto al sistema di riferimento locale: perci\u00f2, proprio come un giroscopio, pu\u00f2 fornire il riferimento per un sistema di guida inerziale.\nInterferometria con laser anulari.\nIl tipo di interferometro anulare che \u00e8 stato descritto nella sezione di apertura \u00e8 talvolta chiamato interferometro anulare passivo. L'interferometro anulare passivo utilizza della luce che entra nell'apparato dall'esterno. La figura d'interferenza che si ottiene \u00e8 una figura a frange, e ci\u00f2 che si misura \u00e8 uno spostamento di fase.\n\u00c8 pure possibile costruire degli interferometri che siano autosufficienti, che sono basati su arrangiamenti completamente differenti. La luce \u00e8 generata e sostenuta con la incorporazione di una eccitazione laser in qualche punto nel percorso anulare della luce. La cavit\u00e0 laser anulare \u00e8 inclusa, ed il mezzo laser non deve entrare in contatto con l'aria esterna. Questo adattamento \u00e8 denominato \"laser anulare\". Per comprendere ci\u00f2 che accade in una cavit\u00e0 laser, viene utile discutere la fisica del laser (processo di amplificazione della luce con stimolazione dell'emissione di radiazione) in un assiemaggio laser a generazione continua di luce.\nNon appena viene avviata l'eccitazione del laser, gli atomi o molecole dentro la cavit\u00e0 emettono dei fotoni, ma dato che gli atomi posseggono una velocit\u00e0 termica, la luce all'interno della cavit\u00e0 all'inizio \u00e8 una gamma di frequenze, che corrispondono alla distribuzione statistica delle velocit\u00e0. Il processo di emissione stimolata fa s\u00ec che rapidamente una frequenza prevalga sulle altre frequenze, e dopo di ci\u00f2 la luce risulta estremamente monocromatica.\nMentre un laser anulare sta ruotando, il processo laser genera due frequenze di luce laser. In ciascuna sezione della cavit\u00e0 del laser anulare, la luce si propaga alla stessa velocit\u00e0 sia in una che nell'altra direzione. Per amore di semplicit\u00e0, assumiamo che tutti i fotoni emessi siano emessi in una direzione parallela alla direzione dell'anello (questa di fatto \u00e8 una grande semplificazione, ma che non influisce sul contenuto di questa esposizione). Gli atomi nella cavit\u00e0 del laser, rappresentati come punti grigi nella animazione, possiedono una velocit\u00e0 termica, e mediamente possiedono una velocit\u00e0 in direzione antioraria lungo l'anello. Le molecole nella cavit\u00e0 del laser possono venire considerate come dei risuonatori. Un fotone di transito stimoler\u00e0 una emissione della molecola eccitata solo se la frequenza del fotone di transito si accorda esattamente con la frequenza del fotone che la molecola sta per emettere.\nUn fotone che \u00e8 emesso in senso antiorario viene mediamente spostato per effetto Doppler su una frequenza superiore, un fotone che \u00e8 emesso in senso orario viene mediamente spostato per il medesimo effetto su una frequenza inferiore. \u00c8 molto pi\u00f9 probabile che i fotoni a frequenza incrementata stimolino una emissione per interazione con molecole che essi raggiungono, ed \u00e8 molto pi\u00f9 probabile che i fotoni a frequenza ridotta stimolino una emissione per interazione con molecole che essi incontrano. Visto sotto questo aspetto, che il laser generi due frequenze di luce laser \u00e8 una conseguenza diretta del fatto che ovunque lungo l'anello la velocit\u00e0 della luce \u00e8 la medesima in entrambe le direzioni. La invarianza della velocit\u00e0 della luce agisce come uno sfondo immutabile, e le molecole all'interno della cavit\u00e0 del laser posseggono una certa velocit\u00e0 rispetto a quello sfondo. Ci si riferisce a questo sfondo come fosse uno spazio inerziale.\nLa luce laser generata viene campionata facendone uscire una frazione dalla cavit\u00e0 del laser. Portando le due frequenze della luce laser ad interferire si ottiene una frequenza di battimento; la frequenza di battimento \u00e8 la differenza tra le due frequenze. La frequenza di battimento pu\u00f2 essere immaginata come una figura d'interferenza nel tempo. (Le frange d'interferenza pi\u00f9 famigliari nell'interferometria sono figure spaziali). Il periodo questa frequenza di battimento \u00e8 proporzionale linearmente alla velocit\u00e0 angolare del laser anulare rispetto allo spazio inerziale.\nNel caso della interferometria a laser anulare, non c'\u00e8 bisogno di calibrazione. (In un certo senso si pu\u00f2 affermare che il processo \u00e8 auto-calibrante). La frequenza di battimento sar\u00e0 zero se e solamente se il complesso laser anulare non \u00e8 in rotazione rispetto allo spazio inerziale.\nAgganciamento.\nPer il modo in cui la luce laser \u00e8 generata, la luce nella cavit\u00e0 del laser \u00e8 caratterizzata da una forte tendenza al monocromatismo (e ci\u00f2 \u00e8 quello che i progettisti dei laser normalmente vogliono ottenere). La tendenza a non dividersi in due frequenze \u00e8 nominata agganciamento. I dispositivi laser anulari incorporati negli strumenti di navigazione (per servire da giroscopio a laser anulare) sono normalmente troppo piccoli per uscire spontaneamente dall'agganciamento. L'uscita dall'agganciamento \u00e8 assicurata vibrando il giroscopio leggermente ad una frequenza nella gamma delle frequenze audio.\nProcedura di sincronizzazione.\nLa procedura per la sincronizzazione degli orologi su tutto il globo deve prendere in considerazione la rotazione della terra. I segnali utilizzati nella procedura di sincronizzazione possono esistere nella forma di impulsi elettrici condotti da cavi elettrici, possono essere degli impulsi di luce condotti da cavi in fibra ottica, oppure possono essere dei segnali radio. Se un numero di stazioni poste all'equatore si passano l'un l'altra degli impulsi, gli orologi corrisponderanno ancora dopo che la ritramissione ha circumnavigato il globo? Una condizione per gestire correttamente il passamano \u00e8 che sia preso in considerazione ogni volta il tempo che il segnale impiega per viaggiare da una stazione all'altra. Su un pianeta che non stia ruotando ci\u00f2 garantisce un risultato credibile: due staffette temporali, che percorrono una intera circonferenza in direzioni opposte, giungeranno contemporaneamente al punto d'origine. Tuttavia, su un pianeta in rotazione, si deve pure tenere presente che il ricevitore si muove durante il tempo di trasmissione del segnale, accorciando o allungando il tempo di transito rispetto a quello che sarebbe stato nella situazione di non rotazione.\n\u00c8 riconosciuto che le sincronizzazioni degli orologi e degli interferometri anulari sono fondamentalmente connesse. Dunque la necessit\u00e0 di considerare la rotazione della terra nelle procedure di sincronizzazione \u00e8 nominata \"effetto Sagnac\".\nStoria dell'Effetto Sagnac.\nIl primo esperimento di interferometria anulare mirato ad osservare la correlazione tra la velocit\u00e0 angolare e lo spostamento di fase fu eseguito dal francese Georges Sagnac nel 1913, che \u00e8 la ragione per cui l'effetto porta il suo nome. La sua finalit\u00e0 era di rivelare l'effetto del moto relativo della terra rispetto all'etere. Un esperimento condotto da Francis Harress nel 1911, inteso ad eseguire delle misurazioni del trascinamento di Fresnel della luce che si propaga in un vetro in movimento, venne pi\u00f9 tardi riconosciuto rappresentare di fatto l'esperimento di Sagnac. Harress aveva attribuito a qualche cosa d'altro l'inaspettata propensione.\nNel 1926 venne approntato un esperimento interferometrico molto ambizioso da parte di Albert Abraham Michelson ed Henry Gordon Gale. La finalit\u00e0 era di trovare se la rotazione della Terra ha qualche effetto sulla propagazione della luce in prossimit\u00e0 della stessa. L'esperimento consisteva in un interferometro ad anello molto grande (con un perimetro di 1,9\u00a0km), grande abbastanza per evidenziare la velocit\u00e0 angolare della terra. Il risultato dell'esperimento fu che la velocit\u00e0 angolare della Terra come misurata con metodi astronomici era confermata nei limiti di precisione delle misure. L'interferometro anulare dell'esperimento di Michelson-Gale non era calibrato per confronto con un riferimento esterno (il che non risultava possibile poich\u00e9 il dispositivo era fisso sulla Terra). Dal suo progetto si poteva dedurre dove si sarebbe dovuta trovare la frangia centrale dell'interferenza se ci fosse stato spostamento zero. Lo spostamento misurato fu di 230 parti su 1000, con una precisione di 5 parti su 1000. Lo scostamento predetto era di 237 parti su 1000.\nCalcoli.\nL'effetto Sagnac non \u00e8 subordinato dalla scelta del sistema di riferimento, esso ne \u00e8 indipendente, come \u00e8 mostrato da un calcolo che invoca il tensore metrico per un osservatore sull'asse di rotazione dell'interferometro anulare e che ruota con il medesimo che produce il medesimo risultato. Se si inizia con la metrica di Minkowski e si effettua il cambio di coordinate formula_1 e formula_2 (vedi coordinate Born), l'intervallo nella metrica risultante \u00e8\nformula_3\nin cui\nSotto questa metrica, la velocit\u00e0 della luce tangente all'anello \u00e8 formula_9 a seconda che la luce si stia muovendo contro o nella direzione di rotazione dell'anello. Si noti che solamente il caso formula_10 \u00e8 inerziale. Per formula_11 questo sistema di riferimento \u00e8 non inerziale, ed \u00e8 questa la ragione per cui la velocit\u00e0 della luce in posizioni distanti dall'osservatore (a formula_12) pu\u00f2 essere diversa da formula_13. \nImpiego pratico dell'effetto Sagnac.\nL'effetto Sagnac \u00e8 utilizzato nella tecnologia corrente. Uno degli impieghi \u00e8 nei sistemi di navigazione inerziale. I giroscopi a laser anulare sono estremamente sensibili alle rotazioni, fatto che necessita di essere preso in considerazione se un sistema di navigazione inerziale deve fornire dati corretti."}
{"id": "1531865", "revid": "110157", "url": "https://it.wikipedia.org/wiki?curid=1531865", "title": "Sepekov", "text": "Sepekov \u00e8 un comune mercato della Repubblica Ceca facente parte del distretto di P\u00edsek, in Boemia Meridionale."}
{"id": "1531869", "revid": "228587", "url": "https://it.wikipedia.org/wiki?curid=1531869", "title": "Daily News (New York)", "text": "Il Daily News \u00e8 un quotidiano distribuito negli Stati Uniti con sede a New York City. Fondato nel 1919, \u00e8 stato il primo quotidiano degli Stati Uniti stampato in formato tabloid ed \u00e8 tra i quotidiani a maggiore diffusione nel Paese nordamericano (il nono nel 2016). Dal 2017 \u00e8 di propriet\u00e0 della societ\u00e0 editoriale Tronc. \nNella sua storia i giornalisti del \"Daily News\" hanno vinto per undici volte il Pulitzer. \nStoria.\nFondato a New York il 26 giugno 1919 da Joseph Medill Patterson come \"Illustrated Daily News\" dopo che Patterson e suo cugino Robert R. McDonald, co-editori del \"Chicago Tribune\", non si erano trovati d'accordo sulla linea editoriale del giornale di Chicago. Patterson si era cos\u00ec messo a lavorare al progetto di un nuovo giornale e pensa al formato tabloid dopo avere incontrato Alfred Harmsworth, editore del londinese Daily Mirror. \nIl \"Daily News\" non ha un successo immediato, nell'agosto del 1919 la circolazione del giornale \u00e8 di 26.000 copie. Tuttavia molti pendolari della metropolitana di New York trovano pi\u00f9 facile gestire il formato del tabloid, cos\u00ec il numero di lettori cresce costantemente. All'epoca del primo anniversario del giornale, nel giugno 1920, la distribuzione \u00e8 di oltre 100.000 copie e nel 1925 raggiunge il milione. Il picco \u00e8 raggiunto nel 1947 con 2,4 milioni di copie al giorno, quasi il doppio la domenica. \nDal 1920 al 1991 lo slogan del \"Daily News\" \u00e8 \"New York's Picture Newspaper\" per la enfasi data alle fotografie, una macchina fotografica fa persino parte del logo del giornale fin dal primo giorno. Lo slogan successivo, sviluppato da una campagna pubblicitaria del 1985, \u00e8 \"New York's Hometown Newspaper\", mentre un altro \u00e8 \"The Eyes, the Ears, the Honest Voice of New York\". Il \"Daily News\" continua a pubblicare fotografie di grandi dimensioni e notizie sulla citt\u00e0, di intrattenimento e sport, anche fumetti e gossip sulle celebrit\u00e0. \nDopo avere superato un momento economicamente difficile nel 1982, il \"Daily News\" rischia il fallimento nel 1991, a causa di uno sciopero protrattosi per circa cinque mesi; l'intervento del finanziere Robert Maxwell lo salva dalla bancarotta. Poco dopo Maxwell muore e nel 1993 la testata \u00e8 acquistata dall'editore Mortimer Zuckerman per 36 milioni di dollari. \nNel gennaio 2012 diventa direttore del \"Daily News\" Colin Myler, in precedenza direttore di News of the World e New York Post. Nel settembre 2015 \u00e8 sostituito dal suo vice Jim Rich. Il 4 settembre 2017 la societ\u00e0 editoriale Tronc, proprietaria tra l'altro del Chicago Tribune, del Baltimore Sun, dell'Orlando Sentinel e di vari altri giornali tra cui il Los Angeles Times venduto nel giugno 2018, acquisisce da Zuckerman il \"Daily News\" per 1 dollaro, assumendo \"passivit\u00e0 operative e pensionistiche\". Al momento dell'acquisto, la distribuzione del quotidiano \u00e8 scesa a 200.000 copie nei giorni feriali e 260.000 alla domenica. \nNel luglio 2018 Tronc licenzia met\u00e0 redazione del giornale, incluso il direttore Jim Rich, sostituito da Robert York, direttore di un altro giornale di propriet\u00e0 del gruppo, \"The Morning Call\" di Allentown, Pennsylvania. Questione dei costi troppo alti, sostiene l'editore che intende dare pi\u00f9 peso alla versione digitale. Ma c'\u00e8 anche chi fa notare come il ridimensionamento del giornale sia stato deciso una settimana dopo la pubblicazione di un titolo a caratteri cubitali in cui si accusava Donald Trump di \"aperto tradimento\" per l'incontro con Putin corredato da un disegno in cui, sotto l'insegna della Quinta Strada, un Putin a petto nudo d\u00e0 la mano a Trump che con l'altra mano punta una pistola contro lo Zio Sam. \nStruttura editoriale.\nIl giornale al suo interno \u00e8 articolato con numerose rubriche:"}
{"id": "1531870", "revid": "767487", "url": "https://it.wikipedia.org/wiki?curid=1531870", "title": "Narcotic Thrust", "text": "I Narcotic Thrust sono un duo di musica elettronica e house music proveniente dall'Inghilterra, sono formati dal produttore discografico Stuart Crichton e da Andy Morris.\nLa loro canzone \"Safe From Harm\" divenne hit #1 su Hot Dance Music/Club Play chart nel 2002, grazie all'accompagnamento come cantante solista di Yvonne John Lewis, questo fu anche il primo pezzo uscito per l'etichetta discografica Deep Dish Yoshitoshi Records e raggiunse il top nella dance chart americana.\nAlla fine del 2004 i Narcotic Thrust raggiunsero maggior successo allorch\u00e9 il loro singolo \"I Like It\" entr\u00f2 nella chart pop di Billboard al #83 e nella Top 10 inglese. La canzone fu anche tra le Hot 100.\nIl terzo singolo della band \u00e8 del 2005 e si intitola \"When the Dawn Breaks\" ha come cantante, Ika, che appare per la prima volta con il duo.\nUna delle versioni pubblicate contiene 9 canzoni, 3 mix di \"When the Dawn Breaks\", 3 di \"I Like It\" e 3 di \"Safe from Harm\".\nNel 2006, i Narcotic Thrust pubblicarono il loro quarto singolo, \"Waiting For You\".\nIl nome Narcotic Thrust \u00e8 un anagramma di Stuart Crichton.\nI Narcotic Thrust hanno anche fatto un remix famoso di \"The Sound of Violence\" dei Cassius con Steve Edwards come cantante e di \"Red Blooded Woman\" di Kylie Minogue."}
{"id": "1531872", "revid": "713168", "url": "https://it.wikipedia.org/wiki?curid=1531872", "title": "Giustizierato di Basilicata", "text": "La Basilicata fu un'unit\u00e0 amministrativa, prima del Regno di Sicilia, poi del Regno di Napoli e, infine, del Regno delle Due Sicilie.\nStoria.\nIl giustizierato, originariamente, comprendeva all'incirca il territorio delle attuali province di Potenza e Matera (ad esclusione della stessa citt\u00e0 di Matera). Fu una delle province napoletane pi\u00f9 difficili da controllare: retaggio dell'antica dominazione normanna, era focolaio di molte rivolte feudali, fra cui la celebre \"congiura dei baroni\".\nPer queste ragioni nei suoi territori non fu per lungo tempo possibile insediare delle istituzioni civili e burocratiche; la sede delle udienze e dei giustizieri era itinerante e malvista dalla nobilit\u00e0 locale.\nCon il periodo aragonese e vicereale spagnolo al giustizierato si sostituisce, con funzioni sia giurisdizionali che amministrative, la regia udienza. La Basilicata nel periodo vicereale spagnolo dipende amministrativamente dalla Regia udienza di Principato Citra, con sede a Salerno. Il preside veniva rappresentato in Basilicata da un governatore. Le difficolt\u00e0 insite nel controllo di un territorio cos\u00ec vasto e di difficile accesso rendevano urgente la questione dell'istituzione di una regia udienza localmente, tuttavia solamente nel 1642 dopo un lungo iter burocratico tra le autorit\u00e0 del viceregno e quelle di Madrid, si realizza l'istituzione della Regia udienza provinciale di Basilicata. Nel periodo compreso tra il 1642 ed il 1663 la regia udienza non ha sede stabile, risiedendo a Stigliano, Montepeloso (l'attuale Irsina), poi a Potenza, nuovamente a Montepeloso, per poi ritornare ancora a Potenza e, infine, stabilirsi per brevi periodi a Tolve, Tursi e Vignola (l'attuale Pignola).\nL'intento di porre la sede della regia udienza nella citt\u00e0 di Potenza, centro principale della Basilicata, viene aspramente avversato dai feudatari del luogo, i Loffredo, che vi percepivano una minaccia alle loro prerogative baronali.\nSolamente nel 1663 la regia udienza trov\u00f2 sede stabile nella citt\u00e0 di Matera. Il centro abitato venne scorporato dalla Terra d'Otranto al quale apparteneva e inglobato nella provincia di Basilicata. Tale assetto amministrativo rimase inalterato durante il periodo vicereale spagnolo, la dominazione austriaca e il periodo borbonico (nonostante la proposta del Tanucci di spostare a Potenza la capitale della provincia, accantonata per opposizione di Carlo Loffredo, II principe di Migliano). Matera rimase sede di udienza sino al 1806, anno nel quale tale organo amministrativo venne soppresso nell'ambito della riorganizzazione amministrativa del regno di Napoli con la quale venne istituita l'Intendenza di Basilicata, con Potenza quale capitale amministrativa della stessa.\nRiforma amministrativa.\nNel 1806, con la legge 132 \"Sulla divisione ed amministrazione delle province del Regno\", varata l'8 agosto, da Giuseppe Bonaparte, la ripartizione territoriale del Regno di Napoli venne riformata sulla base del modello francese e fu soppresso il sistema feudale. Negli anni successivi (tra il 1806 e il 1811), una serie di regi decreti complet\u00f2 il percorso d'istituzione delle nuove province con la specifica dei comuni che in esse rientravano e la definizione dei limiti territoriali e delle denominazioni di distretti e circondari in cui ciascuna provincia veniva suddivisa. La provincia di Basilicata fu suddivisa nei distretti di Potenza (sede anche dell'Intendenza e capoluogo amministrativo, in luogo di Matera), Matera e Lagonegro.\nDal 1\u00ba gennaio 1817, l'organizzazione amministrativa venne definitivamente regolamentata con la \"Legge riguardante la circoscrizione amministrativa delle Provincie dei Reali Domini di qua del Faro\", promulgata il 1\u00ba maggio 1816. Nello stesso anno, fu istituito anche il distretto di Melfi.\nLa sede degli organi amministrativi era ubicata a Potenza, nell'ex convento di San Francesco, attuale sede della provincia.\nSuddivisione amministrativa.\nLa provincia era suddivisa in successivi livelli amministrativi gerarchicamente dipendenti dal precedente. Al livello immediatamente successivo alla provincia si individuavano i \"distretti\" che, a loro volta, erano suddivisi in \"circondari\". Questi ultimi erano costituiti dai \"comuni\", l'unit\u00e0 di base della struttura politico\u2013amministrativa dello stato moderno, ai quali potevano far capo i \"villaggi\", centri a carattere prevalentemente rurale.\nLa provincia comprendeva i seguenti distretti:\nI distretti erano suddivisi complessivamente in 42 circondari.\nPopolazione.\nNel 1832 il distretto pi\u00f9 popoloso era quello di Potenza con abitanti, seguito da quello di Lagonegro con , da quello di Melfi con e infine da quello di Matera con ."}
{"id": "1531873", "revid": "1262220", "url": "https://it.wikipedia.org/wiki?curid=1531873", "title": "Georges Sagnac", "text": "A lui si deve la scoperta dell'effetto ottico che porta il suo nome.\nPoco si sa della sua vita privata, oltre al fatto che fu tra i primi in Francia a studiare i raggi X, seguendo Wilhelm Conrad R\u00f6ntgen quando era ancora assistente di laboratorio alla Sorbona. Marie Curie raccont\u00f2 che, insieme al marito, ebbe contatti con Sagnac alla scoperta della radioattivit\u00e0. \nSagnac apparteneva a un gruppo di amici scienziati che includeva Pierre e Marie Curie, Paul Langevin, Jean Perrin ed \u00c9mile Borel. \nNel 1913 Georges Sagnac dimostr\u00f2, con la scoperta dell'effetto ottico omonimo, che se si manda la luce in due direzioni circolari opposte su una base rotante, la velocit\u00e0 della luce che gira nello stesso verso della base sar\u00e0 maggiore di quella che gira in senso opposto.\nI risultati di questo esperimento sembravano contraddire l'allora recente teoria della relativit\u00e0, di cui Sagnac era un acceso detrattore. Tuttavia si dimostr\u00f2 in seguito che i risultati del suo esperimento potevano essere ben spiegati dalla relativit\u00e0 generale e dalla relativit\u00e0 speciale."}
{"id": "1531874", "revid": "125065371", "url": "https://it.wikipedia.org/wiki?curid=1531874", "title": "Myristica fragrans", "text": "Myristica fragrans \u00e8 un albero della famiglia Myristicaceae originario delle isole Molucche (Indonesia) ed oggi coltivato nelle zone intertropicali.\nSe ne ricavano due spezie:\nIl nome noce moscata significa \"noce di Mascate\" e fa riferimento alla capitale dell'Oman, luogo dal quale cominci\u00f2 ad essere commercializzata.\nDescrizione.\n\"Myristica fragrans\" \u00e8 un albero sempreverde, dioico, alto 5\u201310 m ma che pu\u00f2 raggiungere occasionalmente l'altezza di 20 metri.\nLe foglie sono a fillotassi alterna, di colore verde scuro, lunghe 5\u201315\u00a0cm e larghe 2\u20137\u00a0cm con piccioli lunghi circa 1\u00a0cm. La specie \u00e8 dioica, cio\u00e8 fiori \"maschili\" e fiori \"femminili\" sono portati su piante diverse. I fiori sono a forma di campana, giallo pallido e un po' 'cerosi e carnosi. I fiori maschili, portanti gli stami, sono disposti in gruppi da uno a dieci, ciascuno lungo 5\u20137\u00a0mm; i fiori femminili, che daranno il frutto, sono in gruppi pi\u00f9 piccoli, da uno a tre, e un po' 'pi\u00f9 lunghi, fino a 10\u00a0mm.\nI frutti sono delle drupe.\nIl seme della pianta, di forma ovale arrotondata, \u00e8 una spezia usata in cucina.\nLa specie \"Myristica fragrans\" fu descritta dal botanico olandese Martinus Houttuyn nel 1774. L'epiteto specifico fragrans significa \"fragrante\".\nBiologia.\nStudi condotti su piante coltivate in India hanno individuato nel coleottero mirmecofilo \"Formicomus braminus\" (Anthicidae) l'insetto impollinatore di \"M. fragrans\". Non \u00e8 escluso che in natura altri insetti possano svolgere il medesimo ruolo.\nColtivazione.\n\u00c8 una coltivazione assolutamente tropicale. Il primo raccolto si ottiene dopo 7-9 anni dall'impianto e la piena produzione dopo 20 anni. \nLa pianta pu\u00f2 essere riprodotta per seme, ma frequentemente \u00e8 propagata per via vegetativa (talee), tale ultima pratica \u00e8 preferita in quanto \u00e8 possibile propagare in maniera controllata gli esemplari femminili alternati ai maschili, i femminili sono ovviamente quelli che producono frutti (la pianta \u00e8 dioica, quindi i due sessi sono su piante diverse).\nUsi.\nCulinario.\nLa noce moscata \u00e8 usata in cucina come ingrediente in preparazioni sia dolci (es. budini e creme) sia salate (es. salsa besciamella, pur\u00e8 e verdure lesse).\nSpesso, nella cucina italiana, viene aggiunta nei ripieni, tradizionalmente per tortellini, cappelletti, ravioli e cannelloni fatti a base di carne, formaggio o spinaci. Il suo aroma, in quantit\u00e0 moderate, \u00e8 gradevole, caldo, piccante, esotico.\nIl macis, di gusto pi\u00f9 delicato, \u00e8 di uso meno frequente nella cucina italiana. Il macis inoltre conferisce un colore giallo-arancio, simile allo zafferano.\nNella cucina indonesiana, la noce moscata \u00e8 usata in vari piatti, principalmente in molte zuppe piccanti, (come alcune varianti di soto, konro, zuppa di coda di bue, zuppa di costolette, bakso). Viene anche utilizzata nel sugo per piatti di carne, come lo spezzatino di manzo semur, le costolette al pomodoro e piatti di derivazione europea come bistik (bistecca di manzo), rolade (involtino di carne macinata) e bistik lidah (bistecca di lingua di manzo).\nNella cucina indiana, la noce moscata \u00e8 usata in molti piatti dolci e salati. Nella regione del Kerala, la noce moscata grattugiata viene utilizzata nelle preparazioni di carne e anche aggiunta con parsimonia ai dessert per il sapore. Pu\u00f2 anche essere usato in piccole quantit\u00e0 nel garam masala. La noce moscata macinata in India viene anche affumicata.\nTossicit\u00e0 durante la gravidanza.\nSebbene in ambito culinario sia ragionevole l'assunzione di noce moscata solo in piccoli quantitativi, in passato fu usata in alte dosi. In dosi elevate fu utilizzato come abortivo: inibisce infatti la produzione di prostaglandine, che possono influenzare lo sviluppo del feto.\nIl blocco nella sintesi di prostaglandine con applicazioni topiche nel cuoio capelluto ha effetto anticalvizie.\nUso del frutto.\nNei luoghi di coltivazione viene anche utilizzato il frutto. La parte carnosa gialla viene sia ridotta in marmellate, sia candita (come nel dolce chiamato \"manisan pala\" in Indonesia).\nFarmaceutico.\nNel XIX secolo si pensava che la noce moscata fosse un abortivo, il che port\u00f2 a numerosi casi documentati di avvelenamento da noce moscata. Sebbene venga talvolta usata come trattamento per altri disturbi (es. migliora la digestione, incrementa i movimenti peristaltici intestinali, favorisce il flusso biliare.), la noce moscata non ha alcun valore medicinale provato.\nLa miristicina, principale componente dell'olio essenziale ricavato da Myristica fragrans, ad elevati dosaggi ha un effetto simil-stupefacente, che provoca allucinazioni e convulsioni. Negli ultimi anni si \u00e8 registrato un crescente abuso della miristicina o delle noci intere come intossicante allucinogeno a buon mercato, causando frequentemente casi mortali di avvelenamento."}
{"id": "1531875", "revid": "1305772", "url": "https://it.wikipedia.org/wiki?curid=1531875", "title": "Duque de Caxias (disambigua)", "text": ""}
{"id": "1531878", "revid": "1543377", "url": "https://it.wikipedia.org/wiki?curid=1531878", "title": "Giovilabio", "text": "Il giovilabio \u00e8 uno strumento simile all'astrolabio, che consente di determinare le orbite e i periodi dei satelliti medicei di Giove. La sua struttura deriva da un metodo grafico ideato da Galileo Galilei intorno all'epoca della pubblicazione del \"Sidereus Nuncius\" (1610). \nDescrizione.\nLo strumento \u00e8 costituito da due dischi girevoli con diametro differente e collegati fra di loro da un'asta mobile; attraverso di essi si riesce a ricondurre al Sole le apparenze dei satelliti osservate dalla Terra: queste sono per\u00f2 apparenze irregolari, a causa dei movimenti eliocentrici della Terra e di Giove. Sulla faccia del giovilabio sono incise le cosiddette tavole di Bellosguardo, che hanno la funzione di determinare il moto medio di ognuno dei satelliti di Giove.\nCalcolo della longitudine.\nGalileo approfond\u00ec il tema della previsione del moto dei satelliti di Giove anche individuando delle possibili applicazioni pratiche, fra cui il calcolo della longitudine in mare, tema all'epoca di grande interesse (gli Stati generali dei Paesi Bassi, per esempio, avevano messo in palio un premio di 30.000 fiorini per chi avesse trovato un metodo per risolvere questo problema). Attraverso il giovilabio e un telescopio si poteva infatti utilizzare Giove come \"orologio naturale\" e determinare l'ora riferita a un meridiano di riferimento."}
{"id": "1531880", "revid": "713168", "url": "https://it.wikipedia.org/wiki?curid=1531880", "title": "Contado di Molise", "text": "Il Contado di Molise \u00e8 stato un'unit\u00e0 amministrativa prima del Regno di Sicilia, poi del Regno di Napoli, infine del Regno delle Due Sicilie. Il suo territorio e il suo \"status\" giuridico hanno subito entrambi variazioni nei secoli in relazione all'ordinamento amministrativo dell'epoca; si possono, comunque, individuare tre fasi principali: quella della Contea di Molise (\"Comitatus Molisii\") in epoca medievale, quella del Contado di Molise in et\u00e0 moderna, quella della Provincia del Contado di Molise nell'et\u00e0 contemporanea.\nOriginariamente il suo territorio comprendeva prevalentemente la parte centrale dell'attuale Molise e si estendeva, a seconda dell'epoca, in un'area che andava dall'Abruzzo meridionale alla Campania settentrionale; tuttavia \u00e8 soltanto con le riforme amministrative dei primi decenni del Cinquecento che il Contado di Molise comincia ad acquisire una fisionomia geografica e amministrativa stabile ma dipendente da altre entit\u00e0, rimasta pressoch\u00e9 invariata fino alle riforme di et\u00e0 napoleonica. In ogni caso tutte queste conformazioni risultano sempre molto lontane dalla regione attuale.\nIl suo stemma \u00e8 composto da una stella bianca\",\" crinita, circondata da una ghirlanda di spighe di grano in campo vermiglio. Le spighe vengono tradizionalmente interpretate quale segno della sua abbondanza, la stella invece rappresenterebbe lo stemma del casato dei del Balzo, che avrebbe posseduto numerosi feudi in questo territorio; non \u00e8 possibile escludere, tuttavia, che l'indicazione di questo casato in realt\u00e0 sia dovuto a un fraintendimento generato dal particolare nome araldico di questa tipologia di stella.\nIl giustizierato.\nIl territorio.\nLe origini di quello che poi sar\u00e0 il Contado di Molise vanno ricercate in epoca longobarda, quando la regione era ricompressa all'interno del Ducato di Benevento. In quel periodo, infatti, furono costituiti diversi gastaldati (circoscrizioni amministrative subordinate al ducato), e, in particolare, il gastaldato di Bojano. Intorno al 667, questo territorio era stato concesso al condottiero bulgaro Alzeco, che divenne il primo gastaldo di un'area pressoch\u00e9 disabitata. Bojano, per\u00f2, acquis\u00ec viepi\u00f9 importanza rispetto agli altri gastaldati (che diverranno, in epoca normanna, contee) andando a costituire il nucleo fondante del futuro Molise. \u00c8 tra la fine dell'XI secolo e l'inizio dell'XII secolo, infatti, che comincia ad affermarsi il toponimo \"Comitatus Molisii\" riferito, appunto, alla contea di Bojano, che, nel contempo, aveva inglobato altre contee e territori, quali Venafro, Larino, Trivento, Isernia, Campomarino, la montagna del Matese, Pietrabbondante, Termoli, Mignano fino a Capracotta, Capriata e Prata. Tale espansione della contea avvenne ad opera della famiglia \"de Molinis\".Si era, dunque, formata un'entit\u00e0 territoriale che avrebbe conservato una propria peculiare identit\u00e0 nel corso dei secoli ma non riconducibile all'attuale regione.\nLa nascita del giustizierato.\nNel 1221, Federico II, che gi\u00e0 da tempo cercava di contenere il potere feudale a favore di quello regio, vinta la resistenza di Tommaso di Segni, conte di Celano e Molise, costitu\u00ec il Contado di Molise in giustizierato. Nell'ambito del processo di \"centralizzazione\" voluto dal sovrano palermitano, l'amministrazione dei territori del regno, suddivisi in distretti di giustizia imperiale, veniva affidata ad un rappresentante del potere regio, il \"Gran Maestro Giustiziere\", attraverso il quale l'autorit\u00e0 del re si sovrapponeva a quella dei feudatari. In epoca sveva e angioina l'amministrazione del Molise era congiunta a quella della Terra di Lavoro, che insieme formavano un unico distretto denominato \"Justitiaratus Molisii et Terre Laboris\". \nIl Contado di Molise nell'Et\u00e0 moderna.\nAnche con l'avvento del regime aragonese e la riforma del sistema dei giustizierati, i due territori rimasero amministrativamente legati. Un cambiamento che avr\u00e0 importanti riflessi sul Contado del Molise si realizza con la conquista argonese del regno di Napoli e la sua successiva riorganizzazione amministrativa. Nel 1447 fu infatti emanato da Alfonso d'Aragona un decreto concernente l'istituzione della Regia dogana della mena delle pecore di Puglia. Con l'istituzione della Dogana il Contado di Molise, pur continuando formalmente a far parte della Terra di Lavoro, entr\u00f2 in stretti rapporti economici con la Capitanata. In epoca incerta, probabilmente durante il viceregno spagnolo, verso la met\u00e0 del XVI secolo, il Contado di Molise venne separato dalla Terra di Lavoro e aggregato alla Capitanata. La Regia udienza di Lucera, istituita nel 1544, esercitava la propria giurisdizione anche sul Contado di Molise. Quest'ultimo rimase legato alla Capitanata fino alle riforme amministrative introdotte nel 1806.\nCentri abitati del Contado di Molise (1538-1806).\nSono qui riportati i nomi dei centri abitati appartenenti al Contado di Molise, indicati in ordine alfabetico secondo la forma di pi\u00f9 antica attestazione, che compare (quando diversa) in corsivo. \n2 Cos\u00ec nel testo.\nLa provincia.\nIstituzione e autonomia amministrativa.\nCon la legge 132 del 1806 \"Sulla divisione ed amministrazione delle province del Regno\", varata l'8 agosto di quell'anno, Giuseppe Bonaparte riform\u00f2 la ripartizione territoriale del Regno di Napoli sulla base del modello francese e soppresse il sistema delle regie udienze. Negli anni successivi (tra il 1806 ed il 1811), una serie di regi decreti complet\u00f2 il percorso d'istituzione delle province con la specifica dei comuni che in esse rientravano e la definizione dei limiti territoriali e delle denominazioni di distretti e circondari in cui veniva suddivisa ciascuna provincia.\nIn base a tale riforma, il 27 settembre 1806, con la legge 189, fu stabilita la separazione del Contado di Molise dalla Capitanata. Fino a quella data il capoluogo era Lucera. Il processo di definizione dei confini, per\u00f2, fu abbastanza farraginoso, tanto che solo il 4 maggio 1811, dopo il trasferimento del circondario di Larino, e quindi anche di Termoli, dalla Capitanata, e del territorio di Petacciato ed il circondario di Agnone, dall'Abruzzo Citra, vennero definitivamente individuati le delimitazioni di provincia, distretti e circondari e l'intendenza di Campobasso raggiunse una conformazione vicina all'attuale Molise.\nDal 1\u00ba gennaio 1817, l'organizzazione amministrativa venne definitivamente regolamentata con la \"Legge riguardante la circoscrizione amministrativa delle Province dei Reali Domini di qua del Faro\" del 1\u00ba maggio 1816.\nSuddivisione amministrativa.\nLa provincia era suddivisa in successivi livelli amministrativi gerarchicamente dipendenti dal precedente. Al livello immediatamente successivo alla provincia individuiamo i \"distretti\" che, a loro volta, erano suddivisi in \"circondari\". I circondari erano costituiti dai \"comuni\", l'unit\u00e0 di base della struttura politico-amministrativa dello Stato moderno, ai quali potevano far capo i \"villaggi\", centri a carattere prevalentemente rurale.\nLa provincia comprendeva i seguenti distretti:\nOgni distretto era suddiviso in circondari per un totale di 33, i quali comprendevano complessivamente 132 comuni.\nL'origine del toponimo.\nDifferenti teorie esistono sull'origine del toponimo \"Molise\". Di certa genesi medievale, la denominazione potrebbe derivare, secondo Francesco D'Ovidio, dalla forma aggettivata di \"mola\" o \"molinum\", da cui \"molenses\", ovvero abitanti presso la mola o il mulino. Secondo altri, invece, deriverebbe dal nome di un feudo o di un castello o di un'antica citt\u00e0 sannita (la \"Melae\" citata da Livio). Secondo la leggenda, infatti, il primo gastaldo di Bojano, Alczeco, avrebbe edificato il suo castello proprio sulle rovine di Melae. Un'altra ipotesi, ancora, fa risalire il nome \"Molise\" all'alterazione dei cognomi \"\"Marchisio\" e \"de Molisio\"\" presenti in un documento del 1195, dove il conte Corrado di Luzelinart, si firm\u00f2 \"Corradus Marchisium de Molisio\". Tale firma avrebbe generato un equivoco: essa, infatti, male interpretata, sarebbe stata intesa come: \"Corrado, Marchese del Molise\". Giambattista Masciotta, invece, tenta di individuare una connessione tra il guerriero Alczeco e la famiglia de Molisio definendo una linea di discendenza diretta. Proprio dal cognome \"de Molisio\", secondo la teoria pi\u00f9 accreditata, \u00e8 da farsi risalire l'origine del toponimo. Proveniente dal feudo di Moulins-la-Marche (parte del Ducato di Normandia), questa famiglia ebbe quale capostipite Rodolfo de Molisio. Costui, compagno d'armi di Roberto il Guiscardo, divenne feudatario supportando gli Altavilla nella conquista di alcuni dei territori sanniti che saranno parte del Regno di Sicilia. Studi basati sull'analisi di antichi testi pubblicati nell'Italia Meridionale ed in Europa individuano in \"Conti de Molisio\" la genesi di \"Contado di Molise\", proprio in virt\u00f9 di quella espansione territoriale della contea di Bojano della quale essi furono artefici intorno al XII secolo. Tale teoria, inoltre, \u00e8 avvalorata dal fatto che l'impiego dei cognomi veri e propri entra in uso, per l'appunto, in questo periodo."}
{"id": "1531881", "revid": "185700", "url": "https://it.wikipedia.org/wiki?curid=1531881", "title": "Neofascisti", "text": ""}
{"id": "1531882", "revid": "13317229", "url": "https://it.wikipedia.org/wiki?curid=1531882", "title": "Anna Sophia Robb", "text": ""}
{"id": "1531891", "revid": "287204", "url": "https://it.wikipedia.org/wiki?curid=1531891", "title": "Abruzzo Citra", "text": "LAbruzzo Citra o Abruzzo Citeriore fu una unit\u00e0 amministrativa prima del Regno di Sicilia, poi del Regno di Napoli ed, infine, del Regno delle Due Sicilie.\nDescrizione.\nQuesto territorio fu costituito in giustizierato nel 1273 da Carlo I d'Angi\u00f2 con il \"Diploma di Alife\", che formalizz\u00f2 la divisione del Giustizierato d'Abruzzo, creato dall'Imperatore Federico II, in due distretti amministrativi, l\"Aprutium ultra flumen Piscariae\" e l\"Apriutium citra flumen Piscariae\" (Abruzzo oltre il fiume Pescara ed Abruzzo al di qua del fiume Pescara). Il capoluogo era Chieti ed i confini del giustizierato abbracciavano grossomodo buona parte dell'attuale provincia di Chieti.\nCon la legge 132 del 1806 \"Sulla divisione ed amministrazione delle province del Regno\", varata l'8 agosto di quell'anno, Giuseppe Bonaparte riform\u00f2 la ripartizione territoriale del Regno di Napoli sulla base del modello francese e soppresse il sistema dei giustizierati. Negli anni successivi (tra il 1806 ed il 1811), una serie di regi decreti complet\u00f2 il percorso d'istituzione delle province con la specifica dei comuni che in esse rientravano e la definizione dei limiti territoriali e delle denominazioni di distretti e circondari in cui veniva suddivisa ciascuna provincia.\nDal 1\u00ba gennaio 1817 l'organizzazione amministrativa venne definitivamente regolamentata con la \"Legge riguardante la circoscrizione amministrativa delle Provincie dei Reali Domini di qua del Faro\" del 1\u00ba maggio 1816.\nLa sede degli organi amministrativi era ubicata nell'ex convento dei Domenicani di Chieti, attuale sede della prefettura.\nLa provincia, con capoluogo Chieti, era suddivisa in successivi livelli amministrativi gerarchicamente dipendenti dal precedente. Al livello immediatamente successivo alla provincia individuiamo i \"distretti\" che, a loro volta, erano suddivisi in \"circondari\". I circondari erano costituiti dai \"comuni\", l'unit\u00e0 di base della struttura politico-amministrativa dello Stato moderno, ai quali potevano far capo le \"ville\", centri a carattere prevalentemente rurale.\nLa provincia comprendeva i seguenti distretti:\nOgni distretto era suddiviso in circondari per un totale di 25, i quali comprendevano complessivamente 123 comuni."}
{"id": "1531892", "revid": "115751", "url": "https://it.wikipedia.org/wiki?curid=1531892", "title": "Fiume Pescara", "text": ""}
{"id": "1531893", "revid": "1728", "url": "https://it.wikipedia.org/wiki?curid=1531893", "title": "Accademia letteraria dell'Arcadia", "text": ""}
{"id": "1531894", "revid": "124701216", "url": "https://it.wikipedia.org/wiki?curid=1531894", "title": "Abruzzo Ultra", "text": "LAbruzzo Ultra o Abruzzo Ulteriore \u00e8 stata una unit\u00e0 amministrativa prima del Regno di Sicilia e poi del Regno di Napoli.\nQuesto territorio fu costituito in giustizierato nel 1273 da Carlo I d'Angi\u00f2 con il diploma di Alife, che formalizz\u00f2 la divisione del giustizierato d'Abruzzo, creato dall'Imperatore Federico II, in due distretti amministrativi, l\"Aprutium ultra flumen Piscariae\" e l\"Apriutium citra flumen Piscariae\" (Abruzzo al di l\u00e0 del fiume Pescara e Abruzzo al di qua del fiume Pescara).\nIl capoluogo era Aquila, e i confini del giustizierato comprendevano gran parte delle attuali province dell'Aquila, di Teramo e la parte della provincia di Pescara a nord dell'omonimo fiume, oltre ai territori della provincia di Rieti corrispondenti al circondario di Cittaducale.\nNel 1806 la provincia venne divisa in due parti, rispettivamente alla destra e alla sinistra del massiccio del Gran Sasso d'Italia; la porzione adriatica, chiamata Abruzzo Ultra I con capoluogo a Teramo, era delimitata a nord dal fiume Tronto ed a sud dal Pescara mentre la porzione appenninica, chiamata Abruzzo Ultra II con capoluogo all'Aquila, costituiva il territorio dell'attuale provincia con l'aggiunta del gi\u00e0 citato circondario di Cittaducale e una piccola porzione della provincia di Pescara comprendente i due comuni Bussi sul Tirino e Popoli."}
{"id": "1531896", "revid": "110157", "url": "https://it.wikipedia.org/wiki?curid=1531896", "title": "Sk\u00e1ly (P\u00edsek)", "text": "Sk\u00e1ly \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1531897", "revid": "124163756", "url": "https://it.wikipedia.org/wiki?curid=1531897", "title": "Dixville Notch", "text": "Dixville Notch \u00e8 un'area non incorporata del comune di Dixville, Contea di Coos del New Hampshire, negli Stati Uniti. Il villaggio \u00e8 noto per essere il primo a dichiarare i risultati nelle elezioni presidenziali negli Stati Uniti d'America e nelle primarie del New Hampshire.\nLa sua popolazione \u00e8 di 12 abitanti, secova nel nord dello Stato, a 30 chilometri dal confine canadese.\nGeografia fisica.\nIl nome del villaggio deriva dal passo (in inglese \"notch\") chiamato \"Dixville Notch\", situato a 800 metri a sud-ovest del villaggio, che separa i monti \"Dixville Peak\" ( metri) e \"Sanguinary Mountain\" (908 metri) e segna la linea di demarcazione tra il fiume Connecticut e il fiume Androscoggin.\nIl villaggio \u00e8 situato ai piedi delle montagne e a circa 550 metri sul livello del mare. Nonostante il basso numero di abitanti, ospita il \"Balsams Grand Resort Hotel\", uno degli ultimi grandi hotel del New Hampshire ancora in funzione. L'hotel \u00e8 situato sul lago Gloriette e fa parte del National Register of Historic Places.\nElection day.\nLa fama di Dixville Notch \u00e8 dovuta al fatto che, sia nelle elezioni presidenziali negli Stati Uniti d'America sia nelle primarie del New Hampshire (tra le prime della corsa verso la Casa Bianca), i residenti si recano a votare tutti insieme allo scoccare della mezzanotte del giorno delle elezioni al Balsams Hotel, in una sala chiamata \"Ballot Room\" (\"stanza dei voti\"), facendo s\u00ec che sia la prima localit\u00e0 a chiudere i seggi e a dichiarare i risultati. Il paesino \u00e8 stato quindi emulato da altre localit\u00e0 del New Hampshire, come Hart's Location, il cui voto non ha per\u00f2 riscosso lo stesso successo mediatico, anche perch\u00e9 Dixville Notch \u00e8 sempre riuscita a diramare per prima i suoi risultati.\nIl rituale, iniziato nel 1960, \u00e8 il seguente: giunta la mezzanotte, tutti coloro che hanno deciso di esercitare il diritto di voto si ritrovano all'albergo The Balsams e ognuno va a votare in cabina. Finito il voto, si procede immediatamente allo spoglio delle preferenze davanti a molti giornalisti; lo spoglio viene anche trasmesso in TV, finendo spesso sui giornali dell'election day.\nL'importanza simbolica del paesino \u00e8 sottolineata dalle visite nel paese di alcuni candidati, come i futuri presidenti Ronald Reagan (nel 1976), George H. W. Bush (nel 1980) e suo figlio George W. Bush (nel 2000).\nIl primo votante del paese e di tutti gli Stati Uniti, dalla morte nel 2001 di Neil Tillotson, storico rappresentante locale che per primo ebbe l'idea del voto a mezzanotte, \u00e8 solitamente estratto a sorte.\nTutto ci\u00f2 \u00e8 possibile poich\u00e9, sebbene le urne del New Hampshire debbano chiudere solo alle ore 20 locali, \u00e8 prevista dalla legge la possibilit\u00e0 di chiudere i seggi in anticipo e iniziare lo spoglio se si sono recati alle urne tutti gli aventi diritto.\nStoricamente questo villaggio si \u00e8 espresso a favore del candidato del Partito Repubblicano dal 1968 fino al 2004, mentre nelle elezioni del 2008 ha prevalso il candidato democratico Barack Obama sul repubblicano John McCain per 15 preferenze a 6. Alle successive elezioni del 2012, invece, Dixville Notch ha registrato un pareggio tra lo stesso Obama e lo sfidante Mitt Romney, con 5 voti a testa, mentre nel 2016 Hillary Clinton ha avuto 4 voti contro i 2 di Donald Trump, 1 per il candidato del Partito Libertariano Gary Johnson, e 1, probabilmente per protesta, per Mitt Romney.\nNel 2019 il paesino ha rischiato di perdere la possibilit\u00e0 di votare per primo, in quanto la sua popolazione si era ridotta a quattro persone. L'eventualit\u00e0 \u00e8 stata scongiurata dall'arrivo di un quinto abitante, che ha garantito il numero minimo di votanti per avere un seggio autonomo.\nAlle primarie democratiche del 2020 Michael Bloomberg \u00e8 stato il candidato pi\u00f9 votato, con tre voti, sebbene non fosse neanche candidato nello Stato (\u00e8 stato inserito come \"write-in)\", mentre gli altri due voti sono andati a Pete Buttigieg e a Bernie Sanders. Joe Biden, il futuro candidato alla presidenza per il Partito Democratico, non ha quindi ottenuto neanche un voto, ma si \u00e8 rifatto alle successive elezioni presidenziali di novembre, battendo 5 a 0 Donald Trump. \u00c8 la prima volta che il candidato repubblicano non prende neanche un voto nel villaggio.\nNella cultura di massa.\nDixville Notch \u00e8 apparsa nel quattordicesimo episodio della terza stagione della serie tv statunitense \"West Wing\" sotto forma di un paesino fittizio chiamato Hartsville, nel 2002."}
{"id": "1531898", "revid": "78273", "url": "https://it.wikipedia.org/wiki?curid=1531898", "title": "Football Club Internazionale Milano 1928-1929", "text": ""}
{"id": "1531900", "revid": "31185", "url": "https://it.wikipedia.org/wiki?curid=1531900", "title": "Dixville notch", "text": ""}
{"id": "1531902", "revid": "27723", "url": "https://it.wikipedia.org/wiki?curid=1531902", "title": "Lunghezza d'onda di Compton", "text": ""}
{"id": "1531903", "revid": "287204", "url": "https://it.wikipedia.org/wiki?curid=1531903", "title": "Massimo D\u2019Alema", "text": ""}
{"id": "1531906", "revid": "119778968", "url": "https://it.wikipedia.org/wiki?curid=1531906", "title": "Zawiya (citt\u00e0)", "text": "Zawiya (indicata anche come Az Zawiyah o Zawia o Zauia o Zavia), , \u00e8 una citt\u00e0 della Libia nord-occidentale, nella regione della Tripolitania, capoluogo del distretto di Zawiya. La citt\u00e0 si trova sulla costa del Mediterraneo, nel centro della pianura della Gefara, circa 50 km a ovest di Tripoli.\nStoria.\nNel corso della guerra italo-turca fu occupata dagli Italiani il 4 dicembre 1912. Abbandonata il 17 luglio 1915 a causa dello scoppio di una rivolta, fu riconquistata dal Regio Esercito il 23 aprile 1922.\nDurante l'epoca coloniale italiana, Zavia era una citt\u00e0 di rilievo per i colonizzatori: pi\u00f9 di 2000 italiani costituivano una significativa minoranza in un centro abitato allora da 30.000 cittadini (1939). Oggi una chiesa di epoca coloniale rimane a testimonianza di quel periodo a Zavia. \nSecondo il censimento del 1984, la citt\u00e0 aveva circa 92.000 abitanti; stime del 2007 indicano una popolazione di circa 199.000 abitanti, rendendo cos\u00ec Zavia la quinta citt\u00e0 del paese per popolazione dopo Tripoli, Bengasi, Misurata e Beida.\nIn seguito alla guerra civile libica, la citt\u00e0 \u00e8 passata ai rivoltosi e subito dopo \u00e8 stata oggetto di bombardamento da parte delle truppe lealiste.\nEconomia.\nL'agricoltura \u00e8 molto sviluppata grazie alle favorevoli condizioni climatiche e alla presenza di acqua. Le colture principali sono patate, cipolle e pomodori.\nVi \u00e8 presente l'\"Universit\u00e0 7 aprile\", fondata nel 1988. Nei pressi della citt\u00e0 si trova la pi\u00f9 importante raffineria di petrolio della Libia, con una capacit\u00e0 nominale di 120.000 barili di petrolio al giorno (\"bpd\" - in inglese \"barrels of oil per day\"), costruita nel 1974 dalla Snamprogetti e gestita dalla \"Azawia Oil Refining Company\", una succursale della compagnia nazionale libica \"National Oil Corporation (NOC)\"."}
{"id": "1531908", "revid": "124930989", "url": "https://it.wikipedia.org/wiki?curid=1531908", "title": "Ferrari 641 F1", "text": "La Ferrari 641 F1, colloquialmente nota come F1-90, \u00e8 una monoposto da competizione prodotta dalla Scuderia Ferrari, che partecip\u00f2 al campionato mondiale di Formula 1 1990.\nQuesto modello fu pilotato dal campione del mondo in carica, il francese Alain Prost, e dall'inglese Nigel Mansell; con tale monoposto la Ferrari ritorn\u00f2 a competere, con Prost, per il titolo mondiale dopo anni di digiuno, e sempre con il transalpino ottenne a Le Castellet la sua vittoria numero cento nelle gare della massima serie. Durante la stagione l'auto venne evoluta in una versione aggiornata e identificata come 641/2, pur se altri non era che una F1-90 pi\u00f9 affinata.\nOltre che per la sua competitivit\u00e0, la vettura \u00e8 ricordata per la bellezza e l'armoniosit\u00e0 delle sue forme, che ne hanno fatto una delle monoposto di F1 pi\u00f9 apprezzate di sempre: la 641/2 \u00e8 tuttora l'unica auto da competizione, e una delle sole sei automobili, entrate a far parte della collezione storica del Museum of Modern Art di New York. Il modello usato da Prost nel Gran Premio del Giappone 1990 \u00e8 stato battuto all'asta il 17 maggio 2009, aggiudicato per la cifra di 352 000 euro.\nContesto.\nIl fermento tecnico di fine anni 1980.\nIl 14 agosto 1988 moriva Enzo Ferrari; proprio in quei giorni, la Ferrari metteva in pista una vettura laboratorio, la tecnologicamente avanzata 639, che sarebbe stata la base per la monoposto che avrebbe corso nella stagione 1989 di Formula 1, la 640 F1.\nLe novit\u00e0 erano dovute in parte al regolamento del campionato, che con il ritorno dei motori aspirati (i turbo vennero banditi dal \"circus\" alla fine della stagione 1988) permise al Cavallino di rispolverare la sua storica tradizione nei V12, e in parte allo sviluppo di un'innovazione che proprio la Ferrari aveva sperimentato per prima sul modello 312 T3 alla fine degli anni 1970 \u2014 e che il \"Drake\" teorizz\u00f2 gi\u00e0 durante la seconda guerra mondiale \u2014, ovvero un nuovo cambio al volante a selezione semiautomatica, o altrimenti detto elettroattuato: questa soluzione interagiva col pilota, rendendo i tempi di cambiata pi\u00f9 corti e di conseguenza la macchina pi\u00f9 guidabile, visto che ora il conducente non era costretto a togliere le mani dallo sterzo.\nA causa di varie problematiche relative a peso, ingombri e tecnologia da utilizzare, il nuovo cambio semiautomatico non venne mai testato in corsa dalla Scuderia Ferrari prima del 1989; il suo reale potenziale venne per\u00f2 sfruttato appieno solamente dopo un ulteriore anno di sviluppo, in coincidenza con l'inizio della stagione 1990 e con la presentazione della nuova F1-90.\nSviluppo: dalla 640 alla 641.\nLa Ferrari 641 F1, quindi, riprendeva molte delle soluzioni gi\u00e0 usate nel 1989 sulla 640, debitamente migliorate; rispetto a quest'ultima, per\u00f2, la nuova monoposto si rivel\u00f2 decisamente pi\u00f9 competitiva, al punto tale che nel 1990 la Scuderia lott\u00f2 ad armi pari con l'allora squadra di riferimento, la McLaren motorizzata Honda e condotta da Ayrton Senna, dopo che da vari campionati la casa di Maranello mancava dai vertici della categoria. L'arrivo sulla Rossa del campione del mondo in carica Alain Prost, il quale ottenne dalla scuderia italiana di avere piena voce in capitolo sullo sviluppo tecnico della vettura, contribu\u00ec a far compiere alla F1-90 quel salto di qualit\u00e0, in termini di prestazioni, che risult\u00f2 evidente in pista.\nTale monoposto chiuse un decennio, quello degli anni 1980, in cui la Ferrari si mostr\u00f2 all'avanguardia nella ricerca tecnica, cosa che questa monoposto ben sintetizz\u00f2 con il gi\u00e0 citato cambio al volante, col perfezionamento dei sistemi frenanti e con gli studi approfonditi sull'aerodinamica; tale attenzione verso le innovazioni tecniche fini per\u00f2, forse, per andare a discapito dell'efficienza \u2014 e della continuit\u00e0 di risultati \u2014 nelle competizioni.\nVettura.\nLa 641 F1 aveva un'impostazione meccanica e aerodinamica tipica delle monoposto Ferrari a cavallo degli anni 1980 e 1990. Il progetto venne iniziato nel 1989 da John Barnard, ex direttore tecnico della McLaren, il quale per\u00f2 lasci\u00f2 il Cavallino prima della nuova stagione a causa di sopravvenuti dissidi col nuovo organigramma di Maranello, accasandosi alla Benetton (anche se ritorner\u00e0 poi alla Rossa qualche anno dopo); la F1-90 venne cos\u00ec portata a termine dal nuovo direttore tecnico Enrique Scalabroni assieme al nuovo arrivato Steve Nichols, quest'ultimo gi\u00e0 all'opera sull'imbattibile McLaren MP4/4 del 1988, sotto la supervisione del direttore sportivo Cesare Fiorio.\nAerodinamica.\nUno dei punti di forza di questa vettura era la semplicit\u00e0 della linea. Aerodinamicamente era molto valida, in quanto era stata disegnata in modo armonioso e non necessitava \u2014 a differenza delle monoposto che vennero poi \u2014 di particolari supplementari. Visivamente somigliava parecchio alla sua progenitrice 640 ma, rispetto a questa, le linee erano meno tese e pi\u00f9 smussate; in particolare nel musetto di nuova concezione, e nelle prese d'aria laterali per il raffreddamento di motore e radiatori. Rimaneva pi\u00f9 o meno invariata la presa d'aria del \"roll-bar\".\nLe pance laterali, molto basse, avevano la tipica conformazione a \"cassa di violino\", dunque molto tondeggianti, le quali partivano dalle prese d'aria laterali, si allargavano fino a 3/4 vettura, e poi stringevano verso il retrotreno, creando la cosiddetta forma a \"Coca-Cola\" \u2014 dalla similitudine col collo delle bottiglie della celebre bevanda \u2014, e terminavano sulla scatola del cambio.\nGli alettoni non avevano dimensioni esagerate, soprattutto rispetto ai concorrenti (ad esempio l'ala posteriore della McLaren), e ci\u00f2 \u00e8 indice di una migliore efficienza aerodinamica del corpo vettura, il quale da solo riusciva a fornire una sufficiente deportanza e a offire di conseguenza un'ottimale tenuta di strada. Questa affermazione \u00e8 ancora pi\u00f9 vera, se si va a osservare il profilo estrattore: anche in questo caso quello della Ferrari era pi\u00f9 piccolo rispetto a quelli delle altre vetture, dunque la 641 sfruttava bene il fenomeno di effetto suolo grazie alla conformazione aerodinamica del corpo vettura.\nPer il resto poteva contare sulle innovative sospensioni \"push rod\" \u2014 stabilmente in uso nel \"circus\" da l\u00ec in avanti \u2014, e su di un telaio molto leggero.\nCambio.\nIl cambio era azionato dal pilota, tramite due leve poste dietro il volante, una a destra e una a sinistra. Ogni volta che si premeva la leva destra si innestava una marcia superiore, mentre pigiando sulla leva di sinistra si scalava. Il cambio era dotato di sette rapporti in avanzamento, pi\u00f9 la retromarcia (quest'ultima obbligata dal regolamento). Sostanzialmente questo cambio era lo stesso della Ferrari 640, ma venne reso pi\u00f9 affidabile. Era semiautomatico in quanto il pilota usava la frizione soltanto per spuntare, e i rapporti erano innestati per mezzo di attuatori elettroidraulici.\nMotore.\nEnzo Ferrari era intenzionato negli anni 1980 a lasciare la Formula 1 per via dei dissidi con la FIA, e uno dei motivi della sua intolleranza verso la Federazione, era il fatto che non potesse utilizzare i suoi motori preferiti, ossia i V12.\nQuesto motore, tuttavia, \u00e8 uno dei simboli della Ferrari e nel 1990 (come anche nel 1989 e fino al 1995) a Maranello potevano e volevano usarlo anche nella massima categoria.\nLa 641 era munita di questo propulsore, che come il resto dell'auto era derivato dalla 640. Il regolamento tecnico imponeva una cilindrata totale massima di 3500\u00a0cm\u00b3: gli ingegneri modenesi sfruttarono al massimo questa regola, realizzando un motore di 3497,96\u00a0cm\u00b3 che, in configurazione da qualifica, nel corso della stagione arriv\u00f2 a sprigionare 710 CV a 13.800 giri al minuto. Era collocato dietro il pilota, ma davanti l'asse posteriore, dunque come tutte le Formula 1 in posizione posteriore-centrale, in senso longitudinale.\nAnche se la cubatura era pi\u00f9 o meno simile a quella degli altri motori, questo aveva 12 cilindri, dunque pi\u00f9 di quelli Honda (V10), Renault (V10) e Ford (V8); in realt\u00e0 a quel tempo, anche la Lamborghini realizzava motori V12 per la Formula 1, scarsamente prestanti. A livello di potenza massima, il motore Ferrari si piazzava tra il pi\u00f9 potente Honda e il successivo Renault, mentre i Ford erano penalizzati da un'architettura sfavorevole. Il principale vantaggio del maggiore frazionamento \u00e8 l'ottenimento di una maggiore superficie degli stantuffi, contemporaneamente a una riduzione delle masse in moto alterno; ci\u00f2 si traduce nella possibilit\u00e0 di raggiungere regimi di rotazione potenzialmente superiori che portano a maggiori potenze massime. Il vantaggio potenziale delle architetture con minor frazionamento, con particolare riferimento ai V8 (un inferiore regime di coppia massima), si \u00e8 storicamente dimostrato penalizzante nei confronti della maggiore potenza dei V10 e V12. Un altro vantaggio \u00e8 legato alla perfetta equilibratura delle masse in movimento, mentre gli altri motori non essendo dinamicamente equilibrati dovevano fare ricorso a contralberi. L'assenza di questi dispositivi rendeva il motore della 641 F1 pi\u00f9 leggero.\nVa poi segnalato l'impiego di materiali leggeri e resistenti al tempo stesso, come la lega leggera usata soprattutto per realizzare la testata, o ancora il titanio col quale vennero costruite le valvole d'aspirazione. Questo motore era ovviamente plurivalvole, e la Ferrari scelse di dotarlo di cinque valvole per cilindro, tre di aspirazione e due di scarico. La soluzione teoricamente pu\u00f2 permettere un aumento del rendimento volumetrico del motore, tuttavia rende maggiormente difficoltoso il disegno delle camere di combustione a causa del maggiore affollamento e dell'interferenza tra i flussi durante le fasi di aspirazione e scarico; per tale ragione \u00e8 stata in seguito accantonata. Era utilizzata una candela per cilindro che era montata al centro della camera di combustione. La distribuzione era a cascata di ingranaggi.\nIl V12 montato sulla 641 F1 verr\u00e0 poi utilizzato come base per l'unit\u00e0 con cui equipaggiare la Ferrari F50, \"supercar\" stradale prodotta nel 1995 per celebrare il cinquantenario della casa del Cavallino.\nPresentazione.\nLa 641 F1 venne svelata ufficialmente alla stampa specializzata il 2 febbraio 1990, a Maranello, nella tradizionale cornice del reparto corse Ferrari. Oltre ai due piloti titolari Nigel Mansell e Alain Prost, e al collaudatore Gianni Morbidelli, presenziarono alla cerimonia anche il presidente della casa modenese, Piero Fusaro, il direttore sportivo della Scuderia Ferrari, Cesare Fiorio, e Luca Cordero di Montezemolo in rappresentanza del Gruppo Fiat.\nIn controtendenza rispetto al passato, durante l'evento non furono resi disponibili dettagli tecnici di rilievo sulla nuova monoposto, tanto che, per la prima volta nella sua storia, la Ferrari non comunic\u00f2 nemmeno i dati relativi alla potenza del motore V12 \u2014 motivando ci\u00f2 con l'ormai esasperata competitivit\u00e0 raggiunta dalla Formula 1 a cavallo degli anni 1980 e 1990, e con la volont\u00e0 di non dare vantaggi alla diretta concorrenza. Al termine della presentazione, Mansell guid\u00f2 la vettura in un breve \"vernissage\" sul circuito di Fiorano.\nTest.\nNel corso dei primi test stagionali precedenti l'inizio del nuovo campionato, pur essendo afflitta da problemi di natura varia riguardanti l'ancora acerba affidabilit\u00e0, la F1-90 si dimostr\u00f2 subito molto pi\u00f9 veloce e competitiva rispetto al precedente modello; a fine febbraio, a poche settimane dal debutto nel mondiale, Alain Prost ottenne il nuovo record del giro sul tracciato dell'Estoril, mostrando quindi come la Ferrari avesse notevolmente ridotto il \"gap\" che nella stagione precedente la separava da Williams e, soprattutto, McLaren.\nCarriera agonistica.\nStagione 1990.\nPortata in pista nel campionato mondiale di Formula 1 1990 dall'iridato uscente Alain Prost (arrivato dalla McLaren) e dal confermato Nigel Mansell, soprattutto nella parte iniziale di stagione la 641 F1 non si dimostr\u00f2 molto affidabile, tanto che vi furono occasioni in cui i due piloti non andarono nemmeno a punti, come nella gara inaugurale degli Stati Uniti. Ci\u00f2 nonostante, la prima vittoria arriv\u00f2 con Prost gi\u00e0 al Gran Premio del Brasile, alla seconda prova stagionale.\nLa versione aggiornata, denominata 641/2 (o F1-90-2), debutt\u00f2 a Imola soltanto con Mansell, ritiratosi per la rottura del motore, mentre per Prost venne deciso in via conservativa di utilizzare per l'ultima volta la vecchia 641, con la quale concluse al quarto posto. Sostanzialmente le due monoposto differiscono per alcuni dettagli aerodinamici, grazie ai quali la 641/2 \u00e8 ben riconoscibile rispetto al modello precedente: venne abbandonato il muso squadrato in favore di un'appendice rotonda, inoltre l'attacco delle pance divenne sinuoso nella parte alta; entrambi i dettagli oggetto di modifica, fino a quel momento erano rimasti pressoch\u00e9 immutati dalla 640 F1 della stagione 1989, cos\u00ec com'erano usciti dalla matita di Barnard. Furono apportate migliorie anche al comparto delle sospensioni, nonch\u00e9 incrementata la potenza del motore e aumentata la capienza del serbatoio.\nNella prima parte della stagione, la F1-90 fu afflitta da problemi di varia natura che ne limitarono la resa in gara, non permettendole di battagliare ad armi pari con le McLaren; in questa fase il maggiore rivale di Prost al titolo, Ayrton Senna su McLaren-Honda \u2014 suo storico antagonista \u2014, riusc\u00ec a guadagnare un buon margine sul francese. Una volta risolti tali difetti di giovent\u00f9, la ritrovata competitivit\u00e0 della 641 F1 permise a Prost di centrare tre vittorie consecutive, dapprima con una spettacolare rimonta in Messico cui a corollario arriv\u00f2 anche la prima doppietta, poi in Francia quando il transalpino regal\u00f2 alla squadra la centesima vittoria nei Gran Premi, e infine in Gran Bretagna; questa striscia vincente lo riport\u00f2 in piena lotta per il titolo mondiale.\nPer trionfare nuovamente, la F1-90-2 dovr\u00e0 attendere quattro eventi, dopo i quali Nigel Mansell ottenne il gradino pi\u00f9 alto all'Estoril. Nonostante la vittoria della Rossa, in quell'occasione emersero tutte le frizioni del dualismo Prost-Mansell, che \"a posteriori\" cost\u00f2 alla Ferrari il possibile titolo piloti. La rivalit\u00e0 interna tra i due compagni di squadra raggiunse il culmine al via della prova lusitana, coi due ferraristi a monopolizzare la prima fila, quando il britannico che scattava dalla \"pole position\", con una mossa al limite, allo spegnimento dei semafori ostacol\u00f2 il francese venendo quasi al contatto. Mansell vinse la gara ma la manovra nei confronti di Prost, che scivol\u00f2 per questo al quinto posto prima di rimontare fino all'ultimo scalino del podio, cost\u00f2 al collega di box la perdita di punti importanti in classifica in favore di Senna, che ne approfitt\u00f2 giungendo secondo.\nAd ogni modo, le acque si calmarono nella prova successiva, il Gran Premio di Spagna, dove la Scuderia ottenne l'ultima vittoria e l'ultima doppietta dell'anno, con Prost davanti a Mansell. Il francese, con la 641/2, riusc\u00ec a lottare per il titolo fino al penultimo appuntamento della stagione, in Giappone: sul circuito di Suzuka \u2014 gi\u00e0 teatro del convulso epilogo della stagione 1989 tra i due allora compagni di squadra \u2014 si verific\u00f2 il famoso speronamento di Senna nei confronti di Prost; coi due rivali appaiati in prima fila, il ferrarista era scattato meglio del brasiliano dalla seconda posizione in griglia e aveva guadagnato la testa della gara, ma alla prima curva venne volontariamente centrato dal brasiliano (memore di quanto accaduto a suo discapito, sullo stesso tracciato, l'anno prima), costringendo entrambi al ritiro. La discutibile mossa tagli\u00f2 matematicamente fuori dalla corsa al mondiale Prost e la Ferrari.\nLa stagione si chiuse per il Cavallino con entrambe le F1-90-2 a podio ad Adelaide, permettendo alla casa di Maranello di concludere al secondo posto entrambe le classifiche mondiali, piloti e costruttori.\nLa 641/2 si rivel\u00f2 globalmente una delle monoposto Ferrari pi\u00f9 competitive degli anni 1990: a fine campionato, coi cinque successi di Prost e l'unica affermazione di Mansell, ottenne lo stesso numero di vittorie della McLaren MP4/5B iridata, ovvero sei, cosa che a Maranello non si verificava dai tempi della 312 T4 del 1979; tre furono invece le partenze al palo, tutte a opera del britannico, e cinque i giri veloci, 3 per Mansell e 2 per Prost. L'auto fu contestualmente, per lungo tempo, l'ultima Rossa a conquistare un Gran Premio di F1, un digiuno spezzato solo nel 1994 dalla 412 T1B, nonch\u00e9 l'ultima vettura del Cavallino capace d'impegnarsi concretamente nella lotta al titolo fino alla realizzazione, nel 1997, della F310B."}
{"id": "1531914", "revid": "125121956", "url": "https://it.wikipedia.org/wiki?curid=1531914", "title": "Il passero solitario", "text": "Il passero solitario \u00e8 una poesia di Giacomo Leopardi probabilmente scritta negli anni 1829-1830 (sulla datazione del poema, comunque, esiste un ampio dibattito) e pubblicata nel 1835 nell'edizione napoletana dei \"Canti\".\nNel componimento Leopardi vede sulla torre campanaria di Recanati un passero, e riflette su un'identificazione malinconica tra l'uccello e se stesso: entrambi, infatti, sono destinati a condurre un'esistenza solitaria. Il passero solitario, desiderando la solitudine per natura, non percepisce tuttavia il suo dolore e dunque non pu\u00f2 che provare felicit\u00e0: Leopardi, al contrario, \u00e8 purtroppo consapevole di non godersi gli anni della sua giovinezza, che rimpianger\u00e0 quando sar\u00e0 anziano.\nStoria editoriale.\n\"Il passero solitario\", testo del quale non ci \u00e8 giunto n\u00e9 l'autografo n\u00e9 la data di composizione, costituisce l'unica eccezione nella cronologia dei \"Canti\". Nell'edizione napoletana dei \"Canti\" del 1835 il poema \u00e8 collocato all'undicesimo posto, come prologo agli \"Idilli\" e subito prima de \"L'infinito\". Questa collocazione incipitaria ha inizialmente lasciato supporre i critici che il poema fosse stato composto nel 1819, anche perch\u00e9 in quell'anno Leopardi cit\u00f2 il \"passero solitario\" in un appunto ove segn\u00f2 un elenco di argomenti di possibili idilli futuri:\nTra i primi a mettere in dubbio questa datazione vi fu il critico Angelo Monteverdi, secondo cui \"Il passero solitario\", presentando una metrica e una stilistica che sono inequivocabilmente vicini ai canti pisano-recanatesi, sarebbe stato composto nel 1831. Ben pochi critici letterari, d'altronde, si sono astenuti dal contribuire alla \"vexata quaestio\" della datazione del poema: Umberto Bosco ha proposto l'ipotesi di una composizione successiva al periodo fiorentino e portata avanti sino al 1835, anno in cui il poema apparve nell'edizione Starita, mentre Giovanni Getto e Paulette Reffienna hanno convenuto per un'elaborazione conclusasi nel 1829. Walter Binni ha proposto una collocazione nel giugno-luglio del 1829, periodo assai vicino o di poco posteriore alla festa di San Vito (patrono di Recanati), esplicitamente citata nel poema, accettando tuttavia la verosimile ipotesi che il poema sia stato poi ulteriormente rimaneggiato a distanza di tempo. Binni, in particolare, fonda la propria tesi su un passo dello \"Zibaldone\" che dal punto di vista tematico assomiglia molto al \"Passero solitario\":\nOggi, infine, \u00e8 dato di sapere che un passero solitario era dipinto, all'interno del parco della villa di Melchiorre Cesarotti a Selvazzano, sul monumento funebre a quel Giuseppe Olivi cui Leopardi si ispir\u00f2 per \"A Silvia\", poco prima per \"Il risorgimento\", e pi\u00f9 avanti per il \"Canto notturno di un pastore errante dell'Asia\".\nContenuto.\nNella prima strofa Leopardi descrive un gioioso paesaggio bucolico in cui tutti gli esseri viventi esultano per il ritorno della primavera: i greggi di pecore belano, le mandrie muggiscono e, soprattutto, si scorgono stormi di uccelli che volano insieme nel cielo sereno. In questo quadretto idillico emerge la figura di un passero che, appollaiato sul campanile della chiesa recanatese di Sant\u2019Agostino (vari biografi di Leopardi attestano che effettivamente quella torre era abitata da un \u00abpassero solitario\u00bb), \u00abpensoso in disparte il tutto mira\u00bb (v. 12). L'uccello cui si riferisce il poeta non \u00e8 il passero comune, ma proprio una specie chiamata passero solitario (\"Monticola solitarius\"), una sorta di merlo dal piumaggio azzurrino che usa vivere proprio sui vecchi palazzi delle citt\u00e0, ripudiando la vita di gruppo. Quest'uccello non partecipa all'atmosfera di rinnovamento dovuta alla bella stagione, bens\u00ec guarda i propri simili in disparte, assorto nei propri pensieri, diffondendo il proprio canto melodioso per la campagna fino al tramonto.\nNella seconda strofa Leopardi stabilisce un parallelismo tra la propria condizione e quella del passero solitario. Cos\u00ec come il volatile trascorre solitario la primavera, Leopardi si rifiuta di godere dei passatempi caratteristici della giovent\u00f9, sentendosi del tutto incompreso e diverso dagli altri ragazzi del villaggio. L'estraneit\u00e0 che Leopardi si \u00e8 diagnosticato in questi versi, infatti, si contrappone all'immagine degli altri giovani recanatesi che, animati da un interno fervore, corrono per le strade del borgo a celebrare le ricorrenze, tra suoni e colori, in una vaga illusione di felicit\u00e0. Infine, al pari del passero, Leopardi decide di allontanarsi da quell'aria di divertimento cos\u00ec aliena, avviandosi verso una meta indefinita e remota nella campagna attorno a Recanati. Egli \u00e8 schivo di fronte ai divertimenti effimeri della vita, e il sole che tramonta e \u00abpar che dica / che la beata giovent\u00f9 vien meno\u00bb (vv. 43-44) gli fa capire che, quando giunger\u00e0 alla vecchiaia, rimpianger\u00e0 il mancato godimento degli anni migliori della giovinezza, perch\u00e9 \u00abdiletto e gioco / indugio in altro tempo\u00bb (vv. 38-39).\nCon la strofa finale ritorna l'immagine del passero. Leopardi si rivolge nuovamente al piccolo animale, con una sorta di nostalgica invidia: il passero, difatti, pur avendo anche lui innata la sofferenza, non la percepisce poich\u00e9 vive seguendo il suo istinto, e pertanto rimane nella sua illusoria condizione di felicit\u00e0. Il raffronto con la condizione del poeta \u00e8 il passo successivo e finale, coi canoni tipici del vero: malinconia e infelicit\u00e0, la terribile ombra della vecchiaia che, rendendo il \u00abd\u00ec presente pi\u00f9 noioso e tetro\u00bb (v. 55), toglier\u00e0 ogni senso al miserando vagare sulla terra che \u00e8 l'esistenza dell'uomo.\nStile e modelli letterari.\n\"Il passero solitario\" presenta un'atmosfera lirica ed indeterminata e un lessico che evoca efficacemente quel senso di vago e indefinito tanto caro alla poetica leopardiana: vago \u00e8 infatti il paesaggio in cui si trova il poeta (\u00aballa campagna ... vai\u00bb, vv. 2-3), e analogamente la torre campanaria ove \u00e8 appollaiato il passero \u00e8 qualificata dall'aggettivo \u00abantica\u00bb (v. 1), con il quale si ottiene un effetto di lontananza sia spaziale che temporale. Il ritmo, se all'inizio \u00e8 pi\u00f9 alacre e festivo, rallenta negli ultimi versi risolvendosi in una cadenza malinconica, accentuata anche dagli incisi e dal peso amaro dei versi (\u00abpentirommi\u00bb, \u00abvolgerommi\u00bb). \"Il passero solitario\", per il resto, \u00e8 una canzone ripartita in tre strofe di sedici, ventotto e quindici versi, per un totale di cinquantanove versi.\nNe \"Il passero solitario\", inoltre, sono rintracciabili numerosi modelli e riferimenti letterari. Nei primi versi del componimento troviamo due riferimenti a Francesco Petrarca (assai presente in molti testi leopardiani): il primo \u00e8 al v.2 (\u00absolitario\u00bb rinvia all'incipit del sonetto 226 dei \"Rerum vulgarium fragmenta\") mentre il secondo \u00e8 al v.3 (\u00abcantando vai\u00bb riprende il sonetto 353 del \"Canzoniere\" petrarchesco, \"Vago augelletto che cantando vai\"). L'\u00abintenerisce il core\u00bb al settimo verso \u00e8 una citazione dantesca del \"Purgatorio\" (\u00abEra gi\u00e0 l'ora che volge il disio / ai navicanti e 'ntenerisce il core\u00bb), mentre il verso \u00abOdi greggi belar, muggire armenti\u00bb riprende letteralmente un passo della traduzione dell\"'Eneide\" di Annibale Caro.\nSecondo Maria Corti, in particolare, la fonte letteraria che pi\u00f9 ha ispirato il poeta per la stesura de \"Il passero solitario\" \u00e8 l'egloga VIII dell\"'Arcadia\" di Jacopo Sannazaro, affine sia stilisticamente che contenutisticamente al testo leopardiano. Tale tesi \u00e8 avallata dalle seguenti somiglianze tra \"Il passero solitario\" e il testo sannazariano, riassunte nella tabella qui proposta:"}
{"id": "1531926", "revid": "145585", "url": "https://it.wikipedia.org/wiki?curid=1531926", "title": "Pausilypon", "text": ""}
{"id": "1531927", "revid": "115549", "url": "https://it.wikipedia.org/wiki?curid=1531927", "title": "Football Club Internazionale Milano 1929-1930", "text": ""}
{"id": "1531930", "revid": "73843", "url": "https://it.wikipedia.org/wiki?curid=1531930", "title": "Porto Ravenna Volley", "text": "LA.S.D. Porto Ravenna Volley \u00e8 stata una storica societ\u00e0 pallavolistica di Ravenna. Fondata da un gruppo di imprenditori e appassionati ispirati da Giuseppe Brusi, approd\u00f2 in A1 alla fine degli anni ottanta, continuando una tradizione che fa della citt\u00e0 una delle \"culle\" della pallavolo italiana.\nStoria.\nLa tradizione e il periodo d'oro.\nIl Porto Ravenna Volley raccolse l'eredit\u00e0 delle squadre ravennati di pallavolo che l'avevano preceduto. La principale squadra cittadina negli anni 1940 e 1950 fu il Gruppo Sportivo Robur, che vinse cinque scudetti In seguito, negli anni 1960 nacque per iniziativa dei Vigili del Fuoco la Casadio, che dallo stesso decennio in poi milit\u00f2 in A1 e A2, mentre nella stagione 1969-70 una squadra denominata Portuali Ravenna disput\u00f2 il suo primo e unico campionato di Serie A.\nNel 1987 Giuseppe Brusi, imprenditore portuale con la passione dello sport e protagonista con le ragazze dell'Olimpia Teodora di una stagione piena di successi (sette scudetti), decise di intraprendere un percorso analogo in campo maschile: form\u00f2 una cordata di imprenditori locali attraverso cui rilev\u00f2 l'Associazione Sportiva Pallavolo Ravenna, rilev\u00f2 il titolo sportivo della Casadio ed ottenne il diritto di partecipare alla Serie A2, iscrivendosi al campionato con il nuovo nome di \"Porto Ravenna Volley\".\nTra il 1989 e il 1990 entr\u00f2 nel settore, con tutto il suo peso economico, il gruppo Ferruzzi guidato da Raoul Gardini. La squadra assunse il nome \"Il Messaggero Volley\" e divenne protagonista di un ciclo di successi che la vide mettere in bacheca uno scudetto (1991), una Coppa Italia (1991), tre Coppe dei Campioni consecutive (1992, 1993 e 1994), due Supercoppe europee consecutive (1992 e 1993) e il Campionato del Mondo per Club (1991).\nNella stagione 1990-91 (formazione Vullo, Timmons, Kiraly, Margutti, Gardini, Masciarelli) con allenatore Daniele Ricci la squadra vinse, con un alto livello qualitativo di gioco, campionato e Coppa Italia. Tra i giocatori che vestirono poi la maglia bianco-giallo-rossa della societ\u00e0 vanno annoverati i brasiliani Renan Dal Zotto e Giovane G\u00e1vio, il russo Fomin, gli italiani Bovolenta, Errichiello e Sartoretti.\nIl settore giovanile e l'ultimo scudetto della pallavolo ravennate.\nIl Porto Ravenna Volley vanta anche successi in campo giovanile. Dal 1990 al 2000 vinse quattro volte la Junior League, tre scudetti Under-18, due scudetti Under-16, uno Scudetto Under-14 e una Boy League. L'attivit\u00e0 giovanile (che negli anni de \"Il Messaggero\" era coordinata dal campione olimpico polacco Alexander Skiba) port\u00f2 alla formazione di giocatori che vestirono la maglia della Nazionale e che poi calcarono i campi della serie A. Il titolo italiano Under-16 conquistato il 4 giugno 2000, con vittoria in finale contro la Sisley Treviso, rimane a tutt'oggi l'ultimo scudetto della pallavolo ravennate.\nLa crisi economica.\nCon la crisi finanziaria del gruppo industriale Ferruzzi-Montedison e la tragica scomparsa dell'imprenditore Raul Gardini nel luglio 1993, la societ\u00e0 sportiva perse gradualmente i sussidi necessari e and\u00f2 incontro a una fase di declino anche economico; prosegu\u00ec la sua attivit\u00e0 (riassumendo il nome \"Porto Ravenna Volley\"), vincendo ancora una Coppa dei Campioni (1994) e una Coppa Cev (1997) abbinata a diversi sponsor che le permisero di continuare l'attivit\u00e0 in Serie A fino al 2000. In quell'anno, per problemi economici, i diritti per la partecipazione al campionato di A1 furono ceduti al Mezzolombardo Volley.\nGli ultimi anni.\nL'attivit\u00e0 del Porto Ravenna Volley \u00e8 continuata a livello giovanile, e nella stagione 2009-2010, con la presidenza di Vanni Monari \u00e8 arrivato anche il ritorno in un campionato nazionale: stravincendo la serie C, \u00e8 stata ottenuta la promozione in Serie B2. La stagione seguente ottiene immediatamente la promozione in Serie B1. Nella stagione 2012-13 il Porto Ravenna, allenato da Marco Bonitta, raggiunge con i play-off la promozione in Serie A2. Al termine della stagione la societ\u00e0 si fonde con il Gruppo Sportivo Robur Angelo Costa, andando a creare il Gruppo Sportivo Porto Robur Costa."}
{"id": "1531934", "revid": "1543377", "url": "https://it.wikipedia.org/wiki?curid=1531934", "title": "Aloys Paul Trabucco", "text": "Vi sono scarse notizie sulla sua vita. Frequent\u00f2 dapprima il ginnasio dei Gesuiti a Bormio e quindi si iscrisse all'Universit\u00e0 di Vienna dove studi\u00f2 filosofia e medicina laureandosi nel 1768. In quello stesso anno pubblic\u00f2 a Vienna il trattato \"Dissertatio inauguralis medica, de mechanismo et usu respirationis\" sulla respirazione.\nInizi\u00f2 ad insegnare anatomia alla facolt\u00e0 di medicina dell'Universit\u00e0 di Innsbruck nel 1778; nel 1780 fu nominato professore ordinario, carica che mantenne fino al 1782, quando fu licenziato con l'indennizzo di un anno di stipendio per la trasformazione della facolt\u00e0 in liceo. Abitava ad Innsbruck gi\u00e0 dal 1775, anno dal quale era sistemato nel palazzo in Maria-Theresen Strasse n. 19.\nNell'ultimo anno di vita fu nominato medico personale dell'arciduchessa Maria Elisabetta d'Asburgo-Lorena."}
{"id": "1531935", "revid": "156618", "url": "https://it.wikipedia.org/wiki?curid=1531935", "title": "San Edoardo III il Confessore", "text": ""}
{"id": "1531936", "revid": "648716", "url": "https://it.wikipedia.org/wiki?curid=1531936", "title": "Abteilung", "text": "Abteilung (abbreviato in Abt) \u00e8 una parola tedesca spesso usata per formazioni militari tedesche o svizzere corrispondenti ai battaglioni o distaccamenti dell'esercito italiano. Il tedesco usa tuttavia il vocabolo anche in contesto civile, analogamente alla voce italiana \"reparto\". Ad esempio, le facolt\u00e0 universitarie o gli istituti di ricerca sono suddivisi in Abteilungen (\"dipartimenti\" o \"sezioni\").\nNella Seconda guerra mondiale, il termine era di solito riferito ad unit\u00e0 di dimensioni paragonabili ad un battaglione (di carristi, cavalleria, reparti esploranti - \"Aufkl\u00e4rungsabteilung\", ed artiglieria) appartenenti alla Heer o alle Waffen-SS. \"Abteilung\" \u00e8 invece traducibile con \"distaccamento\" nelle espressioni \"Heer-Abteilung\" e \"Korps-Abteilung\"."}
{"id": "1531950", "revid": "1075510", "url": "https://it.wikipedia.org/wiki?curid=1531950", "title": "Jean Baptiste Perrin", "text": "Studi\u00f2 all'\u00c9cole Normale Sup\u00e9rieure, divenendo assistente nel periodo 1894-97, quando inizi\u00f2 a studiare i raggi catodici e i raggi X. Ottenne il diploma di \"docteur \u00e8s sciences\" nel 1897, anno in cui gli fu affidata il ruolo di lettore di chimica fisica alla Sorbona. Divenne professore di quell'universit\u00e0 nel 1910, mantenendo il suo ruolo fino a dopo l'occupazione tedesca. Determin\u00f2 la costante di Avogadro.\nScritti.\nMisur\u00f2 la dimensione dell'atomo = 100 milioni di atomi in un cm (riferito da Isaac Asimov in \"Atom\" 1991)."}
{"id": "1531951", "revid": "13317873", "url": "https://it.wikipedia.org/wiki?curid=1531951", "title": "Jean-Baptiste Perrin", "text": ""}
{"id": "1531952", "revid": "13317875", "url": "https://it.wikipedia.org/wiki?curid=1531952", "title": "Jean Perrin", "text": ""}
{"id": "1531958", "revid": "122818343", "url": "https://it.wikipedia.org/wiki?curid=1531958", "title": "Rob de Castella", "text": "Biografia.\nDetenne la miglior prestazione mondiale della maratona dal 1981 al 1984, anche se non lo si seppe subito: il suo tempo era 2h 08'18\", 5 secondi pi\u00f9 lento di quello che Alberto Salazar aveva fatto segnare nel 1981 alla maratona di New York. Si scoprii poi che questa era stata 148 metri pi\u00f9 corta del regolamentare.\nNel 1983 si \u00e8 laureato campione del mondo nella maratona ad Helsinki ed \u00e8 stato proclamato \"australiano dell'anno\"."}
{"id": "1531962", "revid": "1305772", "url": "https://it.wikipedia.org/wiki?curid=1531962", "title": "Pedro Domingo Murillo", "text": ""}
{"id": "1531963", "revid": "2124292", "url": "https://it.wikipedia.org/wiki?curid=1531963", "title": "San Silvestro (Pescara)", "text": "San Silvestro \u00e8 l'unica frazione del comune di Pescara, e conta circa abitanti. Si trova nella zona collinare a sud della citt\u00e0, ai confini con Francavilla al Mare e Chieti, ed \u00e8 inclusa nella circoscrizione II \"Portanuova\". Insieme alla sua parte litoranea, denominata \"San Silvestro Spiaggia\", forma il quartiere San Silvestro.\nGeografia fisica.\nSan Silvestro \u00e8 la zona pi\u00f9 meridionale dell'intero comune di Pescara, distante circa 7 chilometri dal centro della citt\u00e0. Il suo centro principale, inglobato nel tessuto urbano della citt\u00e0 in seguito all'espansione urbanistica avvenuta nella seconda met\u00e0 del '900, si sviluppa su una serie di colline alte non pi\u00f9 di 150 metri, delimitate a nord dal fosso \"Vallelunga\", dove transita la tangenziale di Pescara, e a sud-est dal confine comunale con Francavilla al Mare. A sud, nella contrada di \"Valle di Rocca\", \u00e8 presente l'unico punto di confine fra i comuni di Pescara e Chieti. \nDal cosiddetto belvedere si possono osservare il mare Adriatico, Pescara, Francavilla al Mare e Montesilvano e, verso l'interno, buona parte della provincia di Pescara, fino al massiccio del Gran Sasso.\nStoria.\nIl centro abitato \u00e8 sorto coagulandosi intorno alla villa feudale della famiglia Celaia. L'edificio pi\u00f9 antico di San Silvestro, insieme alla Chiesa, \u00e8 palazzo Fattiboni, sorto nel 1600 riconvertendo un precedente fortino militare. I primi cenni storici riguardanti la moderna San Silvestro risalgono al 30 marzo 1806, quando Napoleone Bonaparte nomina Re di Napoli e di Sicilia il fratello Giuseppe. Questi introdusse nel territorio italiano diverse riforme di riorganizzazione catastale, in modo da semplificare l'amministrazione delle comunit\u00e0, all'epoca ancora regolata da un sistema feudale di universitas. San Silvestro sin dal 1625 era un'universitas autonoma, ma nel 1807 fu aggregata all'allora governo di Francavilla. Solo nel 1811 venne istituito il comune di San Silvestro, che comprendeva le ville di Fontanella e Vasciola e le contrade di Chiappini, Fontechiara e Valle di Rocco. Il comune confinava a nord con Pescara, a sud con Torrevecchia Teatina e Forcabobolina (l'odierna San Giovanni Teatino), a sud est con Francavilla al Mare e a nord est con il Mare Adriatico. I collegamenti con i centri abitati contigui erano dimessi e poco utilizzati. Nel 1869 la frazione di Fontanelle verr\u00e0 ceduta al comune di Pescara, e circa dieci anni pi\u00f9 tardi, il 1 luglio 1879, il comune verr\u00e0 soppresso ed i suoi territori ripartiti fra San Giovanni Teatino, Francavilla al Mare, Torrevecchia Teatina e Pescara, con il capoluogo comunale e la maggior parte dei territori assegnati a quest'ultima.\nMonumenti e luoghi di interesse.\nChiesa di San Silvestro Papa.\nLa chiesa fu istituita intorno al 1500, nata sulle fondamenta di un preesistente monastero. Uno dei primi documenti che ne certificano ufficialmente l'istituzione \u00e8 una lettera scritta dall'arcivescovo di Chieti il 27 novembre 1827, al fine di regolare una disputa per il pagamento delle decime sacramentali, una parte del raccolto agricolo che i fedeli versavano al parroco nel mese di agosto. Ulteriori conferme si trovano anche negli antichi registri custoditi nell'attuale casa parrocchiale, risalenti fino al XVII secolo La parrocchia, inizialmente intitolata anche a san Giovanni Battista, era il nucleo centrale della vecchia villa feudale di San Silvestro. Fu un importante rifugio per molte persone durante gli anni del blocco di Pescara, durante la Seconda guerra mondiale, e rappresent\u00f2 un luogo di raccoglimento per gli sfollati di molte parti della citt\u00e0, dopo il primo bombardamento che sconvolse Pescara il 31 agosto 1943. L'edificio attuale, con l'alta facciata e i due campanili, fu costruito nel 1850 al posto di una chiesetta preesistente e pi\u00f9 piccola. Al suo interno \u00e8 presente un altare maggiore, con un affresco risalente al XVII secolo. La principale festivit\u00e0 qui celebrata \u00e8 dedicata a San Silvestro Papa, e si svolge durante l'ultima domenica di Agosto.\nChiesa di San Silvestrino.\nLa chiesa di San Silvestrino \u00e8 una piccola cappella che si trova sulla strada principale della frazione, in direzione di Chieti.\nPalazzo Fattiboni.\nRealizzato nel XVI secolo, era un'antica struttura militare, accanto alla chiesa di San Silvestro, successivamente divenuto palazzo gentilizio, e per un periodo fino al 1860 anche sede comunale."}
{"id": "1531968", "revid": "117657194", "url": "https://it.wikipedia.org/wiki?curid=1531968", "title": "Vril", "text": "Il Vril \u00e8 un'ipotetica forma di energia descritta in varie opere attinenti al moderno esoterismo.\nStoria del concetto.\nSecondo il romanzo fantascientifico \"La razza futura\" (\"The Coming Race\", poi ripubblicato come \"Vril, The Power of Coming Race\") scritto nel 1871 dal romanziere inglese Edward Bulwer-Lytton, il \"Vril\" \u00e8 un particolare fluido energetico che permetterebbe ad una misteriosa civilt\u00e0 residente nella Terra cava di avere poteri magici che li renderebbero simili a divinit\u00e0; il termine \"vril-ya\" avrebbe significato proprio \u00abrazza semidivina\u00bb (di aspetto nordico), poich\u00e9 essi potevano sia curare qualsiasi malattia, sia animare un oggetto inanimato rendendolo intelligente, oppure distruggere una fortezza, utilizzando degli speciali bastoni metallici di forma cilindrica da cui confluiva questa particolare energia.\nIl racconto proto-fantascientifico di Bulwer-Lytton fu preso assai seriamente dai sostenitori dell'esistenza di Atlantide (tra i quali W. Scott-Elliot) e in seguito dagli appassionati di occultismo.\nLa Societ\u00e0 del Vril.\nDagli anni sessanta del Novecento si \u00e8 inoltre diffusa una teoria del complotto che riguarda una societ\u00e0 segreta del Vril, diffusasi a partire dal libro del 1960 \"Il mattino dei maghi\" di Louis Pauwels e Jacques Bergier, che faceva sensazionali affermazioni riguardanti la \"Vril Gesellschaft\" (Societ\u00e0 del Vril) di Berlino, idea ripresa in seguito da altri autori.\nSi tratterebbe di una societ\u00e0 iniziatica composta da sole donne, il cui ruolo consiste nell'attirare verso la Terra la forza cosmica del \"Vril\" proveniente da un punto peculiare della Via Lattea, detto \"Sole Nero\" (o \"Hunab Ku\"), situato al centro della galassia, al fine di favorire l'evoluzione dell'umanit\u00e0 e dell'intero pianeta, sfruttando l'allineamento che contraddistingue l'odierna epoca astrologica fra Terra, Sole e tale centro galattico. L'attuale allineamento astrologico con il Sole Nero \u00e8 quello che sarebbe stato previsto tra l'altro dalle profezie maya sull'avvento di una nuova era."}
{"id": "1531971", "revid": "14691", "url": "https://it.wikipedia.org/wiki?curid=1531971", "title": "Kharga (oasi)", "text": ""}
{"id": "1531975", "revid": "339392", "url": "https://it.wikipedia.org/wiki?curid=1531975", "title": "Wadi al Jadid", "text": ""}
{"id": "1531976", "revid": "729019", "url": "https://it.wikipedia.org/wiki?curid=1531976", "title": "Parasistolia", "text": "La parasistolia \u00e8 una aritmia cardiaca, che si manifesta nel nodo seno-atriale, nell'atrio, nel ventricolo e nel nodo AV.\nEziologia.\nLa causa scatenante rimane sconosciuta, anche se si sono fatte molte teorie in proposito, la pi\u00f9 accreditata rimane dalla regolare scarica di un qualche focolaio che agisce autonomamente ed indipendente e protetto dalla scarica del ritmo dominante nell'individuo, rimane dunque una scarica alternativa a quella normale.\nEsami.\nTutte le caratteristiche vengono dedotte osservando l'elettrocardiogramma."}
{"id": "1531978", "revid": "85405", "url": "https://it.wikipedia.org/wiki?curid=1531978", "title": "Strelizi", "text": ""}
{"id": "1531979", "revid": "1543377", "url": "https://it.wikipedia.org/wiki?curid=1531979", "title": "Il dio fumoso", "text": "Il dio fumoso (\"The Smoky God, or A Voyage to the Inner World\") \u00e8 un romanzo fantastico scritto nel 1908 da Willis George Emerson (1856-1918).\nIl romanzo si presenta sotto forma di un resoconto del viaggio di un marinaio norvegese, Olaf Jansen, all'interno della Terra - dove si troverebbe il mitico regno di Agarthi - attraverso un passaggio situato al Polo Nord.\nIl romanzo di Emerson \u00e8 considerato una delle prime fonti della credenza sulle civilt\u00e0 sotterranee.\nTrama.\nSecondo il resoconto Agarthi, illuminata da un \"fumoso\" sole centrale, era composta da una fitta rete di colonie ed abitata da uomini alti circa 4 metri. La capitale del regno era Kalapa, considerata come l'originario giardino dell'Eden.\nPer alcuni anni Jansen visse ad Agarthi, successivamente ritorn\u00f2 in superficie e raccont\u00f2 le sue incredibili avventure, tuttavia non fu creduto, anzi fu ritenuto folle e rinchiuso in manicomio per quasi trent'anni. Molti anni dopo Emerson avrebbe incontrato il vecchio Jensen e raccolto le sue memorie."}
{"id": "1531980", "revid": "1904508", "url": "https://it.wikipedia.org/wiki?curid=1531980", "title": "Luigi Engelberto d'Arenberg", "text": "Biografia.\nInfanzia.\nLuigi Engelberto era il figlio di Carlo Maria Raimondo d'Arenberg, e di sua moglie, Luisa Margherita de La Mark. Era il nipote di Leopoldo Filippo d'Arenberg, governatore della provincia di Hainaut, che aveva protetto Jean-Baptiste Rousseau.\nMatrimonio.\nSpos\u00f2, il 19 gennaio 1773, Luisa Antonietta Giuseppina Candida Felicita di Lauragais (1755-1812), figlia del conte Luigi Leopoldo di Lauragais. Ebbero cinque figli.\nCarriera militare.\nLa famiglia Arenberg era una delle famiglie aristocratiche pi\u00f9 importanti d'Europa. Seguendo l'esempio dei suoi antenati, intraprese la carriera militare; ma un evento fatale lo ha costretto, quando aveva solo 24 anni, ad abbandonarlo: era a caccia nel parco di Enghien, con molti dei suoi amici, uno di loro gli ha sparato accidentalmente un colpo che lo ha colpito in faccia e lo rese cieco.\nGran Bal\u00ec di Hainaut.\nLa sua cecit\u00e0 non ha impedito all'imperatrice Maria Teresa di dargli, dopo la morte del padre, l'onere di Gran Bal\u00ec di Hainaut (15 aprile 1779); solo per evitare qualsiasi sorpresa, ha insistito sul fatto che gli atti e i documenti che emanava dovevano essere controfirmati da un segretario.\nRivoluzione del Brabante.\nDue anni pi\u00f9 tardi, tutte le province dei Paesi Bassi austriaci si sollevarono contro Giuseppe II e proclamarono la sua deposizione.\nIl duca, che dopo la rottura con l'imperatore aveva lasciato il Belgio, si affrett\u00f2 a tornare e prese parte attiva nella rivoluzione.\nCon la cacciata degli austriaci, venne creato il Ducato di Brabante. L'11 gennaio, prest\u00f2 giuramento al nuovo stato. Dopo che Bruxelles \u00e8 stata teatro di scene di saccheggio e di disturbo per tre giorni (dal 16 al 18 marzo 1790), il duca si stabil\u00ec al castello di Enghien.\nDa quel momento, ha cessato di tenere gli affari pubblici; torn\u00f2 raramente anche a Bruxelles, dove sono state monitorate le sue azioni. Qualche tempo prima al restauro austriaco, \u00e8 partito per l'Italia.\nAl primo ingresso dei francesi in Belgio sotto il comando di Dumouriez, i cittadini sono stati convocati in tutte le citt\u00e0: il 18 novembre 1792 ha avuto luogo nella Cattedrale di San Michele e Santa Gudula, un'assemblea popolare, che procedette all'elezione di ottanta rappresentanti provvisori di questa citt\u00e0; il duca d'Arenberg \u00e8 stato il ventesimo e il Duca d'Ursel il ventiquattresimo sulla lista. Quest'ultimo sedeva nel municipio, ma il duca d'Arenberg si scus\u00f2, \"circa la sua situazione (cio\u00e8 la sua cecit\u00e0) per accettare le funzioni a cui era stato chiamato\".\nDopo che i francesi giunsero per la seconda volta in Belgio nel 1794, si ritir\u00f2 in Germania.\nRivoluzione francese e Primo Impero.\nLuigi Engelberto fu l'ultimo Duca di Arenberg a governare il territorio in modo indipendente. Con il 9 febbraio 1801, infatti, il Trattato di Lun\u00e9ville, la Francia occup\u00f2 il territorio del Ducato. Come ricompensa, ricevette il 25 febbraio del 1803 la sovranit\u00e0 su Mappen e la Signoria di Recklinghausen che venne in seguito elevata a Principato. Nel 1806 ottenne anche la signoria di D\u00fclmen, sempre entro i confini del Ducato di Arenberg.\nUltimi anni e morte.\nNel settembre del 1803 decise di abdicare in favore del figlio primogenito, Prospero Luigi.\nDopo gli eventi del 1814, torn\u00f2 in Belgio. Il 23 settembre di quell'anno, ha ricevuto il suo castello di Heverlee.\nMor\u00ec il 7 marzo 1820 a Bruxelles.\nDiscendenza.\nIl duca Luigi Engelberto e Luisa Antonietta Giuseppina Candida Felicita di Lauragais ebbero cinque figli:"}
{"id": "1531987", "revid": "254059", "url": "https://it.wikipedia.org/wiki?curid=1531987", "title": "Falcade", "text": "Falcade (\"Falciade\" in ladino) \u00e8 un comune italiano di abitanti della provincia di Belluno in Veneto. \u00c8 situato all'estremit\u00e0 occidentale della Valle del Biois e confina con la provincia di Trento.\nCircondato da importanti vette Dolomitiche \u00e8 una rinomata localit\u00e0 turistica sia estiva che invernale.\nGeografia fisica.\nTerritorio.\nFalcade \u00e8 il principale comune turistico della Valle del Biois situato a in una conca soleggiata e circondata da estesi boschi di conifere. Dominata a sud dalle Pale di San Martino con il gruppo del Focobon (), simbolo della vallata, e il monte Mulaz (), a nord si trova il Gruppo della Marmolada con la catena del Costabella, il Sasso di Valfredda () e le Cime d'Auta () mentre ad est si possono ammirare il Monte Civetta () e il Monte Pelmo ().\nLa conca \u00e8 stata modellata dal torrente Biois il quale in antichit\u00e0 formava qui un grande lago e che prosciugandosi ha lasciato spazio alla Piana di Falcade. L'attuale centro di Falcade si sviluppa come agglomerato urbano diffuso nel fondovalle, separato dal contiguo centro di Caviola solo dal corso del torrente Gaon. \nRimangono invece pi\u00f9 in quota, sui pendii soleggiati, le antiche frazioni come Falcade Alto, Sappade, Tabiadon di Val, Le Coste, Valt e Somor.\nClima.\nIl clima \u00e8 prettamente alpino con inverni rigidi e nevosi ed estati miti.\nOrigini del nome.\nIl toponimo, attestato dal 1185 (\"cum monte de Falcata...cum decimis ipsius montis Falcate\"), sembra derivare dal latino \"falcare\" \"falciare\", ad indicare un'area ricca di buoni prati da falciare.\nUna paraetimologia diffusa in passato sosteneva l'esistenza di un castello posto a guardia della valle che, per la sua posizione sopraelevata, veniva detto Falco o Falcone.\nStoria.\nL'area di Falcade cominci\u00f2 ad essere abitata a partire dall'anno Mille, quando un gruppo di coloni vi si stabil\u00ec attratto dalle risorse boschive e dalla posizione isolata, al riparo dalle invasioni. Alle attivit\u00e0 silvicole si aggiunse poi l'estrazione mineraria, praticata nelle localit\u00e0 limitrofe.\nNel Duecento Falcade risultava gi\u00e0 ben collegata alle valli di Fassa e Fiemme attraverso il passo San Pellegrino, assumendo importanza come zona di transito commerciale. Sullo stesso valico sorse, nel 1358, un ospizio per viandanti. Sempre nel periodo medievale la comunit\u00e0 cominci\u00f2 ad organizzarsi in Regole, istituzioni in cui i capifamiglia amministravano direttamente i beni pubblici. Questo sistema fu mantenuto anche quando, all'inizio del XV secolo, Falcade pass\u00f2 alla Serenissima.\nLa posizione di confine con il Tirolo vide il paese pi\u00f9 volte devastato dalle invasioni di eserciti di passaggio: nel 1439 fu colpito dalle truppe di Filippo Maria Visconti, nel 1487 da quelle di Sigismondo d'Austria e tra il 1508 e il 1510 dalle scorribande del condottiero austriaco Leonardo Felzer.\nLa stabilit\u00e0 politica seguita alla guerra della Lega di Cambrai non fren\u00f2 gli attriti con le confinanti comunit\u00e0 trentine, che operarono continue usurpazioni territoriali nella parte alta della valle.\nAlla caduta della Repubblica di Venezia Falcade entr\u00f2 nei domini di Napoleone e diede alcuni volontari per la campagna di Russia. Segu\u00ec poi le sorti del Veneto divenendo austriaca fino alla terza guerra d'indipendenza, quando entr\u00f2 a far parte del Regno d'Italia. In questo periodo torn\u00f2 ad essere un territorio di confine, essendo il Trentino ancora parte dell'Impero Austro-Ungarico. Negli stessi anni furono fondate le prime istituzioni sociali (Latteria cooperativa, Cooperativa di consumo) e nel 1912 fu raggiunta dalla corrente elettrica.\nDurante la grande guerra la posizione geografia port\u00f2 Falcade a trovarsi sulle immediate retrovie del fronte. Al termine del conflitto, pur vittorioso, il paese continuava a soffrire delle consuete problematiche, con un'economia basata sull'agricoltura di sussistenza che portava a una massiccia emigrazione. Nello stesso periodo, tuttavia, con il miglioramento della viabilit\u00e0 e dell'edilizia, cominciarono i primi contatti con il turismo.\nFalcade fu gravemente colpita anche dalla seconda guerra mondiale: tra il 20 e il 21 agosto 1944 si svolse la cosiddetta strage della valle del Biois quando alcune divisioni tedesche, per rappresaglia, devastarono gli abitati (in particolare Caviola), seminando morte e terrore.\nIl 4 novembre 1966 l'intera provincia di Belluno fu investita dal maltempo e anche Falcade venne duramente colpita: nella frazione Somor si contarono undici morti a causa di una frana.\nSimboli.\nLo stemma del comune di Falcade \u00e8 stato concesso con decreto del presidente della Repubblica del 30 ottobre 2008.\nCultura.\nLa legge 482/1999 ha riconosciuto i comuni dell'Agordino come zona a minoranza linguistica ladina. Per valorizzare questa cultura sono presenti l'Union Ladina Val Biois e il Gruppo Folk Val Biois e ogni anno alla fine di settembre \u00e8 organizzata la festa (nessun documento di attestazione prima del 2004) della smonticazione del bestiame (la \"desmontegada\"). Si fa sentire anche l'influsso tirolese perch\u00e9 il comune ha fatto frontiera con la contea del Tirolo ed \u00e8 appartenuto per un certo periodo anche all'Austria.\nMusei.\nMuseo Augusto Murer in localit\u00e0 Molino\nEconomia.\nL'attivit\u00e0 economica del paese in passato era basata totalmente sull'agricoltura e l'allevamento.\nOggi il turismo ha assunto il ruolo predominante, importanti sono anche le diverse attivit\u00e0 artigianali.\nTurismo.\nDirettamente dal paese partono gli impianti sciistici della Ski area San Pellegrino da anni inserita nel prestigioso Dolomiti Superski, mentre vicino al centro del paese si snodano i del Centro Fondo Falcade una parte dei quali illuminati per lo sci notturno. Vi \u00e8 anche una pista di pattinaggio e diverse strutture per gli amanti dello sci alpinismo e per le escursioni con le racchette da neve. \nImportante \u00e8 anche il turismo estivo. Il territorio \u00e8 ricco di percorsi escursionistici con numerosi rifugi e malghe dove si possono degustare i prodotti tipici.\nInfrastrutture e trasporti.\nFalcade \u00e8 lambita dalla Strada provinciale 346 del Passo di San Pellegrino, che scendendo la Val del Biois si immette nella Strada regionale 203 Agordina presso Cencenighe Agordino e permette dunque il collegamento diretto con la Valbelluna.\nVerso ovest si trova il Passo San Pellegrino tramite il quale si raggiungono Moena e la Val di Fassa e il Passo Valles, che conduce alla Val di Fiemme. La stazione ferroviaria pi\u00f9 prossima \u00e8 quella di Belluno, mentre sul territorio \u00e8 presente un servizio di linea di DolomitiBus."}
{"id": "1531989", "revid": "729019", "url": "https://it.wikipedia.org/wiki?curid=1531989", "title": "Piper PA-28", "text": "La serie Piper PA-28 Cherokee \u00e8 una famiglia di aerei da turismo realizzati dalla statunitense Piper Aircraft Corporation introdotta negli anni sessanta ed ancora in produzione. Sono usati per addestramento, air taxi e diporto.\nTutti i membri della serie PA-28 sono interamente metallici, non pressurizzati, da 4 posti, con un singolo motore a pistoni, ad ala bassa e carrello triciclo. Tutti i PA-28 hanno una sola porta sul lato del copilota, a cui si accede salendo dall'ala.\nIl primo PA-28 fu certificato dalla Federal Aviation Administration nel 1960 e la serie rimane in produzione al 2009. Gli attuali modelli sono l'Arrow e il Warrior III. Il modello Archer \u00e8 fuori produzione dal 2009, ma grazie all'investimento deciso da Imprimis, nuovo proprietario di Piper, \u00e8 stato rimesso in produzione nel 2010.\nI concorrenti della serie PA-28 sono il Cessna 172, la serie dei Grumman American AA-5 e il Beechcraft Musketeer.\nAll'interno della famiglia dei Cherokee si possono scegliere motori dai 140 ai 300 cavalli (150-220\u00a0kW), anche sovralimentati, carrello fisso o retrattile, elica a passo fisso o variabile e fusoliera allungata per accogliere sei persone. La variante a sei posti del PA-28 \u00e8 generalmente nota come PA-32; questa versione inizialmente era conosciuta come \"Cherokee Six\" e una versione del PA-32 \u00e8 ancora oggi in produzione sotto il nome Saratoga.\nStoria.\nQuando fu introdotta la famiglia Cherokee, il modello di punta della Piper, completamente metallico e monomotore, era il Piper PA-24 Comanche, pi\u00f9 grande e veloce, con carrello retrattile ed elica a passo variabile. Karl Bergey, Fred Weick e John Thorp progettarono il Cherokee come alternativa meno costosa al Comanche, con costi inferiori per materiale e costruzione, per competere con il Cessna 172; successivamente comunque le serie Cherokee adottarono anch'esse il carrello retrattile e l'elica a passo variabile.\nDestinati a diversi segmenti di mercato, Cherokee e Comanche rimasero entrambi in produzione per circa un decennio, finch\u00e9 la produzione del Comanche non termin\u00f2 nel 1972 e fu sostituito dalla famiglia Saratoga (Piper PA-32R).\nIl primo PA-28 Cherokee.\nI primi membri della famiglia Cherokee furono il Cherokee 150 e il Cherokee 160 (PA-28-150 e PA-28-160), la cui produzione inizi\u00f2 nel 1961 (se non diversamente indicato, il numero del modello \u00e8 sempre riferito alla potenza in cavalli).\nL'attuale modello \"Warrior\" \u00e8 il discendente del Cherokee 160.\nNel 1962, la Piper aggiunse il Cherokee 180 (PA-28-180) con un motore Lycoming O-360 da 180 cavalli (134\u00a0kW). La potenza superiore permetteva di volare effettivamente con tutti e 4 i posti occupati (dipendeva anche dal peso dei passeggeri e dal carburante imbarcato) e il modello rimane molto popolare nel mercato degli aerei usati. Nel 1968, la cabina fu modificata e fu sostituito il controllo del motore \"push-pull\" con il controllo a leve. .\nL'attuale modello \"Archer\" \u00e8 il discendente del Cherokee 180.\nPA-28-235.\nLa Piper continu\u00f2 rapidamente ad espandere la famiglia PA-28. Nel 1963, la casa introdusse il pi\u00f9 potente Cherokee 235 (PA-28-235), valido concorrente del Cessna 182 per capacit\u00e0 di carico. Il Cherokee 235 aveva un motore Lycoming O-540 depotenziato a 235 cavalli (173\u00a0kW) e un'ala pi\u00f9 lunga, che fu usata per il futuro Cherokee Six. Aveva anche serbatoi \"tip-tank\" collocati alle estremit\u00e0 alari con una capacit\u00e0 di 17 galloni ciascuno; la capacit\u00e0 totale di carburante del Cherokee 235 \u00e8 dunque 84 galloni.. Nel 1973 la fusoliera fu allungata, creando pi\u00f9 spazio per le gambe dei passeggeri posteriori; inoltre fu aumentata l'area degli stabilizzatori. Sempre nel 1973 il nome fu cambiato da \"235\" a \"Charger\". Nel 1974 fu cambiato di nuovo in \"Pathfinder\". La produzione del Pathfinder continu\u00f2 fino al 1977. Nel 1978 non ci fu un nuovo modello, \nPA-28-140 Cherokee 140.\nNel 1964 la Piper allarg\u00f2 la famiglia verso il basso con il Cherokee 140 (PA-28-140), progettato per l'addestramento e dotato inizialmente di soli 2 posti. Nonostante il fatto che il motore del PA-28-140 venne leggermente modificato poco dopo la produzione per raggiungere 150 cavalli (112\u00a0kW), nel nome rimase il \"140\".\nPA-32.\nNel 1965, la Piper svilupp\u00f2 il Piper Cherokee Six (PA-32) partendo dal progetto del PA-28. Aveva una fusoliera allungata con un posto per il pilota e cinque posti per i passeggeri.\nIl PA-28R-180 e il PA-28R-200 Arrow.\nNel 1967, la Piper introdusse il PA-28R-180 Cherokee Arrow. Questo aereo aveva un'elica a passo variabile, carrello retrattile e motore Lycoming IO-360-B1E da 180 cavalli (134\u00a0kW). Nel 1969 fu commercializzato il modello PA-28R-200 dotato di motore Lycoming IO-360-C1C da 200 cavalli (149\u00a0kW). Il modello da 180 cavalli fu messo fuori produzione nel 1971. Quando il modello Arrow fu presentato, la Piper elimin\u00f2 il Cherokee 150 e il Cherokee 160 dalla produzione.\nIl modello Arrow II entr\u00f2 in produzione nel 1972. Era caratterizzato da una fusoliera pi\u00f9 lunga di cinque pollici per aumentare lo spazioa a disposizione dei passeggeri posteriori.\nNel 1977, la Piper introdusse il modello Arrow III (PA-28R-201), dotato di ala semi-trapezoidale e di stabilizzatori pi\u00f9 lunghi, una caratteristica di progetto che fu introdotta precedentemente nel PA-28-181 e che migliorava la manovrabilit\u00e0 a bassa velocit\u00e0. Era inoltre dotato di serbatoio maggiorato, con capacit\u00e0 aumentata da 50 a 77 galloni. Il primo modello turbocompresso, il PA-28R-201T, fu presentato anch'esso nel 1977. Era dotato di un motore Continental TSIO-360-F a sei cilindri con turbocompressore Rajay. Come optional veniva fornita un'elica a tre pale.\nNel 1979, il modello Arrow fu ridisegnato (PA-28RT-201 Arrow IV), dotato di coda a \"T\", in modo da assomigliare agli altri aerei della linea Piper dell'epoca.\nIl PA-28-140 Cherokee Cruiser 2+2.\nNel 1971, la Piper rilasci\u00f2 una variante del Cherokee chiamata Cherokee Cruiser 2+2.\nNonostante il nome del modello contenesse \"140\", in realt\u00e0 aveva un motore da 150 cavalli (112\u00a0kW), e fu usato principalmente come una versione 4 posti.\nNel 1973, il Cherokee 180 venne chiamato Cherokee Challenger; aveva una fusoliera leggermente allungata e le ali pi\u00f9 larghe. Il Cherokee 235 venne chiamato Charger; aveva modifiche simili.\nNel 1974, la Piper cambi\u00f2 i nomi di nuovo: il \"Cruiser 2+2\" (140) divenne semplicemente \"Cruiser\", il \"Challenger\" divenne Archer (PA-28-181), e il \"Charger\" (235) divenne Pathfinder.\nIl PA-28-151 Cherokee Warrior.\nLa Piper reintrodusse il Cherokee 150 nel 1974, ribattezzandolo Cherokee Warrior (PA-28-151) dando alla fusoliera la forma dell'Arrow e una nuova ala \"semi-trapezoidale\".\nIl PA-28-236 Dakota.\nNel 1977, la Piper blocc\u00f2 la produzione del Cruiser (140) e del Pathfinder (235) ma introdusse un nuovo aereo da 235 cavalli (175\u00a0kW), il Dakota (PA-28-236), basato sul Cherokee 235, sul \"Charger\" e sul \"Pathfinder\" ma con delle nuove ali \"semi-trapezoidali\".\nIl PA-28-201T Turbo Dakota.\nIl PA-28-201T Turbo Dakota fu introdotto dopo il PA-28-236 Dakota nel 1979. La forma del velivolo era essenzialmente quella dell'Arrow III con carrello fisso ed aveva un motore Continental TSIO-360-FB turbocompresso da 200 cavalli (149\u00a0kW). L'aereo non vendette molto e la sua produzione termin\u00f2 nel 1980.\nIl PA-28-161 Cherokee Warrior II.\nNel 1978, la Piper modific\u00f2 il Warrior portando la potenza a 160 cavalli (119\u00a0kW), cambiando il suo nome in \"Cherokee Warrior II\". Era dotato di coperture aerodinamiche delle ruote migliorate. I modelli futuri del Warrior II, prodotti dopo luglio 1982, avevano un peso lordo di 2440 libbre, portando il peso utile a 900 libbre. Questo stesso aereo, adesso disponibile con una cabina di vetro, con il nome di Warrior III, ed \u00e8 venduto come un aereo da addestramento.\nLa produzione Brasiliana ed Argentina.\nI PA-28 furono prodotti su licenza in Brasile come Embraer EMB-711A e EMB-711C Corisco (PA-28R-200), EMB-711B (PA-28R-201), EMB-711T (PA-28RT-201) e EMB-711ST Corisco Turbo (PA-28RT-201T) ed EMB-712 Tupi (PA-28-181).\nLa produzione argentina fu invece portata a termine dalla Chincul SA di San Juan. La Chincul SA fabbric\u00f2 960 aerei tra il 1972 e il 1995, compresi il Cherokee Archer, Dakota, Arrow, Turbo Arrow.\nLa New Piper Aircraft.\nLa compagnia Piper Aircraft dichiar\u00f2 bancarotta nel 1991. Nel 1995 fu creata la New Piper Aircraft, che riprese il nome di Piper Aircraft nel 2006. Attualmente, la compagnia produce una sola variante del PA-28: l\"'Archer III\" con motore da 180 hp (134 kW).\nCaratteristiche di progetto.\nProgetto alare.\nOriginariamente, tutti i Cherokees avevano ali rettangolari a corda costante, popolarmente chiamate \"Hershey Bar\" perch\u00e9 assomigliavano alla barretta di cioccolato Hershey.\nA partire dal Warrior del 1974, la Piper cre\u00f2 un profilo alare pi\u00f9 sottile, il NACA 652-415, e un'apertura alare di 2 piedi maggiore.\nEntrambe le varianti di ali dei 2 Cherokee hanno un'angolazione variabile: l'angolo di attacco dell'ala aumenta avvicinandosi alla fusoliera, invece che arrivare perpendicolare al corpo dell'aereo.\nI dati relativi a lunghezza della corsa di decollo, velocit\u00e0 di crociera, lunghezza di pista necessaria per l'atterraggio dei Cherokee a pari potenza e tipi di ala differenti sono molto simili e le differenze presenti tra modelli successivi ad ali trapezoidali \u00e8 attribuibile a fattori non riguardanti il progetto delle ali (carenatura e giunture).\nIl progetto di ala \"Hershey Bar\" non \u00e8 molto peggiore dell'ala \"trapezoidale\" e in alcuni casi presenta vantaggi, come riportato dal progettista del Piper Cherokee, John Thorp: \"Le ali 'trapezoidali' tendono a stallare verso l'estremit\u00e0, riducendo l'efficienza degli alettoni e aumentando la probabilit\u00e0 di trasformare una rollata in un avvitamento.\"\nCome spiega ulteriormente Peter Garrison: \"Per prevenire lo stallo all'estremit\u00e0, i progettisti hanno previsto nella parte esterna delle ali trapezoidali dei profili alari pi\u00f9 angolati, profili d'attacco allargati o abbassati, slot e slat fissi o automatici e, pi\u00f9 comunemente, un profilo svergolato. Il problema con queste modifiche \u00e8 che tutte aumentano la resistenza all'aria, annullando i benefici che si potrebbero ottenere con l'ala trapezoidale.\"\nControlli di volo e flap.\nPer la famiglia dei Cherokee la Piper utilizz\u00f2 la loro configurazione tradizionale dei controlli. La coda orizzontale \u00e8 uno stabilizzatore con un movimento servo assistito da una linguetta (a volte nominata come linguetta anti-bilanciamento). La levetta anti-bilanciamento si muove nella stessa direzione del movimento dello stabilizzatore, facendo diventare pi\u00f9 \"pesante\" il controllore di picchiata quando lo stabilizzatore si muove fuori dalla sua posizione di trim. I flap possono estendersi a 40\u00ba ma sono considerati pi\u00f9 piccoli e meno efficaci di quelli di un Cessna 172. Normalmente i flap a 25\u00ba vengono impiegati per un decollo corto o a campo-leggero. Gli alettoni, i flap, gli stabilizzatori e i trim sono controllati tramite cavi e pulegge.\nNella cabina, tutti i Cherokee usano manette di controllo piuttosto che le barre, accoppiate ai pedali del timone.\nIl pilota opera i flap manualmente utilizzando una grande leva posizionata tra i seggiolini frontali: a 0\u00b0 la leva \u00e8 parallela al pavimento e viene tirata in alto per selezionare le posizioni di 10\u00ba, 25\u00ba e 40\u00ba.\nI flap possono essere anche tenuti manualmente ad un angolo leggermente superiore i 40\u00ba che sono disponibili nell'ultimo fermo.\nI Cherokee pi\u00f9 vecchi usavano una gru per il trim dello stabilizzatore (correttamente chiamata come linguetta anti servo) mentre gli ultimi utilizzano una ruota dentata sul pavimento tra i seggiolini frontali, appena dietro la leva dei flap.\nTutti i Cherokee hanno una leva dei freni sotto il lato del pilota del pannello. I freni differenziali sui pedali del timone erano opzionali per i primi Cherokee e diventarono standard sui modelli successivi.\nAlcuni dei primi Cherokee usavano manopole di controllo per la potenza, miscela e passo dell'elica (dove esistente), mentre gli ultimi Cherokee usavano un insieme di due o tre leve di controllo nel quadrante della manetta.\nNormalmente i Cherokee includevano una manopola per il trim del timone che in realt\u00e0 controlla un insieme di leve che agivano sul pedale del timoni piuttosto che una linguetta esterna di trim sul timone; in altre parole, il trim sulla superficie viene fatto controllando la tensione piuttosto che aerodinamicamente.\nIncidenti.\nIl 9 settembre 1969, il volo Allegheny Airlines 853 entr\u00f2 in collisione con un Piper PA-28-181 Archer sopra la citt\u00e0 di Fairland (Indiana), provocando la morte di tutti i passeggeri di entrambi gli aerei.\nIl 31 agosto 1986, il volo Aerom\u00e9xico 498 entr\u00f2 in collisione con un Piper PA-28-181 Archer sopra la citt\u00e0 di Cerritos, provocando la morte di tutti i passeggeri di entrambi gli aerei oltre a 15 persone a terra. Fu il peggior disastro aereo della storia di Los Angeles.\nIl 27 gennaio 1979 un Piper Pa-28 Cherokee denominato I-GENN 27 si schiant\u00f2 su una montagna vicino a La Spezia. Le motivazioni furono attribuite al tempo pessimo. A bordo trovarono la morte il proprietario del velivolo, Rizieri Valgiusti, imprenditore di 61 anni, bolognese di nascita ma residente a Palermo e il secondo pilota.\nSpecifiche del (PA-28-161 Warrior II, 1982-).\nV speeds.\nQuando una sola velocit\u00e0 \u00e8 indicata si applica al peso massimo lordo al decollo (2440\u00a0lb/1107\u00a0kg). Quando viene indicato una rosa di opzioni, la velocit\u00e0 pi\u00f9 bassa si applica a peso vuoto (1531\u00a0lb/694\u00a0kg) e la pi\u00f9 alta al peso massimo lordo."}
{"id": "1531995", "revid": "1793900", "url": "https://it.wikipedia.org/wiki?curid=1531995", "title": "Anseba", "text": "Il fiume Anseba (tigrino: \u12a3\u1295\u1230\u1263) \u00e8 un fiume dell'Eritrea, affluente del Barca, avente una lunghezza di 346\u00a0km. Nasce nell'altopiano eritreo vicino ad Asmara e scorre in direzione nord-ovest attraversando Keren. Si unisce al fiume Barca vicino al confine con il Sudan.\nIl fiume d\u00e0 anche il nome alla provincia in cui scorre (Anseba)."}
{"id": "1531997", "revid": "14691", "url": "https://it.wikipedia.org/wiki?curid=1531997", "title": "Regione di Anseba", "text": ""}
{"id": "1532002", "revid": "767487", "url": "https://it.wikipedia.org/wiki?curid=1532002", "title": "Younger Brother", "text": "Younger Brother si formarono nel 2003 dall'incontro tra \"Hallucinogen\" (Simon Posford) e Benji Vaughan. Il loro particolare genere di musica \u00e8 difficile da classificare accuratamente poich\u00e9 si rif\u00e0 a varie differenti forme di musica elettronica senza ascriversi ad un genere specifico. L'album di debutto, A Flock of Bleeps, uscito per l'etichetta discografica inglese Twisted Records \u00e8 diventato un cult status della scena elettronica underground; ed il duo attira a s\u00e9 folle di estimatori da tutto il mondo. Il loro secondo album, intitolato \"The Last Days of Gravity\" \u00e8 stato pubblicato il 15 ottobre del 2007. Il lavoro artistico per la copertina dell'album \u00e8 stato fatto dal leggendario Storm Thorgerson (il cui lavoro \u00e8 diventato famoso grazie agli album dei Pink Floyd, Alan Parsons, Led Zeppelin e di molti altri)."}
{"id": "1532007", "revid": "1305887", "url": "https://it.wikipedia.org/wiki?curid=1532007", "title": "Shadow Galactica", "text": " \u00e8 il gruppo dei nemici della quinta serie di Sailor Moon. Sono presenti sia nell'anime che nel manga, e anche nel musical con diversi cambiamenti nella loro storia.\nSi tratta di una organizzazione che raccoglie gli \"Star Seed\" (\"semi di stella\" nell'edizione italiana dell'anime storico), l'essenza della vita, in ogni parte della nostra galassia con lo scopo di riorganizzarla ad immagine di Chaos, forma suprema del male. Sailor Galaxia \u00e8 la regina autoproclamatasi del gruppo.\nSailor Lethe e Sailor Mnemosine.\n e appaiono solo nel manga, nell'atto 48. Sono sorelle gemelle rispettivamente guardiane del \"Fiume dell'oblio\" e del \"Fiume dei ricordi\" (nella mitologia greca il Lete era il fiume che privava i morti dei loro ricordi, mentre Mnemosine era il nome della dea della memoria. Sembra che nei pressi di un sito oracolare di Beozia ci fossero due fiumi con questi nomi) e provengono dai pianeti Lethe e Mnemosine (due astri costituenti un pianeta doppio). I loro pianeti erano piccoli, poveri, e dilaniati dalla guerra. Quando Galaxia apparve e port\u00f2 morte e distruzione, le due non ebbero scelta che seguirla nella speranza di trovare un giorno la pace.\nSailor Lethe appare per la prima volta nel manga come traghettatrice del fiume desertico che protegge il palazzo di Galaxia ed intrappola Sailor Moon. Dopo aver ucciso Luna, Artemis e Diana, attacca Sailor Moon, ma viene fermata in tempo da Sailor Mnemosyne. Sailor Lethe afferma che il \"Cristallo d'argento\" di Sailor Moon \u00e8 la causa di tutte le guerre, e se distrutto quindi arriver\u00e0 la pace. Allora Sailor Moon decide di offrirsi in sacrificio, se ci\u00f2 porter\u00e0 la pace. Ma Lethe e Mnemosyne sono cos\u00ec commosse dal gesto di decidere di lasciarla andare, ma per punizione vengono uccise da Sailor Chi e Sailor Phi.\nL'attacco di Sailor Lethe \u00e8 chiamato Galactica Myosotis Alpestris. \"Myosotis alpestris\" \u00e8 una pianta erbacea perenne della famiglia delle boraginaceae, il cui nome volgare \u00e8 \"non ti scordar di me\".\nSailor Chi e Sailor Phi.\n e appaiono solo nel manga e nel musical. Sono le servitrici pi\u00f9 fedeli e pi\u00f9 potenti di Sailor Galaxia. I loro nomi provengono da due lettere dell'alfabeto greco, normalmente scritte \u03a7 e \u03a6.\nLe due guerriere sono conosciute anche come le \"Star Gardener\", il loro ruolo \u00e8 custodire lo Star Garden, costituito dal Garden Crystal, un conglomerato di Sailor Crystal raccolti da Shadow Galactica. Lo Star Garden si trova dinnanzi al Galactica Palace nella stella zero. Quando tutti i Garden Crystal vengono distrutti da Sailor Kakyuu, i frammenti si uniscono al Crystal Garden presente nella sala del trono del palazzo. Hanno anche la funzione di portavoce di Galaxia, sovraintendendo le Animamates. Sono molto simili nell'aspetto, infatti differiscono solo per il colore del vestito (verde per Sailor Phi, rosso per Sailor Chi) ma non \u00e8 specificato se siano imparentate o meno, come invece lo \u00e8 per Sailor Lethe e Sailor Mnemosyne.\nSailor Chi e Sailor Phi attaccano direttamente per la prima volta Sailor Moon nell'atto 56 del manga. Qui uccidono Sailor Lethe e Sailor Mnemosyne per il loro tradimento, dopodich\u00e9 causano anche la morte delle Sailor Starlights. Nell'atto 57 le due si scontrano con Sailor Moon e Sailor Kakyuu. Sailor Moon grazie ai suggerimenti di Kakyuu riesce ad uccidere Sailor Phi, e per questo Sailor Chi uccide Sailor Kakyuu pugnalandola con il suo scettro. Sailor Moon in seguito uccide anche Sailor Chi.\nSailor Phi utilizza l'attacco \"Galactica Plants Blizzard\" con il suo scettro. Entrambe usano un attacco combinato chiamato \"\"Galactica Cry\" ed un altro insieme a Sailor Theta, Sailor Buttress e MC Fly chiamato \"Sailor Galactica Attack\"\".\nNel musical Sailor Phi \u00e8 interpretata da Kaori Ishikawa, Rieko Akimoto, e Mika Komura. Sailor Chi invece da Ado Endoh, Sachiko Akimoto, e Mari Yasuda.\nSailor Theta.\nSailor Theta, appare solo in alcuni dei musical. \u00c8 una delle serve di Sailor Galaxia e la si vede sempre a giro con Sailor Phi e Sailor Chi, e come loro il suo nome deriva da una lettera dell'alfabeto greco, \u0398. Theta assume l'identit\u00e0 di una studentessa o di una delle ballerine dei Three Lights a seconda del musical. Viene eliminata da Galaxia, insieme a Chi e Phi in seguito a numerosi fallimenti. \u00c8 stata interpretata da Y\u016bko Matsumoto e Ado Endoh.\nSailor Buttress.\n appare solo in uno dei musical di Sailor Moon, ed \u00e8 interpretata da Seki Shiroi. Sailor Buttress \u00e8 un luogotenente di Sailor Galaxia, e ha il compito di impartire ordini alle veneranti, MC Fly, Chi, Phi, e Theta. Inoltre annuncia l'entrata di Galaxia, come fosse un araldo. \u00c8 l'unico membro, a parte Galaxia stessa, a non avere un'identit\u00e0 da civile nella storia.\nMC Fly.\nMC Fly \u00e8 un servo maschio di Galaxia, a capo di un trio di nemici ispirati ad insetti: \"Shadow Mantis\" (Sailor Phi), \"Shadow Bug\" (Sailor Chi), and \"Shadow Bee\" (Sailor Theta). Appare solo nel musical ispirato a \"Sailor Moon Sailor Stars\". La sua vera natura \u00e8 quella di un uomo-mosca, con tanto di antenne ed ali. Pu\u00f2 teletrasportarsi ed assume le sembianze di Endymion per combattere. le lettere MC nel suo nome stanno per \"Maestro Cerimoniere\".\n\u00c8 interpretato da Ryuuji Kasahara.\nKyaosu.\n \u00e8 un altro servo maschio di Galaxia ed appare solo nel musical. Per tutta la storia del musical appare come un personaggio debole, goffo e un po' comico, al punto di essere battuto da Rei Hino nella sua forma umana. Soltanto alla fine del musical, rivela la sua vera identit\u00e0 di Chaos, il nemico finale di Sailor Moon. \u00c8 interpretato da Ryuuji Kasahara.\nSailor Animamates.\nLe sono il primo gruppo (e nell'anime l'unico) al servizio di Galaxia ad entrare in scena nella varie versioni della storia.\nLa loro origine diverge tra l'anime e il manga: nel primo sono guerriere Sailor divenute malvagie dopo che il loro Star Seed sono stati trafugati da Sailor Galaxia, la quale ha poi posto loro i \"Galactica Bracalet\" facendole divenire i suoi fantocci (infatti una volta tolti i bracciali loro muoiono), mentre nel secondo sono un gruppo di ragazze che hanno scelto di seguire la guerriera dopo aver assistito alla distruzione dei loro pianeti, con la promessa di una stella tutta loro e quindi con il fine di divenire anch'esse vere guerriere Sailor.\nNell'anime il loro ruolo \u00e8 quello di trovare i Star Seed puri, travestite da giornaliste della rete televisiva \"Ginga TV\" (in Italia adattata in \"Galaxy TV\") e per ritirarsi dal campo di battaglia sono solite teletraportarsi in una cabina telefonica nera. Nel manga invece sono spedite in missione da Galaxia sulla Terra per recuperare i Sailor Crystal del Sistema Solare.\nSailor Iron Mouse.\n \u00e8 la prima delle animamates ad apparire. Il suo pseudonimo umano \u00e8 . Il suo nome nell'edizione italiana dell'anime \u00e8 \"Sailor Cuor di Ferro\" e il suo nome civile viene rivelato essere \"Elly\". Ha una personalit\u00e0 un po' infantile e tende a scegliere le proprie vittime fra i personaggi famosi. \u00c8 letteralmente terrorizzata da Sailor Galaxia, il suo capo, specie in conseguenza ai suoi svariati fallimenti, ed ha anche paura dei gatti. \u00c8 molto bassa di statura, quasi alla stessa altezza di Chibiusa.\nNel manga Iron Mouse attacca durante un concerto dei \"Three Lights\" con il suo \"Galactica Crunch\" ma viene uccisa da Sailor Star Healer. \u00c8 in seguito rivelato che Sailor Iron Mouse ha assistito alla distruzione del suo pianeta e all'uccisione della sua guerriera, \"Sailor Squit\", e come le altre animamates ha seguito Galaxia per ottenere una stella tutta sua e divenire quindi una vera guerriera Sailor.\nNell'anime, Iron Mouse pu\u00f2 spostarsi, come tutte le animamates, da un posto all'altro usando una cabina telefonica nera che compare all'occorrenza, e che in grado anche di farle da scudo. Quando \u00e8 in borghese, Iron Mouse porta con s\u00e9 un telefono nero nella propria borsa (non un cellulare), tramite il quale Galaxia si mette in contatto con lei. Nell'episodio 181 viene uccisa da Sailor Galaxia come punizione ai suoi fallimenti.\nSi pu\u00f2 tuttavia dire, anche se non viene visto direttamente nell'anime, che lo stato attuale di Iron Mouse, come quello delle altre animamates, sia quello di un personaggio vivente, in quanto alla fine della serie Sailor Galaxia, liberata dall'influenza di Chaos, libera tutti i semi di stella concedendo implicitamente nuova vita a tutti coloro ai quali li aveva sottratti.\n\u00c8 doppiata da Eriko Hara, nella versione giapponese, mentre da Cinzia Massironi in Italia. Nei musical \u00e8 stata interpretata da Chie Maruyama, Aki Kudo e Shion Aoki.\nSailor Aluminium Siren.\n \u00e8 la seconda delle animamates ad apparire. Il suo pseudonimo umano \u00e8 , mentre il suo nome nell'adattamento italiano dell'anime \u00e8 Sailor Fantasia. \u00c8 estremamente educata (caratteristica raccomandatale dalla madre), ma anche svampita e ingenua quando non \u00e8 \"in servizio\", oltre che sempre affamata. Cambia radicalmente quando entra in azione, diventando completamente spietata. Anche in queste occasioni rimane comunque un personaggio molto comico, come quando si presenta a Sailor Moon dandole il suo biglietto da visita in occasione del loro primo incontro.\nNel manga, Aluminium Siren nella sua prima apparizione attacca Usagi e Seiya con il suo \"Galactica Tsunami\". Riesce a prendere i semi di stella di Sailor Mercury e di Sailor Jupiter, ma viene uccisa dalle Sailor Starlights. \u00c8 in seguito rivelato che Sailor Aluminium Siren ha assistito alla distruzione del suo pianeta e all'uccisione della sua guerriera, \"Sailor Mermaid\", e come le altre animamates ha seguito Galaxia per ottenere una stella tutta sua e divenire quindi una vera guerriera Sailor.\nNell'anime, Aluminium Siren assume l'identit\u00e0 di Aya Reiko, e lavora per la Ginga TV in coppia con Karasuma Akane, cio\u00e8 Sailor Lead Crow, che rivela che una volta erano in competizione per diventare la migliore fra le animamates. Aluminium Siren riuscir\u00e0 a scoprire l'identit\u00e0 umana di Sailor Moon, riuscendo quasi ad ucciderla, ma viene fermata in tempo dalle quattro guardian senshi e dalle starlights. Nonostante questi risultati, Aluminium Siren viene eliminata da Galaxia. Anche nell'anime, Aluminium Siren utilizza l'attacco \"Galactica Tsunami\" (chiamato in Italia \"Lingue di Fuoco Galattiche\"), bench\u00e9 in questa versione esso consista soltanto nel lanciare bottiglie, flaconi e lattine verso le guerriere Sailor.\nCi\u00f2 che tuttavia \u00e8 stato detto per Iron Mouse vale anche per Alumunium Siren: il suo stato attuale deve essere considerato quello di un personaggio vivente, dal momento che anche il suo Star Seed \u00e8 stato liberato alla fine della serie da Sailor Galaxia liberata dalla possessione di Chaos.\n\u00c8 doppiata da Kikuko Inoue, nella versione giapponese, mentre da Loredana Nicosia in Italia. Nei musical \u00e8 stata interpretata da Anri Onuki e Yuka Kobayashi.\nSailor Lead Crow.\n \u00e8 la terza delle animamates ad apparire. Il suo pseudonimo umano \u00e8 . Il suo nome nell'adattamento italiano \u00e8 \"Sailor Vulcania\" nell'anime e \"Sailor Red Crow\" nella prima edizione del manga. Nell'anime per un certo periodo agisce in coppia con Sailor Alluminium Siren, finch\u00e9 questa non viene eliminata da Sailor Galaxia. \u00c8 molto severa e razionale e per questa ragione non sembra andare molto d'accordo con la collega, a cui comunque \u00e8 sinceramente affezionata.\nNel manga invece Lead Crow era una vecchia amica di Phobos e Deimos (i due corvi guardiani di Sailor Mars) con cui si allenava per diventare una guerriera, prima che le due gemelle fossero chiamate per diventare le partners della principessa di Marte.\nNel manga, Lead Crow nella sua prima apparizione attacca Phobos e Deimos col suo \"Galactica Tornado\", riuscendo a rubare i loro \"semi di stella\", venendo per\u00f2 a sua volta uccisa da Sailor Moon. In seguito interviene Sailor Galaxia che riesce a rubare i semi di stella di Sailor Mars e Sailor Venus, uccidendole. \u00c8 in seguito rivelato che Sailor Lead Crow si \u00e8 unita a Galaxia dopo aver assistito alla distruzione del pianeta suo e di Phobos e Deimos e all'uccisione \"Sailor Koronis\", segue Galaxia anche lei con il fine di avere una stella tutta sua e divenire quindi una vera guerriera Sailor.\nNell'anime Lead Crow viene presentata come la leader delle Animamates, ed \u00e8 in competizione con Sailor Alluminium Siren, la sua collega. Tuttavia \u00e8 piuttosto delusa dall'atteggiamento distratto e superficiale assunto dalla collega. Nonostante ci\u00f2 sembra essere legata da una forte amicizia ad Alluminium Siren, cosa piuttosto insolita nei gruppi dei nemici. Quando questa viene eliminata da Galaxia, Lead Crow continuer\u00e0 il lavoro da lei iniziato, ripensandola spesso nel corso degli episodi. Lead Crow verr\u00e0 eliminata da un buco nero da lei stesso trasportato nel campo di battaglia all'interno di una fiala, ma sabotata da Sailor Tin Nyanko, sua partner per un breve periodo, fa in modo che sia Lead crow a finire nel buco nero.\nIl suo stato attuale \u00e8 da considerarsi incerto, in quanto dopo la liberazione di Sailor Galaxia da Chaos possa esser tornata in vita mediante il suo Star Seed.\n\u00c8 doppiata da Chiharu Suzuka, nella versione giapponese, mentre da Monica Bonetto in Italia. Nei musical \u00e8 stata interpretata da Ado Endoh e Iriya Yuto.\nSailor Tin Nyanko.\n \u00e8 la quarta (e nell'anime \u00e8 l'ultima) delle Animamates ad apparire. Il suo pseudonimo umano \u00e8 Nyanko Suzu, grazie al quale, nel manga, e si infiltra nella scuola di Sailor Moon sotto le mentite spoglie di una normale studentessa, nell'anime Nyanko Suzu \u00e8 una giornalista della Ginga TV. Nell'adattamento italiano dell'anime il suo nome \u00e8 stato sostituito con Sailor Metallia, non viene invece mai citato l'adattamento del suo pseudonimo umano.\nNel manga, Tin Nyanko finge di essere una studentessa trasferita dalla Libia e cerca di fare amicizia con Usagi, mettendola in guardia contro i Three Lights. Come gi\u00e0 aveva fatto Lead Crow, si confronta anche con Luna, Artemis e Diana, provenienti dal suo stesso pianeta, ferendoli col suo \"Galactica Puppet\". Sailor Star Fighter la colpisce, ma Tin Nyanko riesce a fuggire, solo per essere finita da Sailor Galaxia. Prima che attaccasse Luna, Artemis e Dianache la guerriera \"Sailor Mau\", del suo pianeta e lo stesso di Luna e Artemis, \u00e8 morta e che il loro pianeta \u00e8 stato distrutto.\nNell'anime Tin Nyanko viene introdotta come rivale di Sailor Alluminium Siren e Sailor Lead Crow, ed \u00e8 in parte responsabile della morte di entrambe. Viene a conoscenza della reale identit\u00e0 di Sailor Moon, e durante il loro confronto Sailor Moon tenta di purificarla riuscendo per\u00f2 a spazzarle via uno dei due galactica bracelet. Questo fa emergere la vera identit\u00e0 di Sailor Tin Nyanko, che si alterna con quella malvagia. Simbolicamente la sua divisa diventa per met\u00e0 bianca e per met\u00e0 nera. Galaxia risolve la situazione nell'episodio seguente rimuovendo anche l'altro braccialetto e uccidendola.\nIl suo stato attuale \u00e8 per\u00f2 da considerarsi quello di un personaggio vivente, poich\u00e9 Sailor Galaxia, una volta liberata da Chaos, liberer\u00e0 tutti gli Star Seed che aveva raccolto nella galassia riaccompagnandoli nel luogo in cui devono stare.\n\u00c8 doppiata da Ikue \u014ctani, nella versione giapponese, mentre da Lorella De Luca nell'adattamento italiano. Nei musical \u00e8 stata interpretata da Tomomi Seo, Toni Hosokawa e Miyu Hasigaki.\nSailor Heavy Metal Papillon.\n \u00e8 la quinta delle Sailor Animamates ad apparire, e compare solo nel manga e nei musical. Nell'artbook \"Materials Collection\", la parola \"Heavy\" viene omessa dal suo nome. Viene presentata come leader delle Animamates, mentre \u00e8 un personaggio totalmente assente nell'anime.\nSailor Heavy Metal Papillon proviene dal pianeta Cocoon si allea con Sailor Galaxia per ottenere in futuro una stella tutta sua. Nell'artbook \"Materials Collection\" l'autrice scrive anche che Sailor Heavy Metal Papillon pu\u00f2 manipolare il fuoco, e le conferisce l'attacco \"Galactica Scales\" bench\u00e9 esso non venga mai nominato nel manga. Si presenta come ultima Sailor Animamates dello spirito cacciatore e mostra a Sailor Moon e a ChibiChibi le lapidi che ha costruito per loro e le tombe delle gi\u00e0 defunte Sailor Starlights, prima di sferrare il proprio attacco. \u00c8 risolutivo l'intervento di Sailor Chibi Moon, che insieme al Sailor Quartet, uccide Heavy Metal Papillon.\nNei musical \u00e8 stata interpretata da Keiko Endoh.\nSailor Pewter Fox.\nSailor Pewter Fox sembra essere il rimpiazzo nei musical del leader delle animamates, dato che nel particolare musical in cui appare non erano presenti ne Sailor Heavy Metal Papillon ne Sailor Lead Crow. Il suo principale attacco \u00e8 chiamato \"Galactica Mirage\", e si unisce a Tin Nyanko e a Titanum Kerokko nel \"Galactica Twister\". Non si sa molto su di lei, se non che \u00e8 stato sottomessa alla volont\u00e0 di Sailor Galaxia.\n\u00c8 stata interpretata da due attrici, Rei Ku e Junko Iemura.\nSailor Titanium Kerokko.\nSailor Titanium Kerokko appare soltanto in due versioni del musical di \"Sailor Stars\", ed in un altro in cui per\u00f2 viene chiamata Sailor Mitis Kerokko.\nIl suo nome proviene dall'onomatopea giapponese per il gracidare delle rane. Come tutte le altre Veneranti indossa braccialetti dorati, ci\u00f2 implica che non ha pi\u00f9 il suo Star Seed. Non si sa molto su di lei, se non che \u00e8 stato sottomessa alla volont\u00e0 di Sailor Galaxia. Non ha attacchi propri, e si unisce solo a Tin Nyanko e Pewter Fox nel \"Galactica Twister\".\n\u00c8 stata interpretata da due attrici, Haruko Yamaguchi e Megumi Wakamatsu\nPhage.\nCon il termine ci si riferisce alle creature usate nel corso delle puntate dell'anime dalle quattro Animamates (Sailor Iron Mouse, Sailor Alluminium Siren, Sailor Lead Crow e Sailor Tin Nyanko) per combattere le guerriere Sailor. Si tratta di esseri umani una volta che il loro \"Star Seed\" viene estratto e se questi non \u00e8 uno star seed originale si inscurisce e d\u00e0 vita al phage. Normalmente vengono riportati al loro stato normale dal potere di Eternal Sailor Moon.\nSi tratta di mostri-parodie delle Sailor Senshi. Infatti i phage assumono la propria forma in base alla personalit\u00e0 dominante dell'umano a cui \u00e8 stato estratto lo Star Seed, prendendo comportamenti esagerati e spesso decisamente comici.\nQui sotto \u00e8 riportato un elenco dei Phage, con il nome italiano riportato fra parentesi:\nIn Italia la maggioranza dei Phage vengono chiamati aggiungendo la parola \"cattivo\" a ci\u00f2 che la loro forma ricorda (es. Sailor Cop diventa \"Poliziotto Cattivo\"). Fanno eccezione alcuni mostri di cui non viene pronunciato il nome: i primi tre mostri Sailor Buri (che non si presenta), Sailor Guts (si presenta dicendo \"Sono un Guerriero Sailor\") e Sailor Picture. Ad essi s'aggiungono Shippai Sakuda (a cui, come nella versione originale, non viene dato un nome se non nell'artbook Sailor Star Memorial), Sailor Teacher (che si limita a ridere), Sailor Gamer (che esclama \"Videogame!\") e Sailor Sommelier, che si presenta dicendo semplicemente \"Sono un sommelier!\". Quando spariscono i phage in originale urlano \"Beautiful!\""}
{"id": "1532008", "revid": "2206847", "url": "https://it.wikipedia.org/wiki?curid=1532008", "title": "Biomimesi", "text": "La biomimesi (\"Biomimetics\", o \"Biomimicry\", in inglese) \u00e8 una disciplina che studia e imita i processi biologici e biomeccanici della natura e degli esseri viventi come fonte di ispirazione per il miglioramento delle attivit\u00e0 e tecnologie umane. La natura viene vista come Modello (\"Model\"), Misura (\"Measure\"), e come Guida (\"Mentor\") della progettazione degli oggetti e dei manufatti tecnici. Il nome di questo campo di studi deriva dall'antico greco: \u03b2\u03af\u03bf\u03c2, vita, e \u03bc\u03af\u03bc\u03b7\u03c3\u03b9\u03c2, imitazione.\nGli organismi viventi hanno evoluto strutture e materiali ben adattati nel tempo geologico attraverso la selezione naturale. La biomimetica ha dato vita a nuove tecnologie ispirate a soluzioni biologiche su macro e nanoscala. Gli umani hanno esaminato la natura per trovare risposte ai problemi durante la propria esistenza, osservando come la natura abbia risolto problemi di ingegneria come capacit\u00e0 di autorigenerazione, tolleranza e resistenza all'esposizione ambientale, idrofobicit\u00e0, autoassemblaggio e sfruttamento dell'energia solare. La biomimetica \u00e8 quindi un processo interdisciplinare creativo tra la biologia e la tecnologia per risolvere i problemi umani per astrazione, il trasferimento e l'applicazione di conoscenze da modelli biologici.\nStoria.\nSin dalla preistoria , gli esseri umani, osservando il mondo naturale, hanno probabilmente trovato molte risposte a problemi semplici e complessi. Attraverso il gioco dell'evoluzione e della selezione naturale, la natura ha risolto molti problemi di bioingegneria, come l'idrofobicit\u00e0, la resistenza al vento, l'accumulo di energia, biosintesi a pressione fredda e ambiente, autoassemblaggio e cattura dell'energia solare grazie ai meccanismi prodotti e selezionati dall'evoluzione.\nUno dei primi esempi di biomimetica fu lo studio degli uccelli per consentire il volo umano. Sebbene non abbia mai avuto successo nella creazione di una \"macchina volante\", Leonardo da Vinci fu un acuto osservatore dell'anatomia e del volo degli uccelli e fece numerose annotazioni e schizzi sulle sue osservazioni, nonch\u00e9 schizzi di \"macchine volanti\". I fratelli Wright, che riuscirono a far volare il primo aereo pi\u00f9 pesante dell'aria nel 1903, presumibilmente trassero ispirazione dalle osservazioni dei piccioni in volo.\nDurante gli anni Cinquanta, il biofisico e polimatematico americano Otto Schmitt svilupp\u00f2 il concetto di \"biomimetica\". Durante le sue ricerche di dottorato svilupp\u00f2 il trigger di Schmitt studiando i nervi nei calamari, tentando di progettare un dispositivo che replicasse il sistema biologico di propagazione dei nervi. Continu\u00f2 a concentrarsi su dispositivi che imitassero i sistemi naturali e nel 1957 percep\u00ec una visione contraria a quella della biofisica a quel tempo, una visione che avrebbe chiamato biomimetica, che descriveva il trasferimento dei processi biologici a sistemi tecnologici.\nPrincipi.\nTutti i sistemi naturali rispettano alcuni principi fondamentali:\nJanine Benyus ha approfondito e divulgato efficacemente questi temi.\nApplicazioni.\nUn gran numero di applicazioni ispirate alla natura \u00e8 gi\u00e0 stato tradotto in applicazioni tecniche ed \u00e8 commercialmente disponibile, come il velcro, le superfici autopulenti ispirate alle foglie di loto (\"Nelumbo nucifera\") e gli adesivi strutturali, sviluppati a partire dal geco e dalle valve di alcuni molluschi."}
{"id": "1532009", "revid": "767487", "url": "https://it.wikipedia.org/wiki?curid=1532009", "title": "Folding (lavorazione)", "text": "Il Folding (dall'inglese \"ripiegamento\") \u00e8 una lavorazione che viene effettuata sui pannelli per ottenere box e strutture con spigoli da un unico pannello senza bordatura.\nPartendo da un pannello piano si effettuano dei tagli a \"V\" che sfiorano con il vertice del taglio la superficie sottostante. L'operatore poi piega il pannello lungo la fresata incollando le due parti ed ottenendo quindi uno spigolo solitamente a 90 gradi.\nDi prassi per ottenere le scocche dei mobili si parte da pannelli distinti che vengono fissati tramite spine o viti a formare gli angoli. Gli angoli cos\u00ec ottenuti mostrano inevitabilmente la giunzione in quanto espongono almeno un lato bordato del pannello. Il processo di folding permette invece di ottenere ugualmente tali scocche unendo pannelli tagliati a 45 gradi. Questo comporta il vantaggio di non mostrare all'esterno nessun lato bordato e di far apparire la scocca come un pezzo continuo.\nIl folding viene realizzato con pressoch\u00e9 qualsiasi pannello dell'industria del legno: dal nobilitato al tranciato, alle foglie polimeriche. Le foglie polimeriche e le carte ultraflessibili sono per\u00f2 a volte preferite in quanto essendo molto flessibili e stirabili permettono di fare la fresata a \"V\" e la piegatura mantenendo unito il pezzo tramite la superficie ed evitando quindi la rottura della stessa durante la piegatura.\nIl folding permette la realizzazione di mobili di alta qualit\u00e0 senza giunte ma la lavorazione \u00e8 molto apprezzata anche nell'ambito di elementi ed arredi pi\u00f9 economici in quanto in alcuni casi si risparmia sulla squadrabordatura e sui pezzi a magazzino. Spessissimo \u00e8 utilizzata per esempio nella realizzazione del telaio dei cassetti."}
{"id": "1532010", "revid": "1522738", "url": "https://it.wikipedia.org/wiki?curid=1532010", "title": "Prospero Luigi d'Arenberg", "text": "Biografia.\nDuca d'Arenberg.\nAll'abdicazione del padre Luigi Engelberto (1750\u20131820) nel settembre del 1803 Prospero Luigi ottenne il titolo di Duca d'Arenberg. Il territorio, che si trovava \"de facto\" sotto l'amministrazione francese e che passer\u00e0 poi all'Elettorato di Hannover gli concedeva ad ogni modo una signoria personale su Recklinghausen e su Meppen. Egli risiedette ad ogni modo prevalentemente a Bruxelles, nel proprio Castello di Clemenswerth che stabil\u00ec a propria residenza. Il 12 luglio 1806 ottenne anche la sovranit\u00e0 di D\u00fclmen.\nUn decreto di Napoleone del 13 dicembre 1810 restitu\u00ec al ducato la sua sovranit\u00e0 indipendente. Meppen entr\u00f2 per\u00f2 a far parte dell'Impero Francese, mentre il Principato di Recklinghausen pass\u00f2 al Granducato di Berg.\nMatrimoni.\nProspero Luigi si spos\u00f2 il 3 febbraio 1808 con Stephanie Tascher de la Pagerie, nipote dell'Imperatrice francese Giuseppina, prima moglie di Napoleone.\nStephanie mor\u00ec nel 1816 e Prospero Luigi si rispos\u00f2 il 26 gennaio 1819 Maria Ludmilla Rosa di Lobkowitz, figlia del Principe Anton Isidor von Lobkowitz.\nGuerre napoleoniche.\nDurante le guerre napoleoniche in Spagna, Prospero Luigi combatt\u00e9 a capo del reggimento dei \"Cavalleggeri d'Arenberg\", e il 28 ottobre 1811 a Arroyo-Molinos sconfisse le truppe inglesi sbarcate sulle coste spagnole in aiuto dei ribelli locali, in funzione anti-francese, rimanendo in servizio sino al maggio del 1814.\nNel 1815, alla sconfitta di Napoleone, i territori del Ducato d'Arenberg vennero divisi tra il Regno di Hannover e la Prussia e dal 29 maggio dello stesso anno Meppen pass\u00f2 all'Hannover, mentre Recklinghausen e D\u00fclmen alla Prussia e Prospero Luigi ottenne solo delle signorie in ricompensa.\nCandidato per il trono del Belgio.\nNel 1831 venne scelto come candidato proposto dalla Santa Sede per il trono del Belgio che da poco aveva ottenuto l'indipendenza.\nDiscendenza.\nIl duca Prospero Luigi e Maria Ludmilla Rosa di Lobkowitz ebbero:"}
{"id": "1532013", "revid": "115549", "url": "https://it.wikipedia.org/wiki?curid=1532013", "title": "Football Club Internazionale Milano 1930-1931", "text": ""}
{"id": "1532016", "revid": "767487", "url": "https://it.wikipedia.org/wiki?curid=1532016", "title": "Martha (film 1974)", "text": "Martha \u00e8 un film di Rainer Werner Fassbinder del 1974.\nTrama.\nMartha \u00e8 una giovane donna che lavora presso la biblioteca di Costanza, in Germania. Durante un viaggio in Italia rimane orfana del padre che si accascia, colpito da infarto, sulla scalinata di Trinit\u00e0 dei Monti. Poco dopo intravede un uomo di sfuggita. Il loro sguardo, che si incrocia per un attimo, fissa il triste destino dell'ignara Martha.\nTornata in Germania, viene a conoscere Helmut, un uomo all'apparenza perfetto: un buon lavoro nell'industria del cemento, una bella casa, parole giuste per ogni occasione, tanto che risulta anche noioso. Egli non \u00e8 altro che l'uomo intravisto all'inizio. I due si sposano e la donna \u00e8 inizialmente felice. Tuttavia l'eccessiva \"normalit\u00e0\" dell'uomo si rivela piano piano repressiva nei confronti di Martha, che viene sottoposta a una continua violenza psicologica, ed Helmut arriva anche a violentarla. Martha viene plasmata: per gelosia il marito arriva a proibirle persino di uscire di casa. Inoltre, infuriato per i suoi gusti musicali (lei ama Donizetti come il padre mentre il marito vuole imporle Orlando di Lasso, meno \"svenevole\" secondo i suoi gusti) e perch\u00e9 non ha apprezzato un libro sull'industria del cemento che le \u00e8 stato imposto, abbandona la casa per qualche giorno, trovando al ritorno i desideri realizzati.\nMartha precipita progressivamente in una forma di terrore misto a follia, cui fa da \"pendant\" la condotta del marito, per il quale la moglie \u00e8 sostanzialmente il mobile pi\u00f9 prezioso e piacevole della sua bella ed austera casa, oltre che una delle fonti della rispettabilit\u00e0 della sua posizione in societ\u00e0.\nMartha \u00e8 paralizzata, succube senza motivo di un uomo che ormai sembra essere arrivato a possederla totalmente, privandola di ogni volont\u00e0 autonoma. La scena forse pi\u00f9 intensa \u00e8 quella in cui la reclusa Martha, spesso lasciata sola dal marito fuori per lavoro, decide di comprare un gatto per sentire la vicinanza di un essere vivente. Helmut le fa poi trovare morta la povera bestia, e Martha, china a terra sul corpo esanime dell'animale e in preda alla disperazione, viene violentemente presa da Helmut che la possiede \"con passione\".\nMartha, piena di graffi in viso, vorrebbe raccontare le violenze subite ad un'amica, ma non ci riesce, perch\u00e9 pensa che non le crederebbe. L'ultima speranza \u00e8 un amico che si era offerto di aiutarla e che lei tenta disperatamente di contattare. Trovatolo, \u00e8 in preda al terrore ed \u00e8 convinta che il marito la stia seguendo. Saliti in macchina, accelerano perch\u00e9 Martha crede che l'automobile del marito la stia seguendo (ma in realt\u00e0 si tratta di un veicolo che nulla ha a che fare con la vicenda), e nell'incidente che ne deriva l'amico di Martha muore e lei perde l'uso delle gambe.\nUltima scena: Martha \u00e8 nel letto di ospedale. L'infermiera le d\u00e0 la triste notizia lasciandole per\u00f2 intendere che per fortuna avr\u00e0 sempre al suo fianco un marito irreprensibile e premuroso come Helmut (che, non abbandonandola, rivela una fedelt\u00e0 che potremmo dire morbosa).\nLa colonna sonora, tratta dal \"Concerto n.1 per violino\" di Max Bruch, d\u00e0 voce in modo perfetto, con la sua melodia intensa, al dolore muto e senza speranza della protagonista."}
{"id": "1532017", "revid": "14691", "url": "https://it.wikipedia.org/wiki?curid=1532017", "title": "Maekel", "text": ""}
{"id": "1532021", "revid": "104485", "url": "https://it.wikipedia.org/wiki?curid=1532021", "title": "Banderuola", "text": "La banderuola, o segnavento, \u00e8 un tipo di anemoscopio cio\u00e8 uno strumento che serve ad indicare la presenza e la direzione del vento. \nStoria.\nLa pi\u00f9 antica banderuola della storia di cui si ha traccia scritta senza dubbio fu quella del 48 a.C. posizionata sulla Torre dei Venti ad Atene, riproducente un tritone.\nNel IX secolo il Papa Niccol\u00f2 I fece nascere la tradizione di collocare sul campanile di ogni chiesa cristiana una banderuola segnavento a forma di gallo, chiaro riferimento al Vangelo di Marco in merito al tradimento del discepolo Pietro: \u00abIn verit\u00e0 ti dico: proprio tu oggi, prima che il gallo canti due volte, tu mi rinnegherai tre volte\u00bb. \nBen presto le banderuole diventarono simbolo di distinzione di potere e di comando, tale per cui l'installazione veniva regolamentata da una serie di editti e solamente gli edifici pi\u00f9 prestigiosi appartenenti ad un certo rango potevano fregiarsene. \nAll'epoca dei Comuni venne consentito l'uso di segnavento anche alla pi\u00f9 ricca borghesia mercantile e quindi presto diventarono emblema di appartenenza ad uno status sociale elevato.\nDurante il Rinascimento l'iconografia si arricchisce di animali anche fantastici come grifoni e chimere.\nSolo nei Seicento i grandi proprietari terrieri di origine non nobile si ribellarono alla proibizione di installazione banderuole: esse erano infatti fondamentali per la sopravvivenza al fine di poter trarre attraverso la direzione del vento delle sommarie previsioni del tempo, pur essendo ancora vietate con pene alquanto severe per chi non rispettava tale divieti. \nMa occorre attendere il Settecento per poter trovare leggi pi\u00f9 permissive sull'installazione dei segnaventi, anche se manc\u00f2 sempre una corporazione specifica per la costruzione di questi oggetti, per cui si cimentarono fabbri, stagnari, artisti, falegnami con vari risultati.\nIl pi\u00f9 antico segnavento tuttora esistente, con 1200 anni, \u00e8 il famoso Gallo di Ramperto, banderuola in lamina di rame originariamente dorata e argentata, con gemme, posta nell'820 per volere del Vescovo Ramperto sul campanile romanico della chiesa dei Santi Faustino e Giovita a Brescia.\nOggi le banderuole pur mantenendo il loro aspetto prettamente decorativo, sono cadute in disuso per la diffusione ovunque di moderne stazioni meteorologiche che comunicano con maggiore precisione i vari dati climatici per radio, televisione e sul web.\nStruttura e funzionamento.\n\u00c8 costituita da un'insegna metallica girevole di varie forme e dimensioni posta solitamente sulla sommit\u00e0 degli edifici. La spinta del vento ne determina la rotazione: se ad esempio \u00e8 colpita dalla Tramontana, vento che soffia dal Nord, essa si girer\u00e0 verso il Sud. Nell'immagine a fianco (quella del torrino Torrigiani) \u00e8 allora evidente che, mentre \u00e8 stata scattata la fotografia, il vento soffiava da sinistra.\nSpesso, come si nota ancora nell'immagine, su di esse erano raffigurati stemmi, insegne o altri emblemi. Le banderuole stesse potevano avere forme diverse da bandiere: ad esempio animali (galli, leoni, grifoni e cos\u00ec via).\nNel linguaggio comune.\nProprio per la sua caratteristica di girare a seconda della direzione del vento, il termine \"banderuola\" \u00e8 anche diventato sinonimo di persona volubile, pronta a cambiare opinione con una certa facilit\u00e0."}
{"id": "1532023", "revid": "1573940", "url": "https://it.wikipedia.org/wiki?curid=1532023", "title": "Santuario della Madonna in Saletta", "text": "Il santuario della Madonna in Saletta \u00e8 un santuario che si trova in mezzo ad un bosco di pini ed abeti nel comune di Castel del Giudice, in provincia di Isernia, dal cui centro dista 3 chilometri.\nDi fronte vi \u00e8 un prato con attrezzatura da pic-nic.\nIl santuario \u00e8 in stile romanico rurale.\nIl santuario, nel 1950 \u00e8 stato soggetto ad una ricostruzione pressoch\u00e9 \"ab imis\".\nL'interno \u00e8 ad un'unica navata.\nAnticamente, nello stesso luogo, secondo studi si doveva trovare un antico monastero non molto grande.\nIl nome Saletta verosimilmente deriva da una scritta del santuario: \"Salectu ubi ex antiquitus ficta fuit columna marmorea\".\nSull'altare secondario di una cappella vi \u00e8 una tela raffigurante la madonna risalente al XV-XVI secolo.\nLa madonna \u00e8 rappresentata con sembianze di una matrona popolana seduta su una roccia nell'atto di tenere con le mani Ges\u00f9 bambino. Le misure del quadro sono 140\u00a0cm. x 85\u00a0cm. L'autore \u00e8 anonimo, ma qualcuno lo identifica con San Luca.\nUn effetto ottico da l'illusione che lo sguardo della madonna segua lo spettatore.\nUna leggenda vuole che su una roccia dei pressi del santuario si sia fermata la madonna col bambino. La stessa leggenda vuole che su questa roccia vi sia rimasto impresso il calco delle ginocchia della madonna."}
{"id": "1532024", "revid": "92723", "url": "https://it.wikipedia.org/wiki?curid=1532024", "title": "Confindustria servizi innovativi e tecnologici", "text": "Confindustria servizi innovativi e tecnologici \u00e8 la federazione delle imprese aderenti a Confindustria che si occupano di applicazioni satellitari, comunicazione e marketing, consulenza, contenuti digitali, e-media, formazione, ingegneria, internet, qualit\u00e0, radiofonia e televisione, ricerche e sondaggi, servizi tecnologici e professionali, tecnologie informatiche e telecomunicazioni.\nNata nel 2006 dall'aggregazione delle associazioni di categoria dei settori del terziario avanzato aderenti alla confederazione degli industriali, attualmente \u00e8 composta da 46 associazioni di categoria oltre a 60 sezioni territoriali istituite presso le unioni provinciali di Confindustria.\nNel 2008, con oltre 17.000 imprese aderenti con 600.000 addetti, la federazione costituisce l'aggregazione di imprese pi\u00f9 rappresentativa del settore a livello nazionale. "}
{"id": "1532025", "revid": "767487", "url": "https://it.wikipedia.org/wiki?curid=1532025", "title": "Marco Etcheverry", "text": "Carriera.\nClub.\nAttaccante dalle spiccate doti tecniche, muove i primi passi calcistici al Club Bol\u00edvar, squadra da cui si trasferisce poi all'Albacete Balompi\u00e9; qui dopo 15 presenze con 2 gol viene considerato dai critici inadatto al calcio europeo; in effetti \"El Diablo\" non torner\u00e0 pi\u00f9 a giocare in campionati europei, restando nel continente americano alternando la sua esperienza al DC United negli Stati Uniti a varie stagioni in Ecuador, Bolivia, Cile e Colombia fino al suo ritiro, avvenuto nel 2004.\nNazionale.\nNella nazionale boliviana conta 71 presenze con 13 gol e una breve partecipazione ai Mondiali del 1994. Atteso infatti come una delle possibili rivelazioni del torneo, disputa solo cinque minuti della partita di esordio contro la Germania, il tempo intercorso dall'ingresso in campo al 79' minuto e la sua espulsione per un fallo di reazione su Lothar Matthaeus. Le due giornate di squalifica e l'eliminazione della Bolivia al primo turno chiudono pertanto anzitempo la sua unica partecipazione alla fase finale di un Mondiale.\nAllenatore.\nNel 2009 ha allenato l'Aucas e l'Oriente Petrolero.\nNel 2013 prende in mano come tecnico la selezione under 18 della Bolivia."}
{"id": "1532027", "revid": "339392", "url": "https://it.wikipedia.org/wiki?curid=1532027", "title": "Football Club Internazionale Milano 1931-1932", "text": ""}
{"id": "1532029", "revid": "339392", "url": "https://it.wikipedia.org/wiki?curid=1532029", "title": "Kunsilli", "text": ""}
{"id": "1532030", "revid": "179980", "url": "https://it.wikipedia.org/wiki?curid=1532030", "title": "Marco Antonio Etcheverry", "text": ""}
{"id": "1532031", "revid": "115549", "url": "https://it.wikipedia.org/wiki?curid=1532031", "title": "Football Club Internazionale Milano 1932-1933", "text": ""}
{"id": "1532033", "revid": "115549", "url": "https://it.wikipedia.org/wiki?curid=1532033", "title": "Football Club Internazionale Milano 1933-1934", "text": ""}
{"id": "1532035", "revid": "115549", "url": "https://it.wikipedia.org/wiki?curid=1532035", "title": "Football Club Internazionale Milano 1934-1935", "text": ""}
{"id": "1532037", "revid": "115549", "url": "https://it.wikipedia.org/wiki?curid=1532037", "title": "Football Club Internazionale Milano 1935-1936", "text": ""}
{"id": "1532039", "revid": "115549", "url": "https://it.wikipedia.org/wiki?curid=1532039", "title": "Football Club Internazionale Milano 1936-1937", "text": ""}
{"id": "1532040", "revid": "115549", "url": "https://it.wikipedia.org/wiki?curid=1532040", "title": "Football Club Internazionale Milano 1937-1938", "text": ""}
{"id": "1532046", "revid": "115549", "url": "https://it.wikipedia.org/wiki?curid=1532046", "title": "Football Club Internazionale Milano 1938-1939", "text": ""}
{"id": "1532052", "revid": "115549", "url": "https://it.wikipedia.org/wiki?curid=1532052", "title": "Football Club Internazionale Milano 1939-1940", "text": ""}
{"id": "1532054", "revid": "115549", "url": "https://it.wikipedia.org/wiki?curid=1532054", "title": "Football Club Internazionale Milano 1940-1941", "text": ""}
{"id": "1532055", "revid": "115549", "url": "https://it.wikipedia.org/wiki?curid=1532055", "title": "Football Club Internazionale Milano 1941-1942", "text": ""}
{"id": "1532057", "revid": "115549", "url": "https://it.wikipedia.org/wiki?curid=1532057", "title": "Football Club Internazionale Milano 1942-1943", "text": ""}
{"id": "1532058", "revid": "438678", "url": "https://it.wikipedia.org/wiki?curid=1532058", "title": "Le sexy goditrici", "text": "Le sexy goditrici (\"Les chatouilleuses\") \u00e8 un film del 1974 diretto da Jes\u00fas Franco (sotto lo pseudonimo di Clifford Brown).\nFilm erotico noto anche con il titolo Les nonnes en folie, fu girato a Cascais, in Portogallo, insieme a \"Les emmerdeuses\" e \"L'homme le plus sexy du monde\".\nIl carattere generale del film \u00e8 quello di una farsa. I personaggi maschili sono ridotti a caricature e quelli femminili, capeggiati da un'incontenibile Lina Romay, si esibiscono in scene di sesso pi\u00f9 esilaranti che erotiche. Il gioco dei travestimenti, con le prostitute in abito da suora, offre il destro a Franco di dar sfogo al suo spirito pi\u00f9 irriverente, come nella parodia dell'Ave Maria, aperta dai versetti\nTrama.\nUna cittadina di provincia nell'America Centrale, intorno al 1915. I controrivoluzionari arrestano il capo dei ribelli, Carlos Ribas, mentre si trova in un bordello francese gestito da Madame Simone. Quanto alle ragazze, sono messe a forza su un carro e inviate a sostenere il morale delle truppe governative. Strada facendo tuttavia si rivoltano e trovano rifugio in un ex convento di monache carmelitane, accolte di buon grado dal guardiano sciancato.\nNel seguire le loro tracce, il generale Pancho L\u00f3pez giunge al convento, tanto che le ragazze si trovano a dover celebrare una messa. Per nulla insospettito dalle strane licenze al testo latino della funzione, Pancho L\u00f3pez decide di lasciare a protezione delle religiose un presidio di due uomini, immediatamente sedotti dalle finte suore.\nFrattanto la notizia della condanna di Carlos Ribas, il pi\u00f9 bello e generoso dei loro clienti, getta le ragazze nella costernazione. Loulou decide allora di travestirsi da zorro e rapire il figlio del governatore per chiedere in cambio la liberazione del ribelle. Il piano ha successo e Ribas viene nascosto nel convento, dopo avergli fatto indossare l'abito monacale. Proprio quando l'interesse di Pancho L\u00f3pez per la nuova suora porta a scoprire il travestimento, giunge la notizia che i rivoluzionari sono tornati al potere. Alle ragazze non rimane che riprendere il carro e ripartire verso nuove avventure. Al convento rimangono solo il guardiano e una ragazza in gravidanza avanzata.\nProduzione.\nSoggetto e scenggiatura.\nIl soggetto, d'impianto boccaccesco, \u00e8 opera del regista, mentre la sceneggiatura fu affidata al critico cinematografico Alain Petit, che ci lavor\u00f2 mentre era impegnato a seguire il Festival di Cannes. Ricorda Petit: \u00abJess mi inviava giorno per giorno ci\u00f2 che dovevo riscrivere e io gli dovevo inviare il risultato il giorno dopo.\u00bb\n\"Les chatouilleuses\" \u00e8 dunque uno dei pochi film francesi girato da Franco all'inizio degli anni settanta a basarsi su una sceneggiatura in piena regola. Ricorda l'attrice Monica Swinn: \u00ab\"We had a real script, typed up with dialogue and everything! The height of luxury!\"\u00bb Ma il lusso si esauriva nella sceneggiatura, dato che il film fu girato in 16\u00a0mm. con un budget infimo.\nDistribuzione.\nEdizione italiana.\nLa versione edita in Italia, uscita col titolo \"Le sexy goditrici\", dura 67 minuti, contro i 118 della versione francese, e nella tradizione dell'epoca contiene incongruenti inserti hard, soprattutto pubici, nonch\u00e9 una colonna sonora completamente diversa, che include tra l'altro praticamente tutta \"Atom Heart Mother\" dei Pink Floyd, oltre a \"Eine kleine Nachtmusik\" di Mozart e \"Lady Magnolia\" di Piero Umiliani. La trama diviene pertanto solo un pretesto per una serie di numeri di sesso. I pochi dialoghi conservano tuttavia l'impronta demenziale dell'originale francese e soprattutto non si perde la filastrocca latina delle monache.\nEdizioni video.\nIl film \u00e8 stato pubblicato in VHS da Videobox in Belgio."}
{"id": "1532059", "revid": "36426", "url": "https://it.wikipedia.org/wiki?curid=1532059", "title": "San Leone Taumaturgo che sconfigge il mago Eliodoro", "text": "San Leone Taumaturgo che sconfigge il mago Eliodoro \u00e8 una tela posta nella Chiesa del Santissimo Crocifisso di Santa Maria di Licodia.\nLa storia.\nLa grande tela fu commissionata dall'Ordine Benedettino del monastero di San Nicol\u00f2 l'Arena di Catania, per la basilica di San Nicol\u00f2, al pittore Matteo Desiderato (1750-1827), operante in Sicilia durante la seconda met\u00e0 del secolo XVIII.\nNon si conoscono le ragioni per la quale l'opera fu rifiutata dall'ordine, ma essa venne trasferita presso la Chiesa Monastica di Santa Maria, nella Casa Madre di Santa Maria di Licodia, dove gi\u00e0 esisteva il culto per il vescovo catanese, nella medioevale cappella privata dei monaci, luogo di sepoltura degli stessi, ove si venerava una tavola del secolo XIV, \"San Leo del Panacchio\", proveniente dall'omonimo cenobio esistente nei pressi di Belpasso, adesso trasferita presso la Parrocchia di San Leone a Catania.\nLa leggenda.\nNella tela \u00e8 raffigurata la sconfitta del mago Eliodoro. Secondo la leggenda al tempo del vescovado di Leone, Catania era asserragliata da un perfido mago, un negromante, Eliodoro, i cui poteri straordinari gli consentivano addirittura di spostarsi volando, da Costantinopoli a Catania a dorso di un elefante, lo stesso che la tradizione popolare addita come l'elefante di Piazza Duomo, il simbolico \"Liotru\", nome che infatti deriva dalla storpiatura di Eliodoro. \nUn giorno, mentre san Leone celebrava gli Uffici Divini nell'antica chiesa di Santa Maria di Betlemme, che sorgeva in loco dell'attuale cattedrale, Eliodoro e i suoi discepoli entrarono nel tempio sacramentando e pronunciando blasfemie verso la religione cristiana e il Vescovo.\nSan Leone da parte sua non si scompose e complet\u00f2 le Celebrazioni, al termine delle quali si rivolse al mago per porgli una sfida. Fu arso un rogo di fronte alla chiesa, e chi dei due avesse attraversato le fiamme e ne fosse uscito incolume sarebbe stato colui la cui dottrina predicata \u00e8 verit\u00e0 e degna di fede. Il primo ad attraversare il fuoco fu il Santo vescovo, e tra lo stupore e la meraviglia dei presenti rimase illeso. Lo segu\u00ec il perfido Eliodoro, che nonostante il suo ricorso alla magia, rimase prigioniero delle fiamme, immobilizzato anche dalla stola che Leone gli lanci\u00f2. Cos\u00ec Catania fu liberata dalle oscure trame del mago, e rimase fedele al suo vescovo e alla dottrina cristiana.\nDescrizione e stile.\nMatteo Desiderato rievoca l'evento in una movimentata e teatrale scena, tipica dell'arte tardo-barocca. Barocco \u00e8 anche lo scenario, omaggiando il grande Vaccarini, il Desiderato inserisce uno scorcio della novella facciata della Cattedrale, come fondale scenico, insieme al Castello Ursino ed all'elefante. Fulcro dell'opera \u00e8 il rogo dentro la quale brucia il mago Eliodoro. Il Santo vescovo si scaglia su lui prorompente, vestito con abiti pontificali, minacciandolo con il suo pastorale. Proprio verso questo puntano le braccia e le mani di tutti coloro che popolano la scena, a significare il ritorno del popolo catanese sotto la guida del suo Pastore. Anche l'elefante, simbolo di Catania, allungando a dismisura la sua proboscide verso il pastorale, ringrazia il vescovo per la propria liberazione dalla schiavit\u00f9 del mago, alludendo alla liberazione di Catania dal paganesimo.\nUn uomo in basso a sinistra, con una fascina tra le braccia, \u00e8 pronto ad alimentare il rogo, mentre un angelo dal cielo scaglia le divine fiamme sul mago. Il Crocifisso, retto da un chierico alle spalle del santo, indica il compimento del volere divino. Nell'ideale triangolo composto dalle braccia tese del vescovo, e di uno dei personaggi alla sua sinistra, in teatrali atteggiamenti di stupore e paura, prendono posto tutte le figure femminili che popolano la scena, le cui fisionomie degradanti e sfumanti conferiscono profondit\u00e0 all'opera.\nTra le figure, si potrebbe riscontrare un ipotetico autoritratto dell'artista, fenomeno comune in molte opere coeve, e di simile genere.\nL'opera reca la firma dell'artista in basso a destra: \"MATTEUS DESIDERATUS PINGEBAT\"."}
{"id": "1532061", "revid": "986213", "url": "https://it.wikipedia.org/wiki?curid=1532061", "title": "Engelberto Maria d'Arenberg", "text": "Biografia.\nInfanzia.\nEngelberto Maria d'Arenberg era nipote di Prospero Luigi d'Arenberg (1785-1861), feudatario del ducato di Arenberg-Meppen, compreso nei territori dell'Hannover dal periodo post-napoleonico. Suo padre, Engelberto Augusto (1824-1875), era stato il suo predecessore al governo del ducato.\nEngelberto Maria pass\u00f2 la sua infanzia nel Palazzo di Egmont, a Bruxelles, e fra il Castello di Arenberg a Lovanio e il castello di Enghien a sud-ovest di Bruxelles. \nCarriera.\nDal 1889 al 1893 fu ufficiale dell'armata prussiana nel 4\u00ba reggimento dei corazzieri di M\u00fcnster, e, dal 1893 al 1896, fu a capo del reggimento di corazzieri d'onore a Berlino.\nNel 1903 si stabil\u00ec presso il castello di Nordkirchen, nella regione di M\u00fcnster. Dal 1909 al 1912 fu parlamentare al parlamento imperiale come deputato della regione di L\u00fcdinghausen-Warendorf-Beckum. Durante la prima guerra mondiale ottenne il comando della VII armata dell'esercito tedesco. Dal 1903 al 1918 il duca fu anche membro del parlamento prussiano, e, dal 1917 al 1919, entr\u00f2 a far parte del parlamento della provincia di Vestfalia.\nUltimi anni e morte.\nEngelberto Maria, al disfacimento dell'Impero Tedesco, si dedic\u00f2 all'industria fondando, nel 1928, la Arenberg-Meppen GmbH. Dopo un breve soggiorno a Milano si trasfer\u00ec a Losanna, dove mor\u00ec nel 1949."}
{"id": "1532062", "revid": "729019", "url": "https://it.wikipedia.org/wiki?curid=1532062", "title": "Torre di Calafuria", "text": "La torre di Calafuria \u00e8 un'antica postazione d'avvistamento situata a Livorno, lungo il tratto di costa compreso tra il quartiere di Antignano e la frazione di Quercianella.\nStoria.\nTra la fine del XVI e l'inizio del XVII secolo, la difesa della citt\u00e0 di Livorno era affidata al possente sistema di fortificazioni realizzate intorno all'abitato (il Fosso Reale, la Fortezza Nuova e la Fortezza Vecchia) e ad una serie di torri d'avvistamento e avamposti militari posti lungo la costa e nell'entroterra.\nProcedendo da nord a sud si trovavano infatti le torri di Porto Pisano (come quella del Magnale), la torre del Marzocco, quella del Mulinaccio presso il lazzaretto di San Rocco, il forte dei Cavalleggeri (dove oggi si apre la terrazza Mascagni), la torre di Ardenza (che fino alla seconda guerra mondiale si ergeva a margine della cosiddetta Rotonda), la torre di Villa Conti, quella di Campo al Lupo (scomparsa) e di Montenero, il castello di Antignano, ed infine, lungo nel breve tratto di costa de \"Il Romito\", le torri del Maroccone o del Diavolo (integrata nel Boccale), di Calafuria e di San Salvatore (attuale castello Sonnino).\nLa presenza di ben tre torri nella zona de \"Il Romito\" \u00e8 riconducibile alla natura particolarmente frastagliata del litorale: infatti da ogni torre era necessario poter scorgere quella adiacente in modo tale da trasmettere, per mezzo di fuochi, eventuali segnali di allerta fino alla citt\u00e0.\nLa torre di Calafuria si inseriva quindi in un complesso sistema difensivo che da Livorno si spingeva lungo la costa meridionale della sua attuale provincia.\nLa sua costruzione risale al XVI secolo ed in seguito, cessate le sue funzioni prettamente difensive, fu utilizzata dalla finanza per il controllo della costa.\nPer questo motivo fu inoltre restaurata all'inizio del Novecento con la ricostruzione della copertura e del ballatoio perimetrale alla sommit\u00e0, mentre nei pressi fu realizzato il maestoso ponte della ferrovia Tirrenica sulla gola di Calafuria.\nFino ai primi anni del Duemila, la torre ha ospitato lo studio del pittore labronico Alberto Fremura.\nDescrizione.\nLa torre di Calafuria, nota anche come torre dei Mattaccini, si innalza lungo la via Aurelia, a breve distanza dal moderno ponte in cemento armato costruito nel dopoguerra accanto a quello della ferrovia Tirrenica.\nL'edificio presenta una pianta quadrata, con un corpo di quasi 8 metri di lato sostenuto da un grande muraglione a scarpa; l'accesso si trova al di sopra di questo possente basamento.\nLa torre, alta circa 20 metri, \u00e8 chiusa da un ballatoio aggettante e da una copertura a quattro falde inclinate.\nLa torre nel cinema.\nLa torre di Calafuria compare in diverse pellicole cinematografiche, da \"Il pirata sono io!\" (1940) a \"La pazza gioia\" (2016), ma soprattutto nei pressi della torre avviene il tragico epilogo del film \"Il sorpasso\" (1962)."}
{"id": "1532065", "revid": "74801", "url": "https://it.wikipedia.org/wiki?curid=1532065", "title": "Contea di Guilford", "text": "La contea di Guilford, in inglese Guilford County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Greensboro.\nStoria.\nLa contea di Guilford fu costituita nel 1771."}
{"id": "1532076", "revid": "287204", "url": "https://it.wikipedia.org/wiki?curid=1532076", "title": "Silvio Oliboni", "text": "Biografia.\nNasce a Quinzano e all'et\u00e0 di 15 anni circa scopre la sua vocazione pittorica e inizia a dipingere da autodidatta.\nNel 1930, all'et\u00e0 di 18 anni, partecipa al corso di pittura all'Istituto Brenzoni Verona; frequenta successivamente la Scuola di pittura dell'Accademia Cignaroli in Verona, sempre sotto la guida continua e attenta di Antonio Nardi (pittore).\nA soli 20 anni, nel 1932 riceve la prima affermazione in campo nazionale alla Mostra Interregionale di Firenze, cui fa seguire un appartato periodo di ricerca e studio anche di carattere formale. Partecipa ad alcune esposizioni collettive.\nNel periodo della Seconda guerra mondiale, si trova ad essere assegnato al Comando Antiaereo operante nel Trentino dove, in una breve pausa, tiene la sua prima mostra personale nel 1944.\nCon la fine della guerra e il ritorno alla occupazione civile (impiegato presso il Catasto come disegnatore) vi \u00e8 quasi un contrarsi della sua vita artistica, che comunque continua, segnata da alcuni eventi: 1947, mostra personale al Salone del Buon Consiglio di Trento; 1951/53, partecipa alla Biennale Nazionale d'Arte di Verona.\nPer circa un ventennio, tra gli anni '50 e '70, il pittore Silvio Oliboni ha un'intensa attivit\u00e0 artistica che lo porta a compiere anche alcuni viaggi di ricerca in Italia ed Europa. Nello stesso periodo partecipa a numerose mostre e concorsi artistici di carattere nazionale e internazionale.\nNel 1954 compie un primo viaggio in Germania.\nNel 1959 viene premiato con medaglia d'argento del Re Baldovino al Salon de Bruxelles.\nNel 1963 prende parte alla Mostra Nazionale Citt\u00e0 di Caprino Veronese e risulta premiato con medaglia d'oro. Segue un periodo di sempre pi\u00f9 intensa attivit\u00e0 artistica.\nNel 1966 \u00e8 in Francia e successivamente in Jugoslavia ove espone alla Rassegna di Arte Contemporanea Veronese a Lubiana.\nNegli anni 1967, 1968, 1969 in successione viaggia in Toscana, Puglia ed Inghilterra per un soggiorno e studio. Espone le sue opere in una mostra personale a Richard's Castle nello Shropshire.\nNel periodo 1970-1973 torna in Puglia, ha una vigorosa stagione di attivit\u00e0 e di vita artistica, con diverse mostre personali e partecipazione a collettive. Notevole il successo di una sua personale alla Galleria Novelli di Verona nel 1972.\nNel 1974 s'innamora della Spagna nella quale trascorre tutta la primavera e l'estate, trascorrendo lunghi periodi a Granada e nell'Andalusia, affascinato dal suo paesaggio assolato. Espone alla Galleria d'Arte Grif\u00e9 ed Escoda di Madrid.\nNella primavera del 1975 \u00e8 di nuovo in Toscana, a San Miniato. Nell'estate \u00e8 invece a Caorle e sulla foce del Piave.\nNel 1976 torna nuovamente in Spagna dove svolge intensa attivit\u00e0 e tiene una sua personale a Madrid. Al suo rientro in Italia muore, dopo breve malattia, a Verona il 20 agosto 1976.\nCritica.\nSilvio Oliboni rimane un esponente di rilievo della pittura tonale veneta della \"seconda generazione\", quella seguita a Gino Rossi, a Nino Springolo, a Pio Semeghini, a Carlo Dalla Zorza. Proprio a Verona, nella met\u00e0 del '900, il panorama artistico \u00e8 in piena fioritura e Oliboni vi si inserisce, validamente accompagnato dalle presenze di Angelo Zamboni, Albano Vitturi, Orazio Pigato, Guido Farina ed Alberto Stringa.\nGi\u00e0 anteguerra alcuni paesaggi della prima periferia veronese lo vedono bene inserito nella tradizione preziosa del Post-impressionismo, eppure certe luci diamantine, certe decise annotazioni materiche, lo dimostrano anche ribelle a tanto nobile retaggio. Preparato tecnicamente dalla formidabile scuola di A. Nardi (protagonista del Novecento veronese insieme a Guido Trentini, come lui insegnante all'Accademia di Belle Arti G. Cignaroli), Oliboni, dopo le prime prove spontanee che studiano la pittura dell'Ottocento, trova subito la sua strada vocativa, ma circostanze individuali, o storiche come la guerra mondiale, lo distraggono dal cammino desiderato.\nSono anni difficili, in cui alle traversie collettive egli unisce voglie culturali di novit\u00e0 tanto formali che espressive.\n\u00c8 proprio durante la guerra che incontra l'espressionismo tedesco, restandone affascinato per la concentrazione esistenziale che riesce a creare con la tipica violenza segnica e coloristica.\nC'\u00e8 in ci\u00f2 anche un riferimento culturale archetipo, nel ricordo del momento della \"Secessione di Ca' Pesaro\" che tanto seguito aveva avuto a Verona (tramite Casorati che viveva in citt\u00e0) e che fino agli \"anni venti\" trov\u00f2 impegnati tutti i veronesi citati, e Nardi il maestro di Accademia.\nSe allora i riferimenti erano, a dire il vero, viennesi, non dei tutto estranei potevano sembrare, dopo, quelli provenienti da Monaco o Berlino.\nAnche alla fine delle ostilit\u00e0 Oliboni continua a cercare, eseguendo figure e paesaggi incupiti, drammatici. Ogni tanto, per\u00f2, la \"spia\" veneta rientra con opere subito luminose e gentili, colme di tenera comprensione per il soggetto, nel raro cadenzare della pittura.\nQualche isolata composizione lo vede dedito all'astrazione distinguendosi nell'occasione per l'eleganza formale, per la chiara risoluzione delle cromie.\nDisegna anche molto in quegli anni, come aveva fatto sempre in passato. E alcuni disegni veloci, a matita o a penna, con schizzi dal vero e appunti freschissimi, sono molto spesso le prove pi\u00f9 certe degli anni '50.\n\u00c8 all'inizio degli anni '60, ormai libero di dedicarsi solo alla pittura, che ha luogo per intero il suo ritorno maturo alla vocazione originaria, con l'abbraccio definitivo, e propizio, del tonalismo fervido e dolce che tanto distingue, in chiarezza e armonia, la pittura veneta dei '900. Come topografo poeta gira e rigira i primi dintorni della citt\u00e0, la sua campagna profumata, le colline colme di angoli vergini, con possibilit\u00e0 inconfondibili di suggestione.\nVa per le valli famose come la Valpolicella, s'incunea nei contrafforti del Garda, per cercare i timidi argenti verdeggianti degli ulivi, o la pura luminosit\u00e0 delle \"marogne\" a secco che dividono il dorsale delle colline. E tutto rapisce con l'eleganza naturale del suo occhio esperto, del polso fermo e raffinato.\nCome un pellegrino va alla fonte del paesaggio veneto, visitando con l'emozione della pittura Burano, la laguna, Chioggia, Venezia, e le isole altre. Ne riporta opere colme di poesia, un sempre pi\u00f9 personale modo di visitare il paesaggio e di armonizzarlo nel vivo del suo colore delicato ma pregno di natura: sua sostanza.\nGli ritorna il gusto per la \"natura morta\" di cui \u00e8 sintomatico interprete attento ai minimi scarti della luce, alla inquietudine delicata degli interni. Gli ritornano, ora definitive e felici, le figure umane, e, in modo straordinario, i fiori, di cui ricerca contrasti difficili, giocati sui toni neutri, sulle tinte smorzate, e interiori. Grigi e bruni, terre variate, ocre, gialli fecondi anche se mai esclamativi, si fondono con gli azzurri, coi verdi di velluto, coi bianchi che crescono e diminuiscono come le forze comparative della musica in un'orchestra.\nViaggia intensamente. Il Meridione lo affascina malgrado le luci cos\u00ec lontane dalla soffusa dolcezza del suo Veneto; soprattutto in Puglia molto dipinge, perch\u00e9 ritrova in parte negli oliveti e nei vigneti motivi consueti. Le \"marine\" sono memorie da inseguire con assidua variazione di luce, di angolazione visiva e scenografica. Nel rapporto di luminosit\u00e0, di chiarori, tra l'acqua e il cielo, ritrova i motivi consueti del Garda, ritrova in ampiezza una libert\u00e0 panoramica affascinante e promettente.\nI quadri dimostrano che la sua ricerca era conveniente e appropriata. Anche in Spagna, in Francia, in Inghilterra, trova occasione culturale ed espressiva: per la pittura, per la sua conoscenza, per occasione di esposizioni cui il pubblico locale e la critica dimostrano interesse e partecipazione.\nIl suo provare e riprovare in variet\u00e0 di luce e di stagioni, la voglia di perfezione, offrono oggi la gamma sorprendente della sua raffinata maturit\u00e0 compositiva: con la certezza di scegliere sintomaticamente le occasioni migliori, di ci\u00f2 che la bellezza paesaggistica ancora garantisce al viandante che sa guardare e capire.\nC'\u00e8 tutto l'appartato gestire dei veneti, con la scabra forza del linguaggio e dei sentimenti, nelle pennellate sensibili e sodali, che gremiscono la superficie dei suoi dipinti. Sono le note inconfondibili di una poesia colorata che, se tradisce l'emozione vissuta, sempre la controlla nella ferma moralit\u00e0 della sua destinazione partecipante l'immagine in pudica narrazione figurativa."}
{"id": "1532080", "revid": "547034", "url": "https://it.wikipedia.org/wiki?curid=1532080", "title": "Rime e ragioni", "text": "Rime e ragioni \u00e8 il primo album in studio del rapper italiano Tsu, pubblicato nel 2001 dalla La Suite Records e successivamente ristampato nel 2004.\nIl disco.\n\"Rime e ragioni\" ha visto la partecipazione di alcuni nomi importanti della scena hip hop italiana, come Stokka &amp; MadBuddy e Mistaman. Gran parte dell'album \u00e8 stato prodotto da Rula degli ATPC, responsabile dell'etichetta La Suite e da sempre molto vicino a Tsu, come racconta la traccia \"Terzo grado\". Il brano \"L'uomo che viene dal mare\" \u00e8 una sorta di cover di un vecchio successo italiano, la cui base \u00e8 presa in prestito dal telefilm \"Love Boat\"."}
{"id": "1532081", "revid": "767487", "url": "https://it.wikipedia.org/wiki?curid=1532081", "title": "Federico Cassitto", "text": "Biografia.\nFiglio del conte Romualdo e Maddalena Saveria Miletti, nacque a Bonito, nell'allora provincia di Principato Ultra, il 2 luglio 1776 nel nobile casato dei Cassitto, patrizi di Ravello, conti di Ortenburg, Cilli e Sternberg, baroni di Saanecht, principi di Klaiger e principi imperiali di Stiria. La sua famiglia di antica ascendenza germanica discendeva dai conti di Cilli (Grafen von Cilli) e Ortenburg (o Ortemburg), e giunse nel regno di Napoli nel 1501 quando il suo omonimo avo, Federico \"dicto de Ottemburgo\", gentiluomo di Camera della Regina Beatrice d'Aragona, segu\u00ec la sovrana in patria.\nFederico Cassitto crebbe in quella che lo scrittore e diplomatico russo Gregorio Orloff defin\u00ec \"una famille de savants\" (una famiglia di studiosi) e venne educato dal colto genitore Romualdo che era valente giureconsulto e - divenuto amministratore delle propriet\u00e0 del duca Bonito dopo esseri trasferito in tale comune da Alberona (nell'allora provincia di Capitanata) - si era qui distinto come archeologo, collezionista di opere d'arte e direttore degli scavi di Aeclanum su nomina di re Carlo III.\nDopo la formazione privata in casa, Federico Cassitto studi\u00f2 poi al seminario di Ariano come i suoi fratelli, tra i quali l'eminente teologo Luigi Vincenzo Cassitto, Salvatore che fu protagonista di primo piano nel moti carbonari del 1820 in Daunia, Giulio che fu delegato per la giunta preparatoria di Capitanata durante i moti del 1820, nonch\u00e9 autore di uno studio \"Sulle miniere della Provincia di Capitanata\", Giovanni Antonio Cassitto poeta, letterato, erudito, e Francesco Paolo, avvocato e patriota.\nDopo gli studi al Seminario, Federico Cassitto si perfezion\u00f2 in Napoli sotto la guida di eccellenti maestri (Ciampitti, mons. Rosini, de Martiis) conseguendo nel 1801 la laurea in giurisprudenza, ma dedicandosi nel contempo a studi classici (letteratura ebraica, greca, latina e italiana) e alle Scienze naturali. Fino al 1810 esercit\u00f2 l'avvocatura a Lucera studiando al tempo stesso problemi di economia agraria, mentre nello stesso anno fu nominato Consigliere di Intendenza ad Avellino e a Salerno, con il compito di divisione dei demani ed abolizione della feudalit\u00e0. Ancora nel 1810 fond\u00f2 ad Avellino la Camera Agraria, poi Societ\u00e0 Economica del Principato Ultra e ne divenne segretario fino al 1814, anno in cui fu nominato Sottintendente in Lagonegro in Basilicata, con lo stesso incarico fu poi trasferito a Cittaducale (all'epoca facente parte degli Abruzzi) nel giugno 1820 e ad agosto dello stesso anno fu destinato ad Ariano. Nel 1821 fu richiamato a reggere il distretto di Cittaducale ma rifiut\u00f2 l'incarico preferendo ritirarsi a Bonito per dedicarsi agli studi di scienze naturali.\nIn questo periodo egli partecip\u00f2 comunque alla vita politica e nel 1831 fece parte del consiglio provinciale di Principato Ultra, divenendone presidente nel 1834. Nel 1835 fu inoltre presidente del consiglio distrettuale di Ariano e nuovamente segretario della Societ\u00e0 economica di Principato Ultra, carica che tenne fino al 1847, quando si dimise per motivi di salute.\nNotevolissima fu l'attivit\u00e0 in campo culturale di Federico Cassitto: socio della Reale Accademia delle Scienze, del Reale Istituto d'Incoraggiamento, dell'Accademia degli Aspiranti Naturalisti, dell'Arcadia di Roma, dell'Istituto Archeologico di Roma, dell'Imperiale Reale Accademia Florimontana Vibonese, e di quasi tutte le Societ\u00e0 economiche del Regno.\nEsperto e innovativo divulgatore, fond\u00f2 il Giornale Economico del P.U. (1835-48 in 44 fascicoli) e fu inoltre autore di molti scritti economici e agrari, ma pubblic\u00f2 anche poesie sacre e traduzioni di salmi.\nIn tutti i suoi studi il Cassitto segu\u00ec una linea teorica pratica per l'analisi dell'economia e del territorio irpino, lasciando scritti di particolarissimo valore; pi\u00f9 precisamente egli analizz\u00f2 le possibili metodologie di sfruttamento ideale del territorio, tramite l'utilizzo di innovative tecniche, la coltivazione di nuove piante e l'addestramento dei contadini e delle maestranze, interessandosi al tempo stesso anche del settore industriale e dedicando particolari attenzione alla viabilit\u00e0 della regione. Attraverso l'ausilio della statistica il Cassitto ha lasciato una analisi precisissima della realt\u00e0 economica ed agricola dell'Irpinia, utilissima per la piena comprensione della storia di questa zona nella prima met\u00e0 dell'Ottocento.\nMor\u00ec a Bonito il 31 dicembre (secondo altre fonti gennaio), del 1853.\nFederico Cassitto spos\u00f2 Carolina Vicer\u00e9 da cui ebbe due figlie e un unico maschio, Dionisio Cassitto. Questo ramo della famiglia, dopo due generazioni, si estinse, proseguendo tra l'altro nel casato dei marchesi Polvere.\nAmalia Cassitto di Ravello, figlia di Dionisio e nipote di Federico, spos\u00f2 infatti il marchese Nicola Polvere senatore e deputato e da loro - genitori di cinque figlie femmine - discendono numerosi illustri personaggi tra cui i politici Arturo Jelardi e marchese Ferdinando Rosati de Girolami Grosso, il console Francesco de' Conno ed i giornalisti Alfonso Ruffo, Donatella Raffai, Andrea Jelardi e Giulio Jelardi.\nLe citt\u00e0 di Roma ed Avellino hanno intitolato una strada a Federico Cassitto."}
{"id": "1532082", "revid": "72396", "url": "https://it.wikipedia.org/wiki?curid=1532082", "title": "Trofeo Mezzalama", "text": "Il Trofeo Mezzalama, dal nome del pioniere dello scialpinismo Ottorino Mezzalama, \u00e8 una gara internazionale di sci alpinismo con attrezzatura classica che si svolge sul massiccio del Monte Rosa, nota anche come Maratona bianca, dal nome dell'omonimo film del 1935 di Mario Craveri.\nStoria.\nVenne fondata nel 1933 dallo Ski Club Torino, dal Club Alpino Italiano di Torino e dal Club Alpino Accademico per ricordare Ottorino morto tragicamente nel 1931.\nA causa dei lunghi periodi bellici, dei ricorrenti capricci meteorologici e degli alti oneri organizzativi, \u00e8 stata condotta sei volte negli anni trenta, quattro volte negli anni settanta sul tracciato Colle del Teodulo-Alpe Gabiet, e otto volte dal 1997 con cadenza biennale sul tracciato, pi\u00f9 lungo, da Breuil-Cervinia a Gressoney-La-Trinit\u00e9.\nIl primo trofeo fu un bronzo che ritraeva Ottorino in tenuta da sci nell'atto di impostare un cristiania (posizione per curvare). Venne vinto nel 1935, nel 1936 e per la terza volta e definitivamente nel 1937 dalla Scuola Militare Alpina.\nIl film di Mario Craveri \u00e8 un documentario eroico e romanzato della gara del '35, dove Giusto Gervasutti e i suoi compagni inseguono la forte squadra tedesca.\nIl secondo trofeo, a tutt'oggi disperso, fu opera dello scultore Stefano Borelli, e raffigurava uno sciatore atletico e severo in maglione dolce vita, ritto sul podio del \"2\u00b0 trofeo Mezzalama\"; nello sfondo un bassorilievo con tre scialpinisti tesi nell'approcciare una salita. Fu vinto nel 1938 dal Dopolavoro Azienda Elettrica Municipale di Milano, composta dai valtellinesi Aristinde e Severino Compagnon e Silvio Confortola. In seguito alla guerra se ne sono perse le tracce o, comunque, nel 1971, quando la competizione riprese, non fu restituito.\nIl terzo trofeo non fu altro che la copia del primo in formato pi\u00f9 ridotto, vinto nel 2009 dal Centro Sportivo Esercito, dopo le vittorie del 1971 e del 1973.\nNel 2010 la competizione \u00e8 stata inserita nel circuito internazionale Grande Course, insieme a Pierra Menta, Adamello Ski Raid, Patrouille des Glaciers e Tour du Rutor. Nel 2007 e 2009 il Trofeo si \u00e8 svolto anche sotto l'egida della FISI.\nNel 2011 si \u00e8 reso necessario inventare un nuovo trofeo. La fondazione valdostana che dal 1997 organizza la gara (Fondazione Trofeo Mezzalama) ha quindi bandito un concorso tra gli artisti valdostani. Dei lavori di questi, esposti in anteprima alla fiera di Sant'Orso e a Gressoney durante il periodo pasquale, \u00e8 stato scelto quello di Giuseppe Binel di Donnas.\nIl percorso.\nLa partenza \u00e8 in linea, aperto a squadre composte da tre atleti in cordata..\nLa partenza avviene a Breuil-Cervinia, in Valtournenche (2.000\u00a0m), verso il Colle del Breithorn (3.826\u00a0m), il Passo di Verra (3.848\u00a0m) e il Castore (4.226\u00a0m); attraverso il Ghiacciaio del Felik (3.719\u00a0m) si passa in Val d'Ayas, per poi giungere in Val di Gressoney attraverso il Passo del Naso del Lyskamm (4.150\u00a0m); giunti al rifugio citt\u00e0 di Mantova (3.498\u00a0m), inizia l'ultima discesa verso il traguardo, a Gressoney-La-Trinit\u00e9 (1.637\u00a0m), che si raggiunge dopo 45 chilometri e un dislivello in salita di 2.862 metri e un dislivello in discesa di 3.145 metri.\nNell'edizione 2015 \u00e8 stato sperimentato un percorso differente e la gara \u00e8 stata fatta partire da Gressoney la Trinit\u00e8 con arrivo a Cervinia. Questo ha comportato un aumento del dislivello complessivo di circa 350 metri e la variazione dei cancelli orari.\nAlbo d'oro.\nNella seguente tabella i vincitori dalla prima edizione del 1933."}
{"id": "1532086", "revid": "1543377", "url": "https://it.wikipedia.org/wiki?curid=1532086", "title": "Digital8", "text": "Il Digital8 (o D8) \u00e8 un formato di videoregistrazione digitale commercializzato dalla SONY a partire dal 1999, orientato all'utenza amatoriale.\nEssenzialmente, il formato Digital8 \u00e8 una combinazione di una meccanica Hi8 con il codec DV. Le videocassette utilizzate sono le stesse dell'Hi8 analogico, ma sono registrate digitalmente. Dal momento che il Digital8 usa il codec DV, le specifiche audio e video sono identiche.\nA differenza del formato analogico, la registrazione \u00e8 segmentata: ogni fotogramma \u00e8 registrato su 25 tracce contigue. La rotazione del tamburo portatestine avviene a una velocit\u00e0 due volte e mezza superiore e il nastro scorre al doppio della velocit\u00e0. Di conseguenza, la durata delle cassette \u00e8 inferiore a quella nominale: un nastro Hi8 da 60 minuti ne dura solo 30 in Digital8, oppure 45 in modo LP nei modelli che supportano questa modalit\u00e0.\nLe specifiche del formato prevedono l'uso di nastri Hi8: le videocassette Video8 standard possono essere usate, ma la cosa \u00e8 sconsigliata per via della minore coercitivit\u00e0 del nastro e il maggior rischio di drop-out.\nComparazione tra MiniDV/DVC e Digital8.\nA livello concettuale, il Digital8 \u00e8 identico al formato miniDV. Dal momento che il codec usato \u00e8 lo stesso, il Digital8 \"\u00e8\" un formato DV esattamente come il MiniDV, e a livello applicativo (per esempio, dal punto di vista del collegamento FireWire) un videoregistratore Digital8 si comporta esattamente come uno MiniDV.\nLa differenza fondamentale tra i due formati \u00e8 meccanica: i due sistemi usano videocassette diverse e non compatibili tra loro. Il Digital8, che usa videocassette pi\u00f9 grandi, pu\u00f2 usare nastri sia al metallo particolato che evaporato, mente il MiniDV prevede l'uso di nastri solamente di metallo evaporato. La durata massima di registrazione, in LP, \u00e8 simile per entrambi i formati (135 minuti per il D8 e 130 per il MiniDV), ma si tratta di nastri molto sottili che sono soggetti a facili rotture e inoltre sono piuttosto costosi \nLa velocit\u00e0 di scorrimento del nastro Digital8 \u00e8 di 29 mm/s, piuttosto vicina alle versioni professionali dei nastri DV, DVCAM (28mm/s) e DVCPRO (34mm/s), mentre nel MiniDV il nastro scorre a 19mm/s. Questo rende la registrazione pi\u00f9 stabile e meno soggetta a drop-out ed errori del nastro.\nPosizionamento sul mercato.\nIl Digital8 fu concepito per permettere agli utenti in possesso di apparecchiature Video8 e Hi8 di aggiornarsi a un sistema digitale conservando la compatibilit\u00e0 delle cassette, e permettendo anche di riutilizzare gran parte dei processi di fabbricazione dei camcorder Video8 tradizionali. A differenza del formato analogico che aveva un discreto utilizzo nei settori semiprofessionale e professionale, il Digital8 non si \u00e8 mai diffuso in questi ambiti, in parte per via del ritardo della commercializzazione rispetto al DV, in parte per via di prodotti DV professionali proposti dalla stessa Sony.\nA livello puramente tecnico, tuttavia, va notato che non c'\u00e8 alcun motivo per il mancato utilizzo del formato in campo professionale. Telecamere Digital8 sono state usate in alcune realt\u00e0 produttive e anche nella cinematografia digitale a basso costo, per esempio nel film Hall of Mirrors del 2001.\nRegistrazioni analogiche.\nLe apparecchiature Digital8 non possono registrare in formato Video8/Hi8 analogico, ma alcune sono in grado di riprodurre nastri gi\u00e0 registrati, con la limitazione dell'assenza dell'audio digitale PCM. La maggior parte di questi lettori \u00e8 in grado di convertire il video in digitale e inviarlo all'interfaccia FireWire, costituendo cos\u00ec un valido sistema di acquisizione. All'epoca dell'introduzione in commercio del formato, la compatibilit\u00e0 con le registrazioni esistenti era un punto a vantaggio del sistema. "}
{"id": "1532087", "revid": "1650990", "url": "https://it.wikipedia.org/wiki?curid=1532087", "title": "Cantone di Santa Cruz (Costa Rica)", "text": "Il cantone di Santa Cruz \u00e8 un cantone della Costa Rica facente parte della provincia di Guanacaste.\nGeografia antropica.\nSuddivisioni amministrative.\nIl cantone \u00e8 suddiviso in 9 distretti:"}
{"id": "1532090", "revid": "767487", "url": "https://it.wikipedia.org/wiki?curid=1532090", "title": "Cantone di Nicoya", "text": "Il cantone di Nicoya \u00e8 un cantone della Costa Rica facente parte della provincia di Guanacaste.\nGeografia antropica.\nSuddivisioni amministrative.\nIl cantone \u00e8 suddiviso in 7 distretti:"}
{"id": "1532094", "revid": "1305772", "url": "https://it.wikipedia.org/wiki?curid=1532094", "title": "Guerra siriaca", "text": "Per guerra siriaca si intendono alcune guerre condotte contro la dinastia ellenistica dei Seleucidi, che aveva il proprio centro di potere in Siria:"}
{"id": "1532096", "revid": "767487", "url": "https://it.wikipedia.org/wiki?curid=1532096", "title": "Cantone di Liberia", "text": " \nIl Cantone di Liberia \u00e8 cantone della Costa Rica facente parte della Provincia di Guanacaste. \nConfina ad Est con Bagaces, a Sud con Carrillo, ad Ovest con l'Oceano Pacifico e a Nord con La Cruz.\nGeografia antropica.\nSuddivisioni amministrative.\nIl cantone \u00e8 suddiviso in 5 distretti:"}
{"id": "1532097", "revid": "80565", "url": "https://it.wikipedia.org/wiki?curid=1532097", "title": "Cospirazione della sorpresa d'ottobre", "text": "Nel gergo politico statunitense sorpresa d'ottobre indica il verificarsi di un evento di grande portata mediatica che sarebbe stato pianificato a ridosso della scadenza elettorale delle presidenziali USA, per favorire all'ultimo momento uno dei contendenti. Poich\u00e9 le elezioni presidenziali si verificano nei primi giorni di novembre, tutto ci\u00f2 che accade nel mese precedente \u00e8 considerato determinante, soprattutto per recuperare voti tra chi \u00e8 indeciso o vorrebbe astenersi. Il termine, in inglese \"October surprise\", fu coniato da William Casey responsabile della campagna elettorale di Ronald Reagan del 1980.\nNel 1980.\nLa pi\u00f9 famosa teoria \u2013 sviluppatasi intorno all'imminenza delle elezioni presidenziali statunitensi \u2013 attiene ad un presunto complotto con cui i rappresentanti del Presidente degli USA Ronald Reagan, d'accordo con la Repubblica islamica dell'Iran, ritardarono il rilascio dei 52 ostaggi americani prigionieri nell'ambasciata USA di Teheran finch\u00e9 non si fossero celebrate le elezioni presidenziali statunitensi del 1980. In cambio della collaborazione dei rapitori, gli Stati Uniti avrebbero fornito armi all'Iran e scongelato alcuni loro depositi finanziari, fino ad allora bloccati dal governo USA.\nL'allora Presidente democratico Jimmy Carter era alle prese con la crisi degli ostaggi e l'ostile regime dell'Ayatollah Khomeini da circa un anno. La tesi accusatoria sostiene che alcuni esponenti repubblicani con entrature nella CIA \u2013 tra i quali George H. W. Bush \u2013 si sarebbero adoperati per impedire il rilascio degli ostaggi a ottobre, evitando un colpo a sorpresa da parte dell'amministrazione Carter a pochi giorni dalle elezioni. Gli ostaggi furono liberati il giorno dell'insediamento di Reagan, venti minuti dopo il suo discorso inaugurale.\nDopo 12 anni di inchieste giornalistiche e due indagini parlamentari svolte separatamente da entrambe le camere del Congresso, le prove dell'esistenza del complotto sono fin qui risultate insufficienti. Tuttavia alcune importanti personalit\u00e0, come l'ex presidente iraniano Abolhassan Banisadr e l'ex collaboratore di Reagan e Bush nella campagna elettorale del 1980 Barbara Honegger, continuano a ribadire le proprie accuse.\nNel 2016.\nNel corso della campagna elettorale del 2016, il direttore del FBI Comey annunci\u00f2 il 26 ottobre 2016 la riapertura delle indagini sulla tenuta della corrispondenza digitale di Hillary Clinton durante il suo precedente mandato di Segretario di Stato; nonostante la successiva decisione di non procedere ad un'incriminazione, annunciata appena due giorni prima delle elezioni di novembre, la candidata presidenziale sconfitta ha addebitato all'annuncio di ottobre una delle cagioni della sua sconfitta.\nLe affermazioni di Hillary Clinton davano seguito a valutazioni gi\u00e0 apparse sulla stampa, anche in riferimento alle altre rivelazioni che contro di lei erano state divulgate gi\u00e0 agli inizi di ottobre."}
{"id": "1532101", "revid": "287204", "url": "https://it.wikipedia.org/wiki?curid=1532101", "title": "Amilcar Cabral", "text": ""}
{"id": "1532102", "revid": "29990", "url": "https://it.wikipedia.org/wiki?curid=1532102", "title": "Cospirazione della Sorpresa d'Ottobre", "text": ""}
{"id": "1532110", "revid": "486946", "url": "https://it.wikipedia.org/wiki?curid=1532110", "title": "Lingue italiane nella legislazione", "text": ""}
{"id": "1532111", "revid": "921573", "url": "https://it.wikipedia.org/wiki?curid=1532111", "title": "Massimo Molea", "text": "Biografia.\nAttore di teatro, cinema e televisione, conosciuto maggiormente per la sua partecipazione alla serie televisiva \"I Cesaroni\", dove interpreta il ruolo del preside Andrea, innamorato di Lucia (Elena Sofia Ricci)."}
{"id": "1532115", "revid": "1714743", "url": "https://it.wikipedia.org/wiki?curid=1532115", "title": "Engelberto II de la Marca", "text": "Origine.\nSecondo la \"Chronica Comitum de Marka\", Engelberto, era il figlio primogenito del conte di Mark, Eberardo I e della prima moglie, Ermengarda di Berg, figlia del conte di Berg, Adolfo IV e della moglie, Margherita di Hochstaden, la nipote di Corrado di Hochstaden.\nSecondo la \"Chronica Comitum de Marka\", Eberardo I, conte di Mark, era il figlio primogenito del conte della contea di Mark, Engelberto I e della prima moglie, Cunegonda, di cui non si conoscono gli ascendenti (forse discendente dal Conte di Blieskastel), Enrico e di Agnese di Sayn.\nBiografia.\nNel 1298, dopo la morte della prima moglie, Ermengarda di Berg, secondo il documento n\u00b0 988 del \"Urkundenbuch f\u00fcr die Geschichte des Niederrheins, Volume 2\", datato 20 maggio, suo padre, Eberardo e tutti i figli da lei avuti (\"Everhardus comes de Marka, Engelbertus miles eius primogenitus, Adolfus, Cunradus, Margareta, Yrmengardis, Katerina, Kunegundis, liberi et heredes eiusdem comitis\"), fecero formale rinuncia ad ogni diritto sulla contea di Berg.\nNel 1299, Engelberto aveva sposato la Signora d'Arenberg, Matilde, divenendo, per diritto di matrimonio, signore di Arbergh, titolo con cui viene citato (\"Engelbertus noster primogenitus dominus in Arbergh\") nel documento n\u00b0 1681 del \"Westf\u00e4lisches Urkundenburch Band VII\", datato 28 dicembre 1300.\nSecondo la \"Chronica Comitum de Marka\", suo padre, Eberardo I, mor\u00ec il 4 luglio 1308, e fu sepolto nel monastero di monastero di Fr\u00f6ndenberg; a Eberardo succedette Engelberto, il figlio primogenito, come Engelberto II.\nNel 1312, Engelberto assieme alla moglie, Matilde (Engilbertus comes et Methildis comitissa de Marka coniuges), fece una donazione in suffragio dei propri genitori, Eberardo ed Emengarda (\"domini Euerardi et domine Irmengardis de Marka comitisse coniugem bone memorie parentum nostrorum\"), come da documento n\u00b0 119 del \"Urkundenbuch f\u00fcr die Geschichte des Niederrheins, Volume 3\", datato 19 ottobre.\nSecondo \"Allgemeine Deutsche Biographie\", Engelberto persegu\u00ec la politica di suo padre e seppe mantenere la posizione di potere, scontrandosi con l'l'arcivescovo di Colonia Heinrich von Virneburg (1306-1332) e il suo fedele alleato, il vescovo di M\u00fcnster, Ludovico d'Assia, che catturato del conte nel 1323, fu liberato solo dopo aver pagato un notevole riscatto.\nEngelberto II allarg\u00f2 i domini del Casato di Arenberg ottenendo la citt\u00e0 di Bochum e il Castello di Blankenstein nel 1321.\nIn connessione con i disordini, sorti in seguito alla doppia elezione durante la disputa sul trono tra Federico I d'Asburgo e Ludovico il Bavaro, Engelberto si alle\u00f2 temporaneamente con l'arcivescovo di Colonia, entrambi sostenitori di Federico; ma quando, poco tempo dopo, per\u00f2, il conte si schier\u00f2 con Ludovico che, nel 1322, ebbe la meglio sul rivale, l'arcivescovo, nel 1325, dovette chiedere una tregua.\nEngelberto II mor\u00ec il 18 luglio 1328, e fu sepolto nel monastero di monastero di Fr\u00f6ndenberg; a Engelberto, nella Contea di Mark, succedette Adolfo, il figlio primogenito, come Adolfo II, mentre nella Signoria d'Arenberg gli succedette il figlio terzogenito, Eberardo, come Eberardo I.\nMatrimonio e discendenza.\nSecondo le Europ\u00e4ische Stammtafeln XVIII, 16 (non consultate), Engelberto aveva sposato Meteke di Wesemaele, di cui non si conoscono gli ascendenti; nessun documento cita questa eventuale moglie.\nIl 25 gennaio 1299 Engelberto II aveva sposato a Hammerschmiede presso Aalen, la Signora d'Arenberg, Matilde d'Arenberg (\u2020 18 marzo 1328), che secondo la \"Genealogia Comitum de Marka\" era figlia di Giovanni d'Arenberg e di Caterina di J\u00fclich, sorella di Gerardo VI di J\u00fclich; secondo la nota 1 del documento n\u00b0 757 del \"Urkundenbuch f\u00fcr die Geschichte des Niederrheins, Volume 2\", datato 1281, Giovanni d'Arenberg era figlio del signore d'Arenberg, Gerardo burgravio di Colonia e di Matilde di Holte (\"Methildis nobilis matrona domina de Holthe, relicta quondam nobilis viri domini Gerardi Burgravii Coloniensis domini de Areberg\"); il matrimonio viene confermato anche dal documento n\u00b0 1033 del \"Urkundenbuch f\u00fcr die Geschichte des Niederrheins, Volume 2\", datato 1299, in cui vengono citati Eberardo I, Engelberto, Matilde, signora d'Arenberg e la di lei nonna, Matilde di Holte (\"Everhardus comes de Marka et Engelbertus eius filius ac Methildis uxor d. Engelberti domina de Arberg, necnon Methildis domina de Holte, avia dicte Methildis d. de Arberg\"); Matilde, infine viene citata col marito (\"Engilbertus comes et Methildis comitissa de Marka coniuges\"), nel n\u00b0 119 del \"Urkundenbuch f\u00fcr die Geschichte des Niederrheins, Volume 3\", datato 19 ottobre 1312.\nEngelberto da Matilde ebbe otto figli:"}
{"id": "1532117", "revid": "486946", "url": "https://it.wikipedia.org/wiki?curid=1532117", "title": "Enduring Freedom", "text": ""}
{"id": "1532132", "revid": "899609", "url": "https://it.wikipedia.org/wiki?curid=1532132", "title": "Giovanni di Ligne", "text": "Biografia.\nInfanzia.\nFiglio di Luigi de Ligne, Barone di Barban\u00e7on del Casato di Ligne e Maria di Bergen, Signora di Zevenbergen, era tra i pi\u00f9 vicini all'imperatore Carlo V, che lo cre\u00f2 Cavaliere del Toson d'oro nel 1546.\nMatrimonio.\nSpos\u00f2, il 18 ottobre 1547, Margherita de la Marck-Arenberg, figlia di Roberto II de la Marck-Arenberg, dalla quale ottenne i domini paterni di Arenberg, dal momento che il fratello di lei Roberto III de la Marck-Arenberg era senza prole. Ebbero quattro figli.\nCarriera militare.\nHa iniziato la sua carriera militare nel 1543 al comando di una compagnia di cavalleria.\nCarlo V dichiar\u00f2 guerra ai protestanti che vivevano in Germania, ordinando nello stesso anno, a Massimiliano di Egmont, conte di Buren e Leerdam, di portarlo dodicimila fanti e cinque mille cavalli; Egmont scelse Giovanni come uno dei suoi luogotenenti. \nIl 23 settembre 1548, alla morte di Egmont, ricevette dall'imperatore i territori di Frisia, di Overijssel, di Groninga e di Drenthe.\nPartecip\u00f2 alla campagna in Francia e si distinse nella Battaglia di San Quintino (1557) dove, insieme a Enrico V di Brunswick-L\u00fcneburg guid\u00f2 l'ala sinistra della fanteria nell'attacco finale contro i francesi.\nAll'inizio della ribellione delle Diciassette province si allontan\u00f2 dai vecchi amici Guglielmo I d'Orange, Lamoral di Egmont e Filippo di Montmorency, conte di Horn rimanendo leale al re Filippo II di Spagna. Non pot\u00e9 arrestare la diffusione del protestantesimo nelle sue province al nord, ma riusc\u00ec a strappare loro il giuramento di lealt\u00e0 al sovrano senza spargimenti di sangue.\nMorte.\nSul fronte meridionale, all'inizio della Guerra degli Ottant'anni, si un\u00ec alle truppe del Duca d'Alba, ma si oppose all'arresto di Egmont e di Hoorn. Quando \nLuigi di Nassau ed Adolfo di Nassau, fratelli di Guglielmo I d'Orange, presero Groninga, venne mandato l\u00ec dall'Alba a respingerli, cadendo alla battaglia di Heiligerlee il 23 maggio 1568. Il cardinale Granvelle disse che la sua morte era una grande perdita per la fede cattolica ed il re.\nArenberg venne sepolto nella chiesa di Santa Caterina a Zevenbergen ed i suoi resti vennero spostati nel 1614 nella tomba di famiglia ad Enghien. Dei suoi sette figli, il maggiore Carlo gli succedette nel titolo di \"Conte d'Arenberg\".\nDiscendenza.\nIl conte Giovanni di Ligne e Margherita de la Marck-Arenberg ebbero quattro figli:"}
{"id": "1532137", "revid": "767487", "url": "https://it.wikipedia.org/wiki?curid=1532137", "title": "Nicolaus Fuss", "text": "Biografia.\nNel 1773, completata la propria formazione, si trasfer\u00ec a San Pietroburgo per divenire il segretario di Eulero. Ha collaborato con Eulero per pi\u00f9 di dieci anni, durante i quali ha preparato per la stampa pi\u00f9 di 250 lavori. Successivamente \u00e8 stato segretario permanente dell'Accademia Imperiale delle scienze di San Pietroburgo per la quale tent\u00f2 di ingaggiare Gauss.\nFuss si \u00e8 occupato di ottica, statistica, affidabilit\u00e0, geometria sferica, trigonometria, serie, geometria differenziale, equazioni differenziali. Nel 1778 ha vinto un premio dell'Accademia delle scienze francese."}
{"id": "1532138", "revid": "729019", "url": "https://it.wikipedia.org/wiki?curid=1532138", "title": "Karl Erckert", "text": "Biografia.\nEsponente della S\u00fcdtiroler Volkspartei, \u00e8 stato il primo presidente della Provincia di Bolzano, carica cui fu eletto nel 1948.\nIn precedenza era stato sindaco di Merano a partire dal 1943, negli anni della Zona di Operazione delle Prealpi, voluto dall'amministrazione nazista per la sua indipendenza politica (n\u00e9 vicino alla Resistenza, n\u00e9 ai nazisti). Entr\u00f2 subito dopo la fine del conflitto nella neonata SVP, divenendo il tesoriere del partito. Nel 1948 fu eletto al consiglio regionale del Trentino-Alto Adige, e di conseguenza in quello provinciale, ove in quanto candidato pi\u00f9 votato ottenne la nomina a presidente della giunta. Confermato alle successive elezioni del 1952, mor\u00ec improvvisamente nel 1955 durante una seduta della giunta provinciale. Gli succedette Alois Pupp, anch'egli esponente SVP.\nA Karl Erckert \u00e8 stata dedicata la scuola elementare della frazione meranese di \"Maia Bassa\"."}
{"id": "1532139", "revid": "765341", "url": "https://it.wikipedia.org/wiki?curid=1532139", "title": "Campionati mondiali master di orientamento 2005", "text": "Manifestazione svolta dal 22 al 31 luglio 2005 in a Edmonton."}
{"id": "1532149", "revid": "110157", "url": "https://it.wikipedia.org/wiki?curid=1532149", "title": "Pensieri sull'attuale insegnamento bulgaro", "text": "Pensieri sull'attuale insegnamento bulgaro (in lingua originale: \u041c\u0438\u0441\u043b\u0438 \u0437\u0430 \u0441\u0435\u0433\u0430\u0448\u043d\u043e\u0442\u043e \u0431\u044a\u043b\u0433\u0430\u0440\u0441\u043a\u043e \u0443\u0447\u0435\u043d\u0438\u0435, \"Misli za sega\u0161noto b\u0103lgarsko u\u010denie\") \u00e8 un saggio scritto da Vasil Evstatiev Aprilov nel 1846.\nL'opera \u00e8 stata pubblicata in due lingue, russo e bulgaro. Questo testo, con un chiaro indirizzo democratico, riassume le teorie di Evstatiev sulla nuova lingua letteraria bulgara. Si tratta di un testo molto importante per gli studiosi odierni delle lingue slave."}
{"id": "1532150", "revid": "218520", "url": "https://it.wikipedia.org/wiki?curid=1532150", "title": "Distretto governativo di Hannover", "text": "Il distretto governativo di Hannover (in tedesco \"Regierungsbezirk Hannover\") \u00e8 stato uno dei quattro distretti governativi del land della Bassa Sassonia, soppresso nel 2005.\nStoria.\nIl distretto fu creato dal 1885 ed ha operato fino al 31 dicembre 2004. Dal 1\u00ba gennaio 2005, con la soppressione di questo e degli altri 3, la Bassa Sassonia non viene suddivisa in distretti governativi.\nGeografia fisica.\nIl distretto si trovava nella parte meridionale del \"Land\", con al centro la citt\u00e0 capoluogo di Hannover."}
{"id": "1532153", "revid": "765341", "url": "https://it.wikipedia.org/wiki?curid=1532153", "title": "Campionati mondiali master di orientamento 2006", "text": "Manifestazione svolta dal 1\u00b0 all'8 luglio 2006 in a Wiener Neustadt."}
{"id": "1532155", "revid": "765341", "url": "https://it.wikipedia.org/wiki?curid=1532155", "title": "Augmented transition network", "text": "Una augmented transition network (ATN) \u00e8 una tipologia di grafo usato per la definizione operazionale dei linguaggi formali, specialmente per quanto riguarda il parsing di lingue naturali relativamente complessi, ha ampia applicazione in intelligenza artificiale. Una ATN pu\u00f2, in teoria, analizzare la struttura di qualunque frase, anche se complicata.\nLe ATN sono costruite sull'idea di utilizzare macchine a stati finiti (modello di Markov) per effettuare il parsing di parole. W. A. Woods in \"Transition Network Grammars for Natural Language Analysis\" indica che aggiungendo il meccanismo di ricorsione ad un modello a stati finiti, \u00e8 possibile eseguire il parsing in maniera pi\u00f9 efficiente. \u00c8 realizzato un insieme di grafi di transizione invece di costruire un automa per una particolare frase. Una frase sintatticamente corretta \u00e8 parsificata raggiungendo uno stato finale per ogni grafo. Le transizioni fra questi grafi sono semplici chiamate a funzioni da uno stato a uno stato iniziale di qualunque grafo nella rete. Si stabilisce se una frase \u00e8 sintatticamente corretta se uno stato finale \u00e8 raggiunto dall'ultima parola della frase.\nQuesto modello raggiunge molti obiettivi della natura del linguaggio in quanto cattura le regolarit\u00e0 del linguaggio. Ovvero, se \u00e8 presente un processo che opera su diversi ambienti, la grammatica pu\u00f2 incapsulare il processo in una singola struttura. Tale incapsulazione non semplifica solo la grammatica, ma ha il valore aggiunto dell'efficienza dell'operazione. Ulteriore vantaggio di tale modello si ha nell'abilit\u00e0 di rinviare la presa di decisioni. Molte grammatiche ipotizzano in presenza di ambiguit\u00e0. Ci\u00f2 significa che non si conosce al momento abbastanza sulla frase. Attraverso l'uso della ricorsione, le ATN risolvono tale inefficienza rinviando le decisioni sino a quando non si conosce abbastanza sulla frase."}
{"id": "1532159", "revid": "2078053", "url": "https://it.wikipedia.org/wiki?curid=1532159", "title": "Luigi Vincenzo Cassitto", "text": "Vita.\nFiglio del giureconsulto Romualdo e di Maddalena Saveria Miletti, Luigi Vincenzo Maria Cassitto nacque a Bonito il 31 dicembre del 1766 da nobile famiglia comitale di origine germanica, ascritta al Patriziato di Ravello ed insignita dei titoli di conti di Ortenburg, principi di Klaiger, principi imperiali di Stiria, baroni di Saanecht.\nFratello dell'insigne economista Federico Cassitto, del letterato Giovanni Antonio Cassitto e dei patrioti Giulio, Salvatore e Francesco Paolo, fu come loro uomo di forte ingegno manifestato nei primi studi compiuti assieme ai germani presso il seminario di Ariano; successivamente, contravvenendo alla volont\u00e0 del padre che avrebbe voluto fargli intraprendere la carriera giuridica, all'et\u00e0 di quindici anni comp\u00ec il primo anno di noviziato nell'Ordine dei Predicatori e, trasferitosi poi in altri conventi della provincia, si dedic\u00f2 a studi filosofici, teologici, letterari ed archeologici.\nNel 1787 entr\u00f2 nell'Ordine dei Domenicani in San Domenico Maggiore in Napoli, inizi\u00f2 ad insegnare nel Noviziato di Napoli, e tenne la cattedra di Filosofia e Teologia presso i seminari di Carinola e Ariano fin quando venne richiamato nuovamente a Napoli come titolare della prima cattedra di Teologia della provincia istituita presso il convento di San Pietro Martire.\nNel 1793 divenne Maestro di Teologia e negli stessi anni fu anche Priore nella chiesa di San Domenico Maggiore.\nNei primi mesi del 1800 (dopo la breve parentesi della Repubblica Napoletana cui egli fu tenacemente avverso), Cassitto soggiorn\u00f2 a Roma, ove pubblico gli \"Acta sincera sancti Maximi mart. Cumani ex membranis antiquis\" dedicati al Cardinale Flangini, scritto che raccoglie antichissime opere di archeologia cristiana. Nella capitale, tra l'altro, predic\u00f2 la quaresima nella chiesa di Santa Maria sopra Minerva, ed ebbe pertanto in dono personale da Papa Pio VII i corpi dei santi martiri Crescenzo e Benigno affinch\u00e9 fossero venerati nella cappella privata di famiglia dei Cassitto, ma Luigi Vincenzo, con atto del 1800, li don\u00f2 rispettivamente alla Congrega della Buona Morte di Bonito e alla Congrega dell'Immacolata di Taurasi. La traslazione da Napoli \u2013 avvenne il 27 luglio 1800 \u00abin pompa solenne\u00bb.\nNel 1801 ottenne nell'Universit\u00e0 di Napoli la cattedra di teologia, detta del testo di San Tommaso d'Aquino delle cui opere egli fu ammiratore anche in virt\u00f9 del fatto che (Ladislao d'Aquino era parente dei Cassitto e nel 1525 visse a Bonito. Nell'anno successivo ricevette la nomina di Revisore dei Libri, con delega dall'Autorit\u00e0 Civile e da quella Ecclesiastica, fu inoltre Esaminatore Sinodale e Esaminatore del Clero Regio ed Urbano.\nNel 1804 pubblic\u00f2 in Napoli i due volumi de \"La liturgia domenicana spiegata in tutte le sue parti\", mentre quando il Regno di Napoli venne occupato nuovamente dai Francesi, la cattedra del testo di San Tommaso (1806) fu soppressa e pertanto al Cassitto venne affidata quella di Teologia dogmatica e morale evangelica nonostante egli in pi\u00f9 occasioni fosse mostrato avverso al nuovo regime come quando nella chiesa della Trinit\u00e0 Maggiore pronunci\u00f2 una veemente orazione intitolata \"I ladri civili\" poi rimasta inedita.\nNel 1810, a seguito della soppressione degli Ordini religiosi, Cassitto torn\u00f2 allo stato secolare. Con decreto del 6 dicembre 1813 Murat lo insign\u00ec dell'ordine cavalleresco delle Due Sicilie, mentre nel 1814 \u2013 quale primo teologo e primo oratore sacro della nazione \u2013 venne convocato dai sovrani di Napoli per la predica del gioved\u00ec santo, rilevato dalla carrozza di Corte.\nRiprese l'abito domenicano dopo la Restaurazione quando, in seguito al concordato del 1818, venne anche nominato delegato generale apostolico per la restaurazione dell'Ordine domenicano nel Regno su designazione del Vicario generale dell'Ordine, Giuseppe Gaddi, e con il consenso del Pontefice.\nIn tale veste, in appena tre anni, riapr\u00ec venti conventi in Campania, Calabria, Abruzzo e Puglia, nonch\u00e9 quello di San Domenico Maggiore a Napoli, divenendone nuovamente priore (1820).\nMaestro e decano del Collegio dei teologi, decano della facolt\u00e0 di teologia dell'universit\u00e0 di Napoli, consigliere dell'arcivescovo cardinale Luigi Ruffo, del cappellano maggiore del Regno mons. Gabriello Gravina, Padre Luigi Vincenzo Cassitto fu anche direttore di coscienza del principe e della principessa di Salerno catechista del convitto di donne nel monastero delle Salesiane di Napoli, teologo del Corpo Municipale, decano dell'Universit\u00e0 e accademico Pontaniano.\nMor\u00ec a Napoli il 1\u00ba marzo 1822. A Bonito un liceo \u00e8 a lui intitolato.\nOpere.\nPadre Luigi Vincenzo Cassitto Lasci\u00f2 numerose opere tra cui molti manoscritti rimasti nel convento di San Domenico Maggiore tra cui: \"Orazione panegirica in onore di San Bernardo\", le \"Istituzioni Teologiche dommatiche in VII libri\" in cui raccolse le sue lezioni universitarie di teologia ed usate in molti seminari e scuole del Regno, l\"'Orazione Eucaristica per la remissione dell'Ordine domenicano nel Regno di Napoli\", \"Orazione panegirica per la Traslazione del Corpo di S. Crescenzo martire a Bonito\", due \"Sonetti sul Terzo Mistero Gaudioso del Rosario per un'Arciconfraternita eretta in S. Domenico Maggiore\", ed il postumo \"Breve catechismo sulla verit\u00e0 e divinit\u00e0 della cristiana Religione ad uso delle nobili donzelle del monistero di San Marcellino in Napoli\".\nEd ancora:\nOpere Inedite:"}
{"id": "1532160", "revid": "68105", "url": "https://it.wikipedia.org/wiki?curid=1532160", "title": "Mysli za sega\u0161noto b\u0103lgarsko u\u010denie", "text": ""}
{"id": "1532162", "revid": "767487", "url": "https://it.wikipedia.org/wiki?curid=1532162", "title": "Hallucinogen", "text": "Biografia.\nIl suo lavoro principale era di ingegnere per le etichette T.I.P. (Raja Ram) e Dragonfly (Youth). Il suo primo album, \"Twisted\", fu uno dei lavori che contribuirono a dare una definizione del genere musicale psychedelic trance e al quale si riferiscono tutti coloro che amano questo genere. L'album seguente, \"The Lone Deranger\", cement\u00f2 questa sua influenza.\nPosford si ciment\u00f2 in varie collaborazioni con altri artisti. Il suo progetto principale ha coinvolto artisti come Raja Ram (Shpongle), Martin Glover (Celtic Cross) e Prometheus a.k.a. Benji Vaughan (Younger Brother). Sebbene il suo talento provenga da una serie di influenze da tutto il mondo, molti dei suoi fan dichiarano che si tratta del \"tocco di Posford\" quando si ha una certa qualit\u00e0 priva di errori nel suono della musica, e ci\u00f2 \u00e8 confermato da sostenitore della musica psichedelica ed elettronica in tutto il mondo. Egli \u00e8 rinomato per la sua abilit\u00e0 meticolosa nella produzione e per la composizione multistratificata e profonda che caratterizza la sua musica.\nSimon crebbe nel villaggio di Chobham. Mentre frequentava la Woodcote school suonava le tastiere nella sua prima band, \"the Electric Light Failure.\" Pi\u00f9 tardi come teenager speriment\u00f2 estensivamente con la registrazione fatta in casa, prima su 4 canali portastudio e poi con un registratore Tascam MSR-16 a 16 canali.\nEgli \u00e8 anche il fondatore della Twisted Records, che \u00e8 una delle pi\u00f9 influenti etichette discografiche del genere psychedelic trance.\nUn pezzo da Hallucinogen, chiamato 'Bubble n' Tweak,' appare nel videogame \"Gran Turismo 4\".\nNel 2002 usc\u00ec \"In Dub\", una collezione di pezzi remixati da Ott dub remix."}
{"id": "1532168", "revid": "1566286", "url": "https://it.wikipedia.org/wiki?curid=1532168", "title": "Augusto Caminito", "text": "Biografia.\nLe produzioni.\nInizi\u00f2 nel 1984 la sua collaborazione con Lucio Fulci: fu produttore di \"Murderock - Uccide a passo di danza\". Dopo due anni fu la volta della commedia di Carlo Verdone \"Troppo forte\".\nNei due anni successivi fu ancora attivo nella commedia, con \"Rimini Rimini\", \"Rimini Rimini - Un anno dopo\" e \"Com'\u00e8 dura l'avventura\". Nel 1991 ha prodotto il grande successo \"Paprika\", di Tinto Brass, con Debora Caprioglio nel ruolo principale.\nLe regie.\nLa prima regia di Augusto Caminito fu una co-regia del 1972 con Francesco Scardamaglia, per il documentario \"Maschi e femmine\". La seconda regia, del 1988, fu \"Grandi cacciatori\"; la terza e ultima regia sar\u00e0 quella di \"Nosferatu a Venezia\" (1988).\nVita privata.\nNegli anni ottanta ebbe una relazione con l'attrice Amanda Sandrelli."}
{"id": "1532172", "revid": "93556", "url": "https://it.wikipedia.org/wiki?curid=1532172", "title": "Naturismo", "text": "Il naturismo \u00e8 un movimento che promuove il rispetto verso le persone, gli esseri viventi e l'ambiente attraverso un contatto meno artificioso dell'essere umano con l'ambiente naturale, che pu\u00f2 esprimersi anche in stato di nudit\u00e0, considerato come una condizione naturale per l'essere umano. Una persona naturista cerca di avere una vita sana, ad esempio alimentandosi con cibi genuini poco trasformati e di produzione sostenibile, praticando attivit\u00e0 sportiva all'aria aperta e il suo stare nuda avviene spesso in socialit\u00e0, sia in spazi privati che pubblici.\nIl nudismo invece \u00e8 inteso pi\u00f9 propriamente come la semplice pratica della nudit\u00e0, anche se spesso viene confuso con il naturismo. Viene praticato prevalentemente in zone balneari o turistiche, senza particolari convinzioni legate al rispetto della natura o a una vita sana, ma pu\u00f2 condurre comunque ad una scelta naturista. In questo senso quindi si pu\u00f2 dire che il naturismo ha in s\u00e9 una componente nudista, mentre il contrario non \u00e8 sempre vero.\nNumerosi termini, come ad esempio \"nudit\u00e0 sociale\", sono stati proposti come sostitutivi dei due termini suddetti senza per\u00f2 assumere la diffusione dei precedenti.\nPresupposti comuni ad entrambi, nudismo e naturismo, sono: consapevolezza del benessere che la nudit\u00e0 pu\u00f2 donare; considerazione della nudit\u00e0 come una condizione non degradante n\u00e9 offensiva, per s\u00e9 stessi e per gli altri; totale estraneit\u00e0 ad atti esibizionistici o trasgressivi.\nStoria.\nIl Naturismo nasce sul finire dell'Ottocento, e si consolida in Spagna, Francia, Germania, Regno Unito e paesi scandinavi negli anni venti e negli anni trenta del Novecento. Nei primi decenni si nota una particolare attenzione alla possibilit\u00e0 di estendere i benefici effetti del naturismo dal miglioramento della vita del singolo individuo a quello della societ\u00e0 intera.\nIn Germania con l'avvento della dittatura Nazista gli ideali naturisti vennero prima proibiti, poi imbrigliati e deformati in una celebrazione del corpo ideale della presunta razza ariana, svuotandosi pressoch\u00e9 completamente dell'originario significato, ristabilito solo dopo la fine della seconda guerra mondiale.\nNotevole \u00e8 l'apporto che il cilentano Nicola Capo, nato a Laurito nel 1899, diede allo sviluppo e alla diffusione del naturismo in Spagna e in particolare a Barcellona, dove si trasfer\u00ec. A partire dal 1925 vi pubblic\u00f2 per molti anni la prima rivista naturista al mondo, \"Pentalfa\", che raggiungeva una tiratura di trentamila copie, nonostante l'aperta ostilit\u00e0 del franchismo. La Spagna \u00e8 tuttora tra le nazioni pi\u00f9 aperte e favorevoli al turismo naturista.\nAlla fine degli anni venti negli Stati Uniti d'America, l'immigrato tedesco Kurt Barthel organizz\u00f2 il primo evento nudista nei dintorni di New York, dove fond\u00f2 l'American League for Physical Culture.\nDopo la seconda guerra mondiale i movimenti sono cresciuti sia in Europa che negli Stati Uniti.\nIn seguito il naturismo si \u00e8 diffuso nella maggior parte dei paesi democratici nel mondo e sono attualmente 52 i paesi ad avere una federazione nazionale affiliata alla Federazione naturista internazionale (INF-FNI).\nDurante gli anni sessanta e settanta in Europa e negli Stati Uniti le giovani generazioni e il movimento hippy hanno guardato con particolare interesse al naturismo, trovandovi un'affinit\u00e0 con le proprie istanze di libert\u00e0 di espressione e di vitalit\u00e0 corporea.\nEd \u00e8 stato negli anni sessanta che il naturismo, portato dai tedeschi, si \u00e8 diffuso in Jugoslavia. In Istria sono nati due grandi villaggi, il \"Koversada\" (sull'isolotto di Conversada, poi molto ampliato) nel 1961 e, nei dintorni di Rovigno, il \"Valalta\" nel 1968. Lungo le coste dell'Istria e della Dalmazia, oggi sul territorio della Repubblica di Croazia, sono sorti numerosi campeggi e spiagge naturiste.\nIn Italia attivit\u00e0 naturiste sono attestate, secondo le testimonianze di Bruno Zuculin (console italiano in Brasile nella prima met\u00e0 del Novecento), dagli anni cinquanta sull'Isola di Ponza e sulle spiagge di Focene, in provincia di Roma. Si trattava di una frequentazione non pubblicizzata e non ancora inserita nel contesto di un associazionismo naturista italiano: i pochi naturisti erano allora iscritti alle associazioni estere o alla Federazione naturista internazionale.\nA partire dal gruppo di italiani iscritti alla Federazione internazionale viene costituita nel 1964 la prima associazione italiana: l'Unione naturisti italiani (U.N.I.).\nNel 1966 segue l'Associazione Naturista Italiana (A.N.ITA.) e nel tempo altre vengono fondate, coprendo l'intero territorio nazionale.\nUn importante momento per il naturismo italiano \u00e8 stato la creazione nel 1972 della Federazione naturista italiana (FENAIT), che tuttora riunisce la maggior parte delle associazioni naturiste del territorio, e dialoga a livello internazionale con la Federazione naturista internazionale.\nNei primi anni del nuovo secolo, due associazioni naturiste hanno dato vita ad un'altra federazione, la Confederazione naturista italiana, la quale per\u00f2 non fa parte della Federazione naturista internazionale.\nUna delle prime spiagge che ha ospitato il naturismo italiano organizzato \u00e8 il lido di Dante sul litorale di Ravenna. Nel 1999 \u00e8 stata riconosciuta legalmente al naturismo la prima spiaggia italiana con delibera comunale (Capocotta). \u00c8 necessario specificare che questi primi luoghi riconosciuti hanno vissuto problematiche relative al manifestarsi di comportamenti non leciti da parte di una frequentazione estranea al nudismo/naturismo, che hanno reso necessari, anche in tempi recenti, importanti interventi sanzionatori per ristabilirne la corretta fruizione. \nNegli anni successivi il riconoscimento legale di nuove spiagge, di concerto con le associazioni naturiste in varie regioni italiane, ha evidenziato invece una buona frequentazione dei luoghi, contraddistinta da crescente consapevolezza della filosofia naturista.\nFilosofia naturista.\nIl naturismo \u00e8 un movimento che promuove e difende la consapevolezza del benessere psicofisico che l'essere umano pu\u00f2 provare mediante il contatto del proprio corpo nudo con l'ambiente naturale (o antropizzato in maniera sostenibile), e mediante l'uso di prodotti e alimenti sostenibili dal punto di vista ambientale e salutari per l'essere umano. Storicamente l'esigenza di esprimere la consapevolezza di tale benessere costituendo un movimento si rende necessaria nell'Europa occidentale sul finire del XIX secolo, per riequilibrare la vita umana in conseguenza degli aspetti eccessivi e/o dannosi dello sviluppo industriale e dell'urbanesimo. Il naturismo \u00e8 un movimento aperto alla partecipazione di persone di tutte le et\u00e0: dalle famiglie con figli piccoli alle persone pi\u00f9 anziane. Ognuno pu\u00f2 trovare ristoro nel benessere offerto dal naturismo. \nI naturisti ritengono quindi che la nudit\u00e0 comune vissuta all'aperto a contatto con gli elementi dell'ambiente naturale favorisca il rispetto verso s\u00e9 stessi e verso gli altri, e che favorisca inoltre il rispetto dell'ambiente, da cui proviene l'impegno a tutelare gli ecosistemi del territorio preservando con essi gli esseri viventi che li abitano e la salubrit\u00e0 della vita umana stessa.\nI naturisti pensano che la nudit\u00e0 non sia indecente, n\u00e9 degradante, e ritengono che questa consapevolezza aiuti ad una migliore accettazione del proprio corpo, e di quello altrui. La nudit\u00e0 sociale infatti pu\u00f2 contribuire ad una migliore soddisfazione della vita attraverso il miglioramento della percezione del proprio corpo e dell'autostima. I naturisti ritengono quindi che la nudit\u00e0, in determinati contesti, pu\u00f2 essere vissuta in socialit\u00e0, nel pieno rispetto della moralit\u00e0 pubblica della societ\u00e0. Per il naturista infatti la nudit\u00e0 non costituisce in alcun modo veicolo n\u00e9 pretesto per alterare la moralit\u00e0 dei comportamenti pubblici: trasgressione ed esibizionismo sono del tutto estranei alla pratica naturista.\nPertanto la nudit\u00e0, che nel naturista abbiamo definito come non accidentale, ma voluta, costituisce un'espressione culturale, un'espressione integrale di corporeit\u00e0, di vitalit\u00e0, e di equilibrio psicofisico. Ma quest'ultimo \u00e8 solo un aspetto (il pi\u00f9 clamoroso secondo la visione comune) del naturismo, uno stile di vita che implica una visione pi\u00f9 ampia dell'esistenza e dell'uomo.\nGli elementi centrali della filosofia naturista sono cos\u00ec riassumibili:\nDiffusione.\nDa rilevazioni effettuate nel 2009 dalle associazioni di competenza, in Europa il numero di naturisti \u00e8 attestato intorno ai 20 milioni (contro i 40 milioni degli Stati Uniti d'America). Secondo uno studio italiano del 2017 i naturisti a livello mondiale sono circa 70 milioni, anche se la valutazione non \u00e8 semplice e potrebbe risultare al ribasso in quanto non tutti sono disposti a palesare la scelta naturista, ad esempio iscrivendosi ad associazioni. Secondo lo stesso studio, naturisti e nudisti in Italia sono circa 500.000.\nNel mondo oggi sono 51 i Paesi che hanno una federazione nazionale (o un'associazione unitaria) naturista aderente alla Federazione naturista internazionale. \nLuoghi e attivit\u00e0.\nPer motivi culturali e climatici, il naturismo viene praticato maggiormente durante l'estate in strutture attrezzate come campeggi, centri e villaggi di vacanza, centri termali, oppure in spiagge libere o attrezzate. Vi sono tuttavia anche numerose mete e strutture naturiste in zone montuose.\nLe attivit\u00e0 tipiche di questi centri sono le normali attivit\u00e0 di relax e svago presenti in qualunque altra struttura o luogo di vacanza. Alcune, nel pieno spirito del naturismo, danno particolare attenzione agli aspetti ecologici e ambientali.\nNegli ultimi anni si sta diffondendo anche la pratica dell'escursione naturista.\nIn tutta Europa si contano circa 600 strutture naturiste (campeggi e villaggi turistici) e numerosissime spiagge (oltre 230 solo in Spagna). In Italia finora sono stati legalmente riconosciuti al turismo naturista vari luoghi da parte delle competenti amministrazioni comunali e si tratta principalmente di spiagge. Con il riconoscimento legale si \u00e8 raggiunto un importante traguardo nell'assicurare la buona frequentazione dei luoghi nello spirito del naturismo.\nVi sono inoltre localit\u00e0 con una frequentazione naturista di lunga consuetudine, spesso pi\u00f9 che trentennale, anche se non riconosciuta formalmente.\nAssociazioni.\nL'associazionismo naturista ha origine nel XX secolo in Europa e negli Stati Uniti. In Italia le associazioni naturiste nascono nella seconda met\u00e0 del '900. A livello internazionale, la grande maggioranza delle associazioni naturiste aderisce alla Federazione naturista internazionale (INF-FNI). L'organizzazione \u00e8 di tipo federativo: le singole associazioni naturiste presenti sui territori si riuniscono in federazioni nazionali, le quali a loro volta costituiscono la Federazione naturista internazionale (lo statuto prevede un solo rappresentante per nazione).\nLa federazione italiana facente parte della Federazione naturista internazionale (INF-FNI) \u00e8 la Federazione naturista italiana (FENAIT).\nTuttavia esistono anche alcune associazioni che non aderiscono alla INF-FNI, come ad esempio la Confederazione naturista italiana. \nGiornata mondiale del naturismo.\nLa Federazione naturista internazionale istituisce la prima domenica di giugno come Giornata mondiale del naturismo. In tale occasione le associazioni naturiste di tutto il mondo organizzano degli eventi per divulgare la filosofia naturista.\nGruppi.\nEsistono poi anche gruppi che, affiancandosi alle associazioni precedentemente descritte, raccolgono alcuni naturisti in base a scelte in ambito religioso o della cura personale.\nLegislazione.\nBen cinquantuno Paesi hanno una federazione o un'associazione naturista esistente in una forma pienamente riconosciuta dal punto di vista giuridico, appartenente alla Federazione Naturista Internazionale. In questi paesi le idee naturiste non incontrano particolari difficolt\u00e0 e la nudit\u00e0 sociale \u00e8 sempre possibile nei luoghi deputati al naturismo (spesso anche altrove a seconda delle legislazioni).\nIl movimento naturista quindi \u00e8 largamente riconosciuto a livello internazionale. Alcuni paesi hanno redatto leggi particolari con l'intento di favorirlo e valorizzarlo. La sua natura di movimento culturale che tocca molteplici aspetti della vita umana non pone di solito particolari necessit\u00e0 ai legislatori, eccezion fatta per la nudit\u00e0 sociale, che pu\u00f2 rientrare nell'oggetto di leggi specifiche. Le leggi riguardanti la nudit\u00e0 in contesti pubblici variano in maniera significativa a seconda delle caratteristiche culturali, sociali e religiose degli stati. In linea generale, i paesi di cultura europea o con popolazione di origine europea (in Europa, Americhe, Oceania) pur con alcune differenze, non considerano oggi lo stato di nudit\u00e0 pubblica un reato (mancando l'offensivit\u00e0 verso il bene tutelato). Alcuni di essi ascrivono la nudit\u00e0 pubblica all'indecenza, se essa \u00e8 vissuta al di fuori dei contesti in cui \u00e8 permessa (cio\u00e8 i luoghi autorizzati al naturismo o con consuetudine naturista). Altri paesi, come la Spagna, non ascrivono la nudit\u00e0 pubblica al novero dell'indecenza, lasciando al legislatore il compito di definire dove essa non \u00e8 consentita.\nPer quanto riguarda la nudit\u00e0 parziale del busto femminile (topless), nella grande maggioranza dei paesi europei (Italia, Spagna, Francia, Portogallo, Regno Unito, Belgio, Olanda, Svizzera, Austria, Germania, Ungheria, Cechia, Slovacchia, Slovenia, Croazia, Grecia, Bulgaria, Ucraina) essa \u00e8 sempre consentita in ogni spiaggia. Inoltre essa costituisce pratica comune in molte aree riservate, tra cui gli spogliatoi femminili, le saune, le piscine aperte.\nNormativa italiana.\nProposte di legge.\nIn Italia la prima proposta di legge sul naturismo \u00e8 stata presentata il 19 ottobre 1993 dall'onorevole Sauro Turroni (Verdi) su richiesta di Fidenzio Laghi, in nome dell'Associazione naturista emiliano-romagnola di cui Laghi era presidente. Fu poi ripresentata nella successiva legislatura cominciata nel 1994, e infine, con il n. 529, nella legislatura cominciata nel 1996, durante la quale fu sottoscritta da 106 deputati di quasi tutti i gruppi parlamentari. Anche Piergiorgio Massidda (Forza Italia) a titolo personale present\u00f2 nel 1999 una sua proposta di legge, concorrente, la n. 6490.\nIl 21 marzo 2000, la XII Commissione della Camera dei deputati (Affari Sociali) discusse per la prima volta della questione, esprimendo l'esigenza di formulare un testo unico, comprensivo di entrambe le proposte. Venne cos\u00ec nominato un \"comitato ristretto\" incaricato di svolgere audizioni sulla questione.\nIl 24 gennaio 2001 la XII Commissione adott\u00f2 come testo base la proposta di legge C.529, integrata da quanto elaborato dal comitato ristretto. Nacque cos\u00ec la pdl \"Norme per il riconoscimento e la regolamentazione della pratica naturista\", ma volgendo la legislatura ormai al termine essa non venne mai votata n\u00e9 in Commissione n\u00e9 in Aula.\nNel corso della XIV Legislatura vennero presentate ben quattro proposte di legge inerenti al naturismo: la C.286 (Massidda, Forza Italia, il 30 maggio 2001); la S.153 (Turroni, Verdi, il 7 giugno 2001); la C.961 (Pecoraro Scanio, Verdi, il 21 giugno 2001); infine, il 28 luglio 2004, Franco Grillini (Democratici di Sinistra) present\u00f2 alla Camera la C.5194 che, al contrario delle precedenti, si limitava alla \"Depenalizzazione della pratica del naturismo\" e alla \"Disciplina delle strutture turistico-ricreative riservate ai naturisti\".\nSottoscritta da 40 parlamentari su 945, tutti dell'opposizione, questa proposta di legge, assegnata alla XII Commissione il 27 settembre 2004, non venne iscritta nel calendario dei lavori della stessa fino alla fine della legislatura. Grillini ha ripresentato il 28 aprile 2006 la proposta di due anni prima, questa volta indicata come C.276. Nel frattempo, il 26 luglio 2006, la Regione Emilia-Romagna ha approvato una legge regionale dal titolo \"Valorizzazione del turismo naturista\" avente lo scopo di favorire questa forma di turismo con il riconoscimento di aree demaniali ad essa riservate.\nIl 5 dicembre 2008 la senatrice Donatella Poretti del gruppo radicale del Partito Democratico ha presentato al Senato il Disegno di legge n. 1265 \"Depenalizzazione e legalizzazione della pratica del naturismo\". Il provvedimento \u00e8 stato controfirmato da Marco Perduca, Anna Maria Carloni, Roberto Della Seta, Roberto Di Giovan Paolo, Vidmer Mercatali e Umberto Veronesi.\nIl disegno di legge se approvato, con l'introduzione dell'art. 1, comma II, avrebbe fornito la definizione di naturismo come l'insieme delle pratiche di vita all'aria aperta che, nel rispetto degli altri, della natura e dell'ambiente circostante, utilizzano il nudismo come forma di ricreazione e di sviluppo della salute fisica e mentale attraverso il contatto diretto con la natura.\nIl significato dell'iniziativa legislativa \u00e8 quello di autorizzare e regolamentare il naturismo rendendo lecito in Italia un uso radicato da decenni non solo nei Paesi dell'Europa settentrionale, ma in buona parte dei Paesi della costa settentrionale del Mediterraneo, concorrenti dell'Italia nel settore del turismo.\nInoltre si proponeva l'abrogazione dell'art. 726 del codice penale, ritenuto inopportuno perch\u00e9 non in linea con i principi di un moderno diritto penale del fatto. Infatti la norma - stando ai sostenitori - oltrech\u00e9 essere ambigua, mancherebbe dell'offensivit\u00e0 del bene giuridico tutelato, caposaldo di un sistema penale garantista e liberale.\nSentenze.\nNel 1979 il Pretore di Ravenna archivi\u00f2 14 naturisti sorpresi alla Bassona.\nNel 2000 le sentenze n. 1765 e n. 3557 della Corte di cassazione hanno di fatto reso legittimo il naturismo nei luoghi in cui \u00e8 consuetudine."}
{"id": "1532187", "revid": "2730", "url": "https://it.wikipedia.org/wiki?curid=1532187", "title": "Elezioni presidenziali negli Stati Uniti d'America del 1860", "text": "Le elezioni presidenziali negli Stati Uniti d'America nel 1860 furono la 19a elezione quadriennale per la scelta del presidente e del vicepresidente degli Stati Uniti d'America; si svolsero marted\u00ec 6 novembre e videro la vittoria dei candidati del Partito Repubblicano Abraham Lincoln e Hannibal Hamlin.\nIl Collegio elettorale fu composto da 303 grandi elettori, basandosi sui dati del censimento del 1850; la maggioranza era quindi di 152 voti. I voti per i quattro principali concorrenti diedero i seguenti risultati: Lincoln (180), John C. Breckinridge (72), John Bell (39) e infine Stephen A. Douglas (12).\nLa vittoria di Lincoln condusse all'immediata secessione di sette Stati federati, tutti appartenenti al Profondo Sud i quali giunsero a costituire gli Stati Confederati d'America nel febbraio dell'anno seguente. Le ulteriori azioni del nuovo presidente portarono altri quattro Stati sudisti ad aderire alla Confederazione allo scoppio della guerra di secessione americana.\nLa nazione si era trovata gravemente divisa nel corso degli anni 1850 sulle questioni riguardanti la produzione e le imposte sul cotone oltre che sui diritti dei proprietari di schiavi; il presidente uscente, il democratico James Buchanan e il suo predecessore Franklin Pierce erano stati uomini del Nord con spiccate simpatie nei confronti del Sud. Buchanan raccomand\u00f2 al giudice della Corte suprema Robert Cooper Grier di votare a favore della schiavit\u00f9 nel caso \"Dred Scott contro Sandford\" del 1857. Questo era risultato talmente impopolare da costare la ricandidatura a Buchanan, permettendo al contempo al neonato Partito Repubblicano di conquistare la maggioranza alla Camera dei rappresentanti nel 1858 e il pieno controllo del Congresso degli Stati Uniti d'America nel 1860; Buchanan venne cos\u00ec costretto a ritirarsi. Tali eventi spaccarono i democratici in una fazione settentrionale e una meridionale; nacque infine un \"Constitutional Union Party\".\nDi fronte agli avversari politicamente divisi i Repubblicani si poterono assicurare la maggioranza dei Grandi elettori, insediando Lincoln alla Casa Bianca seppur senza essere riusciti ad ottenere alcun sostegno dal Sud; le divisioni degli avversari non furono comunque di per s\u00e9 risolutive per assicurarsi la conquista della presidenza. Lincoln ricevette meno del 40% dei voti popolari, ma ebbe maggioranze assolute in Stati determinanti.\nQuesta elezione segn\u00f2 la fine del predominio politico del Sud sulla nazione. Tra il 1789 e il 1860 i meridionali avevano espresso il presidente degli Stati Uniti, il presidente della Camera e il presidente pro-tempore del Senato per circa i due terzi del tempo; inoltre a partire dal 1791 gran parte della Corte suprema era del Sud. Nel periodo di transizione, tra l'elezione e l'insediamento di Lincoln, gli Stati schiavisti proclamarono la loro separazione dall'Unione. Le manovre militari e le contese per il possesso delle fortificazioni sparse nel territorio confederato culminarono nella battaglia di Fort Sumter; la situazione precipit\u00f2 in aperta guerra civile; il conflitto dur\u00f2 fino al 1865. Le elezioni presidenziali del 1860 furono l'ultima di una serie di cinque consecutive in cui il presidente uscente non riusc\u00ec a farsi ricandidare dal proprio partito.\nNella cartina a fianco: in rosso gli Stati vinti da Lincoln/Hamlin; in verde da Breckinridge/Lane; in arancio da Bell/Everett e in blu da Douglas/Johnson.\nNomination.\nLe Convention nazionali per indicare i candidati presenziali per le elezioni di novembre si rivelarono insolitamente tumultuose, ci\u00f2 fu dovuto in particolare al fatto che i democratici si spaccarono nettamente sulle posizioni da adottare; la frattura condusse pertanto alla tenuta di convenzioni rivali.\nDemocratici Nordisti.\nI candidati alla Nomination tra i Democratici rimasti fedeli all'Unione furono inizialmente i seguenti:\nLa Convention nazionale democratica si tenne inizialmente all'\"Institute Hall\" di Charleston (Carolina del Sud) tra il 23 aprile e il 3 maggio; i delegati sudisti si prepararono a un'accesa disputa sul programma politico da presentare. Il giudice William Waightstill Avery propose, ma senza trovare molto successo, un documento politico che includeva una dichiarazione esplicita pro-schiavit\u00f9. Si presentarono sei candidati, ma anche altri tre ricevettero voti: I. Toucey del Connecticut, J. A. Pearce e J. Davis (futuro presidente degli Stati Confederati d'America). Douglas, un moderato sulla questione della schiavit\u00f9 e propugnatore della \"sovranit\u00e0 popolare\", dopo lo spoglio della prima votazione si classific\u00f2 al primo posto, non fu per\u00f2 abbastanza per assicurargli la nomina, per la dura opposizione degli schiavisti. \nI cosiddetti \"Fire-Eaters\", cio\u00e8 gli estremisti favorevoli alla schiavit\u00f9, come il giornalista William Lowndes Yancey e i rappresentanti dell'Alabama furono tra coloro che abbandonarono per primi la convenzione; furono seguiti dai delegati della Florida, della Georgia, della Louisiana, del Mississippi, della Carolina del Sud, del Texas, a cui si aggiunsero tre dei quattro delegati dell'Arkansas e da uno dei tre del Delaware. Al 57\u00b0 ballottaggio Douglas rimaneva ancora in vantaggio, ma non riusc\u00ec ad ottenere la Nomination. Il 3 maggio, in uno stato di profondo scoramento, i delegati concordarono di porre termine alle votazioni e di aggiornare la Convention.\nSi ritrovarono nuovamente al \"Front Street Theater\" di Baltimora il 18 giugno. Questa volta tutti i rappresentanti meridionali abbandonarono la sala quando si resero conto che la Convention non avrebbe adottato una risoluzione a sostegno dell'estensione della schiavit\u00f9 nei territori del West. Alcuni considerarono Horatio Seymour come un buon candidato di compromesso; egli scrisse per\u00f2 una lettera al direttore del suo giornale locale dichiarando senza riserve che non si considerava disponibile a essere candidato, n\u00e9 a presidente n\u00e9 a vicepresidente.\nDopo due ulteriori votazioni i democratici rimasti elessero Douglas, affiancato da Benjamin Fitzpatrick (senatore dell'Alabama); quest'ultimo rifiut\u00f2 la proposta, cosicch\u00e9 la nomina venne dirottata su Herschel Vespasian Johnson (ex governatore della Georgia). Era il 23 giugno.\nDemocratici Sudisti.\nI candidati democratici sudisti furono i seguenti:\nI secessionisti di Charleston si riunirono a Richmond (Virginia) l'11 giugno, ma quando gli altri democratici si ritrovarono a Baltimora si ricongiunsero ad essi (con l'eccezione dei rappresentanti del Sud Carolina e della Florida, che rimasero a Richmond). Dopo che la Convention sostitu\u00ec queste due delegazioni il 18 giugno, i Sudisti se ne andarono ancora una volta, ora accompagnati da quasi tutti i delegati meridionali oltre che dal precedente presidente di Convention, il diplomatico Caleb Cushing (ex membro del governo di Franklin Pierce). Questo gruppo s'incontr\u00f2 immediatamente all'\"Institute Hall\", sotto la presidenza dello stesso Cushing. Adottarono in toto la piattaforma pro-schiavista respinta a Charleston e nominarono il vicepresidente in carica John C. Breckinridge alla candidatura presidenziale, affiancato da Joseph Lane. Yancey e alcuni altri, tutti appartenenti al Profondo Sud, si incontrarono il 28 giugno a Richmond insieme alle delegazioni di Florida e Sud Carolina; questa Convention fin\u00ec con l'approvare le nomine di Breckinridge e Lane.\nOltre ai democratici sudisti, i candidati Breckinridge/Lane furono sostenuti anche da James Buchanan. Il prestigio di lunga data del presidente nel suo Stato d'origine, la Pennsylvania, assicur\u00f2 che Breckinridge sarebbe stato il principale candidato democratico in quella popolosa regione. Breckinridge fu l'ultimo vicepresidente in carica che conquist\u00f2 la candidatura fino a quella di Richard Nixon nelle elezioni del 1960.\nRepubblicani.\nI candidati repubblicani furono inizialmente i seguenti:* William H. Seward, senatore per lo Stato di New York.\nLa Convention nazionale repubblicana si riun\u00ec al \"Wingam\" di Chicago il 16 maggio, subito dopo che i democratici erano stati costretti a sospendere la propria; con gli avversari in profondo disaccordo e un possibile successo negli Stati Uniti d'America nord-orientali si sentirono fiduciosi. William H. Seward venne subito considerato come uno dei principali candidati, seguito da Abraham Lincoln, Salmon P. Chase e Edward Bates. La riunione attir\u00f2 l'interesse di una moltitudine di cittadini curiosi che affollarono l'edificio. Tra le delegazioni, elette dai singoli Stati, mancavano quelle di tutto il Sud schiavista; rimasero assenti la Carolina del Nord, la Carolina del Sud, il Tennessee, l'Arkansas, la Georgia, l'Alabama, il Mississippi, la Louisiana e la Florida.\nCon il procedere dei lavori si vide che Seward, Chase e Bates avevano ciascuno delle fazioni contrarie. I delegati si preoccuparono per il fatto che Seward fosse troppo identificato con l'ala pi\u00f9 radicale del Partito; le sue mosse successive verso il centro gli alienarono infine proprio i radicali. Chase, un ex democratico, aveva fatto allontanare molti degli vecchi appartenenti al Partito Whig dalla sua coalizione democratica alla fine degli anni 1840; si era anche opposto all'aumento dei dazi doganali richiesti insistentemente dagli uomini d'affari del Nord e sub\u00ec la critica da parte della sua stessa delegazione dell'Ohio. Bates descrisse le proprie posizioni nei riguardi dell'estensione della schiavit\u00f9 nei territori dell'Ovest e sui diritti costituzionali uguali garantiti a tutti i cittadini, opinioni che gli alienarono i sostenitori nei cosiddetti Stati cuscinetto e tra i conservatori del Sud. I tedeschi americani del Partito si opposero infine a Bates a causa della sua passata associazione con il Know Nothing, un partito anti-immigrazione.\nLincoln venne rappresentato dai suoi amici Leonard Swett, Ward Hill Lamon e David Davis. Durante la notte tra il 17 e il 18 maggio essi operarono freneticamente per assicurarsi i delegati anti-Seward. Dimostrarono che Lincoln aveva gi\u00e0 il maggior sostegno dopo Seward, il che riusc\u00ec a persuadere alcuni; stilarono anche un accordo con Simon Cameron, che aveva riconosciuto di non avere alcuna possibilit\u00e0 di conquistare la nomina. Cameron controllava la delegazione della Pennsylvania e propose il suo sostegno in cambio della promessa di una posizione di governo per se stesso e il controllo dei finanziamenti federali nello Stato. Lincoln non volle per\u00f2 stilare un simile accordo; da Springfield (Illinois) telegraf\u00f2 immediatamente a Davis: \"Io non autorizzo nessun affare e non sar\u00f2 vincolato da nessuno\".\nNonostante questa restrizione Davis riusc\u00ec a raggiungere un accordo con Cameron, il che lo port\u00f2 alla nomina a segretario alla Guerra nella prima presidenza di Abraham Lincoln.\nDal momento che risultava essenziale trascinare dalla propria parte il West e poich\u00e9 Lincoln era riuscito a conquistarsi una reputazione nazionale di aperto moderato grazie ai numerosi dibattiti e comizi a cui aveva dato un apporto sostanziale, egli divenne ben presto il principale candidato alla Nomination; ottenne la nomina gi\u00e0 alla terza votazione il 18 maggio.\nDopo aver visto Lincoln vicinissimo ai 233 voti necessari al terzo ballottaggio, la delegazione dell'Ohio spost\u00f2 quattro voti da Chase a Lincoln; questo fece ottenere la maggioranza a Lincoln e molti altri a quel punto spostarono su di lui il voto. A Lincoln fu affiancato il senatore Hannibal Hamlin del Maine, dopo che questi riusc\u00ec ad avere la meglio su Cassius M. Clay, un proprietario di piantagioni anti-schiavista.\nLa piattaforma politica prometteva di non interferire con la schiavit\u00f9 presente negli Stati, ma si opponeva fermamente a quella nei territori dell'Ovest; assicurava inoltre l'istituzione di dazi protezionisti a sostegno dell'industria e del proletariato, una legge detta \"Homestead Act\" che accordasse ai coloni i terreni liberi in Occidente e il finanziamento di una linea ferroviaria transcontinentale. Non si fece invece alcuna menzione del mormonismo, condannato a chiare lettere nella precedente piattaforma del 1856, della \"Fugitive Slave Act\", delle leggi sulla libert\u00e0 personale o della decisione di \"Dred Scott contro Sandford\".\nMentre i seguaci di Seward rimasero inizialmente delusi per la nomina di un semi-sconosciuto proveniente dall'Ovest, in seguito si radunarono dietro a Lincoln; i pi\u00f9 tenaci fautori dell'abolizionismo tuttavia non condivisero la scelta di uno dichiaratamente moderato.\nConstitutional Union Party.\nI candidati del \"Constitutional Union\" furono inizialmente i seguenti:\nIl \"Constitutional Union Party\" venne costituito dagli ex appartenenti ai Know Nothing e del Partito Whig che non furono disposti a confluire n\u00e9 nei Repubblicani n\u00e9 con i Democratici; i suoi membri sperarono di scongiurare la secessione ventilata dagli Stati del Sud evitando il tema della schiavit\u00f9.\nS'incontrarono all'\"Eastside District Courthouse\" di Baltimora ed elessero gi\u00e0 alla seconda votazione J. Bell il quale sopravanz\u00f2 il governatore texano S. Houston; gli fu affiancato E. Everett per acclamazione alla Convention del 9 maggio, una settimana prima di Lincoln. Bell era un ex Whig che si era opposto sia alla \"Kansas-Nebraska Act\" sia alla \"Costituzione di Lecompton\". Everett era stato preside dell'Universit\u00e0 di Harvard e segretario di Stato durante la presidenza di Millard Fillmore.\nLa piattaforma politica del Partito sostenne un compromesso che cercava di salvare l'integrit\u00e0 della nazione con lo slogan: \"L'Unione cos\u00ec com'\u00e8 e la Costituzione cos\u00ec com'\u00e8\". Una volta insediatosi Lincoln e chiamata la milizia Bell sostenne con molta tranquillit\u00e0 la secessione del proprio Stato; nel 1863 Everett invece presenzi\u00f2 alla cerimonia d'inaugurazione del nuovo cimitero approntato subito dopo la battaglia di Gettysburg\nLiberty Union Party.\nIl candidato del \"Liberty Union Party\" fu:\nIl \"Liberty Union Party\", formatosi nel 1860, rappresent\u00f2 quanto ancora rimaneva del precedente \"Liberty Party\" degli anni 1840, nel 1848 la maggior parte dei suoi aderenti si era ritrovata dietro la bandiera del Free Soil Party, che a sua volta era poi confluito quasi interamente nel Partito Repubblicano nel 1854. Un convegno di un centinaio di delegati si tenne alla \"Convention Hall\" di Syracuse il 29 agosto. I rappresentanti provenivano da New York, Pennsylvania, New Jersey, Michigan, Illinois, Ohio, Kentucky e Massachusetts; molti dei delegati erano donne. G. Smith, un acceso fautore dell'abolizionismo e gi\u00e0 presidente del \"Liberty Party\" nel 1848, invi\u00f2 una missiva in cui affermava che la propria salute era stata talmente incerta da costringerlo a non allontanarsi da casa da due anni a quella parte. Egli rimaneva tuttavia popolare tra le file del Partito in quanto aveva a suo tempo ispirato alcuni dei sostenitori di John Brown a scagliare il raid contro l'arsenale di Harpers Ferry. Smith invi\u00f2 50 dollari di donazione per contribuire a pagare la campagna elettorale nei vari Stati.\nVi fu una competizione tra i sostenitori di G. Smith e quelli dell'abolizionista William Goodell per quanto riguardava la Nomination. Nonostante la sua dichiarazione riguardo alla malattia, Smith conquist\u00f2 la candidatura e venne affiancato da Samuel McFarland della Pennsylvania.\nIn Ohio una lista di grandi elettori impegnata con Smith concorse con il nome di \"Union Party\". \nPeople's Party.\nIl \"People's Party\" fu una libera associazione di sostenitori di S. Houston. Il 20 aprile la nuova formazione tenne quella che defin\u00ec una convenzione nazionale e candid\u00f2 il governatore sul sito della battaglia di San Jacinto; non fu eletto un candidato vicepresidente in quanto si attendevano di ottemperare a tale compito negli incontri successivi. In alcune citt\u00e0 degli Stati Uniti nord-orientali, come a New York il 30 maggio, si svolsero riunioni di massa, ma nonostante ci\u00f2 non riuscirono a trovare un candidato adatto. Houston si ritir\u00f2 il 16 agosto, convinto che la sua presenza avrebbe favorito i repubblicani; sollecit\u00f2 invece una candidatura unificata per contrastare Lincoln.\nUn'elezione frammentata.\nNel corso della loro campagna elettorale sia Bell che Douglas sostennero che ad un'eventuale elezione di Lincoln non sarebbe necessariamente seguita la secessione; tuttavia gli alti ufficiali dell'esercito leali all'Unione in Virginia, Kansas e Carolina del Sud avvertirono al contrario il candidato repubblicano di effettivi preparativi militari in corso.\nI secessionisti riversarono il loro sostegno dietro a Breckinridge nel tentativo di forzare i candidati anti-repubblicani a coordinare i loro grandi elettori per ribaltare le elezioni oppure di far scegliere il presidente alla Camera dei rappresentanti, dove avrebbero votato ancora i deputati eletti nel 1858, prima che le maggioranze repubblicane elette nel 1860 si insediassero, col 37\u00ba Congresso.\nL'eroe messicano Winfield Scott sugger\u00ec a Lincoln di assumere i poteri di comandante generale dell'esercito statunitense prima della cerimonia d'insediamento; tuttavia lo storico Bruce Chadwick osserva che Lincoln e i suoi consiglieri ignorarono del tutto i diffusi allarmi e le minacce di secessione bollandoli come semplici \"truffe elettorali\".\nLa votazione nel profondo Sud non risult\u00f2 essere monolitica come la mappa del collegio elettorale farebbe supporre. Economicamente, culturalmente e politicamente il Sud era composto da tre regioni; negli Stati del \"Sud Superiore\", pi\u00f9 tardi conosciuti come \"Stati cuscinetto\" insieme al territorio del Kansas, i voti popolari unionisti costituivano la maggioranza in tutti e quattro, anche se vennero ripartiti tra Lincoln, Douglas e Bell. Negli Stati del Sud \"medio\" si ebbe una maggioranza unionista divisa tra Douglas e Bell in Virginia e nel Tennessee; nella Carolina del Nord e nell'Arkansas Bell e Douglas assieme si avvicinarono alla maggioranza. Il Texas fu l'unico stato sudista in cui Breckinridge si afferm\u00f2 con convinzione. In tre dei sei Stati del \"profondo Sud\", gli unionisti Bell e Douglas ottennero maggioranze sia nella Georgia che nella Louisiana o vi si avvicinarono (in Alabama). Breckinridge vinse nettamente solo negli altri tre Stati del profondo sud: Carolina del Sud, Florida e Mississippi; questi ultimi furono tra i quattro Stati del Sud con la pi\u00f9 bassa popolazione di bianchi americani; insieme detenevano solo il 9% del totale dei bianchi sudisti.\nTra gli stati schiavisti, i tre con le pi\u00f9 alte percentuali di affluenza furono quelli con i risultati pi\u00f9 sbilanciati. Il Texas, con il 5% della popolazione totale del Sud secessionista, scelse al 75% Breckinridge. Kentucky e Missouri, con un quarto della popolazione totale, scelsero candidati unionisti per il 73%, tra Bell, Douglas e Lincoln; in confronto i sei stati del profondo Sud, che rappresentarono un quarto dei votanti confederati, si divisero, con il 57% di Breckinridge contro il 43% degli altri due candidati. I quattro Stati che furono ammessi nella Confederazione dopo la battaglia di Fort Sumter rappresentarono quasi la met\u00e0 della sua intera popolazione e votarono una stretta maggioranza combinata del 53% per i candidati pro-Unione.\nNegli undici Stati che pi\u00f9 tardi dichiararono secessione dall'Unione, e controllati da eserciti confederati, Lincoln si present\u00f2 solo in Virginia, dove ricevette 1.929 voti (l'1,15%). Non sorprende che la stragrande maggioranza dei voti ricevuti da Lincoln siano stati espressi nelle contee di confine di quello che sarebbe diventato presto lo Stato della Virginia Occidentale; qui Lincoln raccolse 1.832 voti su 1.929. Non ottenne invece alcun voto in 121 delle 145 contee (di cui 31 tra le 50 che avrebbero formato la Virginia Occidentale). Ricevette un voto in tre contee e 10 voti o meno in nove delle 24 contee laddove ottenne dei voti. I migliori risultati di Lincoln si ebbero in gran parte nelle quattro contee che facevano parte dell'estremo settentrione dello Stato, una regione che da molto tempo si sentiva lontana dalla capitale Richmond e che era economicamente e culturalmente molto pi\u00f9 legata ai suoi vicini Ohio e Pennsylvania. La Contea di Hancock diede il miglior risultato per Lincoln: lo vot\u00f2 oltre il 40% degli aventi diritto e fin\u00ec secondo con solo otto voti meno di Breckinridge. Tra i 97 voti espressi per Lincoln nei confini statali dopo il 1863 93 vennero espressi nelle quattro contee lungo il Potomac corrispondenti al litorale costiero di Portsmouth.\nAlcune delle differenze fondamentali tra le elezioni moderne e quelle della met\u00e0 del XIX secolo sono che in quel periodo non vi fu alcuna segretezza nel voto, che i candidati risultarono gli unici responsabili della stampa e della distribuzione delle schede elettorali con su i propri nomi (un servizio tipicamente realizzato da parte di editori di giornali sostenitori) e che per distribuire i voti validi per le elezioni presidenziali in uno Stato i candidati ebbero bisogno di cittadini ammissibili a votare in quel particolare Stato che si impegnassero a votare per il candidato. Ci\u00f2 significava che anche se un elettore avesse avuto accesso a una scheda per Lincoln la scelta a suo favore in una contea fortemente pro-schiavistica avrebbe comportato (almeno) l'ostracismo sociale (ovviamente votare per Breckinridge in una contea abolizionista metteva l'elettore davanti allo stesso rischio). In dieci Stati schiavisti meridionali nessun cittadino si impegn\u00f2 pubblicamente a votare per Abraham Lincoln. Nella maggior parte della Virginia nessun editore si sarebbe mai arrischiato a stampare le schede elettorali con il nome di Lincoln.\nNei quattro stati schiavisti che non si separarono (Missouri, Kentucky, Maryland e Delaware) Lincoln giunse quarto, tranne che in Delaware (dove arriv\u00f2 terzo). All'interno dei quindici Stati schiavisti Lincoln ottenne solo due contee su 996, la quella di Saint Louis e la contea di Gasconade. Nelle elezioni presidenziali del 1856 il candidato repubblicano non aveva ricevuto alcun voto in dodici dei quattordici Stati schiavisti dove vigeva il voto popolare (gli stessi Stati delle elezioni del 1860 pi\u00f9 il Missouri e la Virginia).\nRisultati.\nLe elezioni presidenziali si svolsero marted\u00ec 6 novembre e furono degne di nota per l'esagerato frazionamento in un paese che presto si sarebbe dissolto nella guerra civile. La partecipazione al voto sfior\u00f2 l'81,2%, la pi\u00f9 alta nella storia americana sino a quel tempo e la 2\u00b0 pi\u00f9 alta della Storia degli Stati Uniti d'America nel suo complesso (superata solo nelle elezioni presidenziali negli Stati Uniti d'America del 1876).\nTutti e 6 i presidenti eletti fino al momento che Andrew Jackson riusc\u00ec ad ottenere la riconferma nelle elezioni presidenziali negli Stati Uniti d'America del 1832 erano stati presidenti a lungo termine, gli ultimi 4 per\u00f2 con un voto popolare al di sotto del 51%. Solo Franklin Pierce aveva ottenuto una maggioranza statistica nel voto popolare pari al 50,83%.\nLincoln vinse con meno del 40% del voto popolare a livello nazionale, trascinando dalla sua parte Stati posti sopra la linea Mason-Dixon e a Nord del fiume Ohio, oltre agli stati della California e dell'Oregon nel Far West. A differenza di tutti i precedenti presidenti eletti Lincoln non riusc\u00ec ad ottenere la preferenza in nessuno degli Stati schiavisti e, anzi, non fu neppure presente al ballottaggio negli Stati Uniti meridionali della Carolina del Sud, della Carolina del Nord della Georgia, della Florida, dell'Alabama, del Tennessee, del Mississippi, dell'Arkansas, della Louisiana e del Texas.\nFu il primo presidente eletto a non essere presente con una lista in tutti gli Stati, un record che da allora in poi \u00e8 stato uguagliato solo 3 volte, ma mai nella stessa misura in quanto a dimensioni del fenomeno. Nelle elezioni presidenziali negli Stati Uniti d'America del 1892 Grover Cleveland non fu presente nel Colorado, nell'Idaho, in Kansas, nel Dakota del Nord e nello Wyoming, mentre Harry Truman nelle elezioni presidenziali negli Stati Uniti d'America del 1948 e Lyndon B. Johnson nelle elezioni presidenziali negli Stati Uniti d'America del 1964 non lo furono in Alabama.\nLa vittoria repubblicana risult\u00f2 dalla concentrazione di suffragi realizzati negli stati liberi, che messi assieme controllarono la maggioranza dei \"Grandi elettori\". La strategia di Lincoln rimase deliberatamente focalizzata, in collaborazione con il presidente del Partito Thurlow Weed, sull'espansione in quegli Stati in cui John Charles Fr\u00e9mont aveva gi\u00e0 vinto nelle Elezioni presidenziali negli Stati Uniti d'America del 1856. New York rappresent\u00f2 uno Stato critico, avendo a disposizione bel 35 grandi elettori, l'11,5% del totale; con l'aggiunta della Pennsylvania (27) e dell'Ohio (23) un candidato avrebbe potuto raccogliere pi\u00f9 della met\u00e0 (85) dei voti necessari nel Collegio elettorale degli Stati Uniti d'America.\nL'organizzazione giovanile dei \"Wide Awakes\" ebbe il merito di far ampliare massicciamente la registrazione alle liste elettorali e, anche se Lincoln non era presente nella maggior parte degli stati meridionali, gli aumenti di popolazione negli stati liberi avevano ben oltrepassato quelli visti negli stati schiavisti gi\u00e0 da molti anni prima di questa elezione; quindi gli stati liberi dominavano nel Collegio elettorale nazionale complessivo gi\u00e0 da parecchio tempo.\nLa divisione nel Partito Democratico si rivel\u00f2 in alcuni casi direttamente responsabile della vittoria di Lincoln, tuttavia gran parte del voto anti-repubblicano venne \"sprecato\" proprio negli Stati del Sud dove Lincoln non era nemmeno presente; un solo avversario a livello nazionale sarebbe riuscito al massimo a privare i repubblicani della California, dell'Oregon e di 4 grandi elettori del New Jersey, il cui totale di 11 voti non avrebbe comportato alcuna differenza nel risultato finale.\nOgni altro Stato andato a Lincoln venne vinto con una netta maggioranza. Nei tre Stati di New York, Rhode Island e New Jersey dove i voti anti-Lincoln si sono uniti in \"Ticket di fusione\", questi ne vinse comunque 2 ed ebbe il bottino diviso nel New Jersey. Anche se l'opposizione avesse formato delle coalizioni in tutti gli Stati Lincoln avrebbe ancora ricevuto 169 voti elettorali, sempre pi\u00f9 dei 152 richiesti.\nCos\u00ec come Lincoln, anche Breckinridge e Bell non riuscirono a conquistare nessun grande elettore al di fuori delle rispettive zone d'influenza. Mentre Bell si ritir\u00f2 nella propria attivit\u00e0 familiare sostenendo tranquillamente la secessione del suo Stato, Breckinridge serv\u00ec come generale negli Stati Confederati d'America; concluse con 72 voti e 11 Stati schiavisti su 15. Egli si piazz\u00f2 2\u00b0 a distanza con il 18% del voto popolare nazionale, ma accumul\u00f2 tra il 50 e il 75% nei primi 7 Stati che proclamarono la secessione.\nConquist\u00f2 inoltre 9 degli 11 Stati che alla fine si separarono, oltre agli Stati cuscinetto nella guerra di secessione americana Delaware e Maryland, perdendo solo la Virginia e il Tennessee. Breckinridge ricevette invece ben poco sostegno negli stati liberi, mostrando una certa forza solo in California, Oregon, Pennsylvania e Connecticut.\nBell conquist\u00f2 3 Stati schiavisti (Tennessee, Kentucky e Virginia) e perdette il Maryland per soli 722 voti popolari, fin\u00ec tuttavia 3\u00b0 in tutti gli altri Stati schiavisti vinti da Breckinridge o Douglas. Ottenne tra il 45 e il 47% in Maryland, nel Tennessee e nella Carolina del Nord e tra il 36 e il 40% nel Missouri, in Arkansas, nella Louisiana, in Georgia e nella Florida. Sper\u00f2 di ottenere il sostegno degli ex Whig, ma la maggioranza di loro prefer\u00ec schierarsi con Lincoln. Ad eccezione dei buoni piazzamenti ottenuti negli Stati di Everett (Massachusetts e California) Bell ricevette negli stessi Stati liberi meno preferenze di Breckinridge e, di conseguenza, arriv\u00f2 ultimo nel voto popolare nazionale con il 12%.\nDouglas fu l'unico candidato a vincere voti elettorali sia negli Stati schiavisti che in quelli liberi (Missouri e New Jersey). Il suo elettorato fu il pi\u00f9 diffuso geograficamente; concluse al 2\u00ba posto nel voto popolare con il 29,5%, ma rimase ultimo tra i \"Grandi elettori\". Egli raggiunse una quota del 28-47% negli stati del Medio-Atlantico, nel Midwest e nel West Trans-Mississippi, ma scivol\u00f2 al 19-39% nella Nuova Inghilterra. Al di fuori della sua regione prese tra il 15 e il 17% del totale dei voti popolari negli Stati schiavisti del Kentucky, dell'Alabama e della Louisiana, il 10% o meno nei 9 Stati schiavisti restanti. Douglas, con la sua \"Dottrina Norfolk\" promise di mantenere l'Unione con la forza se gli Stati avessero proceduto alla separazione. Il voto popolare per Lincoln e Douglas combinato \u00e8 stato il 70% del totale.\nFonti: Atlante delle Elezioni Presidenziali degli Stati Uniti, di Dave Leip (Dave Leip's Atlas of U.S. Presidential Elections. Accesso 27 luglio 2005.); Archivio nazionale degli Stati Uniti (National Archives and Records Administration). Il voto popolari esclude la Carolina del Sud dove gli elettori furono scelti dai legislatori statali.\nRisultati per Stato.\nFonte: Walter Dean Burnham.\nInnesco per la guerra civile.\nL'elezione di Lincoln costitu\u00ec la causa immediata di secessione dei primi 7 Stati del Sud (SC, MS, FL, AL, GA, LA, TX), che costituirono la Confederazione nel febbraio del 1861. L'acquisizione del Kansas come Stato libero e la resistenza militare adottata dalla Presidenza di Abraham Lincoln sulla Confederazione portarono alla secessione di altri 4 Stati (VA, NC, TN, AR) dopo il maggio del 1861.\nLincoln fu il candidato del Partito Repubblicano con una piattaforma politica contraria all'espansione della schiavit\u00f9 nell'Ovest, si rifiut\u00f2 di riconoscere il diritto alla secessione e si oppose alla cessione delle propriet\u00e0 federali negli Stati del Sud. Numerosi storici hanno esplorato le ragioni per cui tanti bianchi americani meridionali hanno adottato il secessionismo nel 1860, dopo trent'anni di controversie tra Stati del Nord e del Sud per le tariffe di protezione, la spesa federale e i diritti civili (non permettendo agli schiavi di rimanere uniti alle proprie famiglie residenti in alcuni Stati del Nord).\nLe tariffe vennero riscosse sulle importazioni del Sud per proteggere le industrie del Nord, le imposte furono addebitate sul cotone del Sud ma non sulla lana settentrionale, le spese federali imposte 3 a 1 sui fari di navigazione del Nord rispetto alla linea costiera pi\u00f9 lunga del Sud; infine nel 1859 scoppi\u00f2 una rivolta antischiavista in Virginia fomentata dagli abolizionisti.\nBertram Wyatt-Brown sostiene che i secessionisti desideravano la necessit\u00e0 dell'indipendenza come se essa fosse una questione d'onore. Non potevano pi\u00f9 tollerare gli atteggiamenti dei settentrionali che consideravano la propriet\u00e0 di schiavi come un grande peccato e i politici del Nord che insistevano per fermare la diffusione della schiavit\u00f9.\nAvery Craven sostiene che i secessionisti credevano che la strategia di Lincoln comportasse un progetto a lungo termine che avrebbe inglobato il sistema sociale nel suo complesso, con migliaia di meridionali che erano lavoratori dipendenti e con oltre 2 milioni di schiavi residenti in famiglie private, come era per quasi la met\u00e0 della popolazione di molti Stati del Sud nel 1860.\nQuesta situazione non avrebbe mai potuto essere risolta attraverso il processo democratico e pertanto colloc\u00f2 \"le grandi masse degli uomini, sia al Nord che al Sud, nell'impotenza completa prima della deriva bellica\".\nGli storici concordano nel negare l'esistenza di una cospirazione sudista per distruggere l'Unione, tutto fu difatti compiuto alla luce del giorno in quanto il Sud non aveva mai fatto mistero delle proprie intenzioni e i vari governi statali avevano gi\u00e0 da tempo preso misure che rientravano nell'ambito dei diritti degli Stati legalmente loro riconosciuti.\nIn tale situazione si stanzieranno somme per addestrare ed armare la milizia; vi furono stretti contatti tra i diversi governi e i parlamenti meridionali: si dibatt\u00e9 ampiamente la prospettiva sui giornali e in pubblici comizi. La bomba esplosa non si riveler\u00e0 pertanto affatto inattesa: si pu\u00f2 anzi affermare che il secessionismo era nato prima nel Nord al tempo della conferenza di Hartford."}
{"id": "1532191", "revid": "1305772", "url": "https://it.wikipedia.org/wiki?curid=1532191", "title": "Show (disambigua)", "text": ""}
{"id": "1532192", "revid": "287204", "url": "https://it.wikipedia.org/wiki?curid=1532192", "title": "Show (album)", "text": ""}
{"id": "1532194", "revid": "324090", "url": "https://it.wikipedia.org/wiki?curid=1532194", "title": "Palazzo di Whitehall", "text": "Il Palazzo di Whitehall, (\"Palace of Whitehall\") fu la pi\u00f9 importante residenza dei Sovrani d'Inghilterra e della Famiglia Reale dal 1530 sino al 1698, quando fu distrutto da un incendio che risparmi\u00f2 la sola Banqueting House, costruita da Inigo Jones nel 1622. L'edificio si trovava a Londra, nella zona di Westminster, nel luogo dove oggi sorge l'omonima strada.\nPrima di essere avvolto dalle fiamme era stato il palazzo pi\u00f9 grande d'Europa (e con ogni probabilit\u00e0 anche l'edificio pi\u00f9 grande del mondo), costituito da 1500 ambienti.\nStoria.\nLa grandiosa costruzione.\nDal XIII secolo il Palazzo di Whitehall era divenuto il centro del governo dell'Inghilterra e dal 1049 esso era residenza reale. L'area circostante era divenuta pertanto molto popolare ed esclusiva. Walter de Grey, arcivescovo di York, acquist\u00f2 in questo luogo una propriet\u00e0 dopo il 1240 che chiam\u00f2 \"York Place\".\nEdoardo I d'Inghilterra soggiorn\u00f2 in questa propriet\u00e0 diverse volte. Il palazzo venne ampliato molto durante il XVI secolo per opera del cardinale Wolsey. Quando re Enrico VIII rimosse il cardinale dai propri incarichi a corte nel 1530, egli acquis\u00ec anche tutte le sue propriet\u00e0, tra le quali spiccava appunto lo \"York Place\" che egli intendeva far diventare la propria principale residenza londinese.\nEnrico VIII ridisegn\u00f2 quindi interamente il palazzo, ampliandolo ancor pi\u00f9 e ricostruendolo in gran parte. Ispirandosi al Richmond Palace, Enrico VIII vi incluse anche un centro di ricreazione con un campo da bowling, uno da tennis, una buca per la lotta tra cavalli (oggi Cabinet Office, 70 Whitehall) e altri svaghi per la sua corte. Il costo totale dell'opera si aggirava attorno alle 30.000 sterline (circa 11.000.000 di sterline del 2007). Enrico VIII si spos\u00f2 qui con due delle proprie mogli: nel 1533 con Anna Bolena e nel 1536 con Jane Seymour. Questo fu anche il palazzo dove il re mor\u00ec nel gennaio del 1547.\nNel 1606, quindi 1611 il palazz\u00f2 ospit\u00f2 le prime, rispettivamente di Re Lear e de \"La tempesta\" di William Shakespeare.\nGiacomo I apport\u00f2 modifiche significative al palazzo, iniziando la costruzione della Banqueting House nel 1622 su disegno di Inigo Jones per rimpiazzare una serie di precedenti ambienti per banchetti creati al tempo di Elisabetta I. La decorazione del palazzo venne terminata nel 1634 dopo che era stata affidata al celebre Pieter Paul Rubens da Carlo I (che venne giustiziato di fronte al palazzo nel 1649). Nel 1650 il palazzo era il pi\u00f9 grande complesso secolare in Inghilterra con oltre 1.500 stanze, anche se la sua forma complessiva si presentava piuttosto irregolare a seguito delle molte modifiche fatte ed era una commistione di molti stili diversi. Ad ogni modo, il palazzo appariva pi\u00f9 come un piccolo villaggio che non come una singola costruzione.\nCarlo II, dopo la restaurazione, vi commission\u00f2 lavori minori. Come suo padre egli mor\u00ec presso il palazzo, ma questa volta d'infarto. Giacomo II ordin\u00f2 molti cambiamenti alla struttura e ne affid\u00f2 la direzione dei lavori a Sir Christopher Wren; tra questi lavori si ricordano la cappella (terminata nel 1687) e la ricostruzione degli appartamenti della regina (1688).\nIl declino del palazzo.\nNel 1691, al termine degli ultimi lavori di rifacimento, il palazzo era il pi\u00f9 grande complesso residenziale in Europa. Il 10 aprile di quell'anno, per\u00f2, un incendio scoppi\u00f2 negli appartamenti della Duchessa di Portsmouth, spingendosi poi a danneggiare anche le parti pi\u00f9 vecchie del palazzo, ma senza toccare apparentemente gli appartamenti di stato. Malgrado i danni, il palazzo era in gran parte ancora utilizzabile e verso la fine del 1694 qui vi mor\u00ec Maria II. Suo marito Guglielmo III, evit\u00f2 Whitehall preferendogli Kensington Palace. Nel gennaio del 1698, ad ogni modo, un nuovo rovinoso incendio distrusse le parti restanti e le stanze di governo; il diarista John Evelyn annot\u00f2 in maniera succinta ma incisiva il 2 gennaio 1698, \"Whitehall \u00e8 bruciata! Non rimane nulla se non i muri e rovine\". Malgrado i danni, ancora oggi si possono ammirare inalterate la Banqueting House, alcune strutture incluse oggi in Scotland Yard e alcune parti di palazzo verso il parco, lungo la cosiddetto \"Holbein Gate\", alcune delle quali sono state demolite nel 1769. Malgrado le ricostruzioni operate in seguito, ad ogni modo, l'eccessivo dispendio per un palazzo ormai divenuto secondario sembrava inutile e pertanto tra il XVIII e il XIX gran parte del terreno un tempo occupato dal palazzo venne lottizzato per costruirvi case civili.\nDurante questo secondo incendio andarono irrimediabilmente perdute molte opere d'arte tra cui il \"Cupido dormiente\" di Michelangelo, una famosa scultura acquistata dai re inglesi nel XVII secolo come parte della collezione dei Gonzaga. And\u00f2 perso nella medesima occasione anche l'iconico \"Ritratto di Enrico VIII\" di Hans Holbein il Giovane.\nIl palazzo oggi.\nLa Banqueting House \u00e8 l'unica costruzione ancora oggi visibile dell'originale complesso, anche se \u00e8 stata in alcune parti modificata. Altre parti dell'antico palazzo ancora oggi esistenti, sono state incorporate nei complessi governativi di Whitehall. Tra queste si trova inclusa una torre e altre parti dei campi da tennis coperti risalenti al tempo di Enrico VIII.\nLa Banqueting House \u00e8 ancora oggi utilizzata dai sovrani inglesi per le cene ufficiali ed i banchetti d'onore da svolgersi a Londra.\nAll'inizio del 1938, l'antica ala est del palazzo venne sviluppata nuovamente con la costruzione di nuove strutture in stile per accogliervi il Ministero della Difesa. Durante questi lavori venne scoperta una grande camera voltata a mattoni di stile Tudor e come tale oggi conosciuta col nome di \"Cantina di Enrico VIII\". L'area \u00e8 di 70 m di lunghezza per 30 di larghezza. Per volere della regina Mary, la cantina venne mantenuta e ristrutturata sebbene questa alterasse in parte il nuovo progetto. Malgrado i bombardamenti, la sala esiste ancora oggi ed \u00e8 rimasta protetta grazie alla sua posizione ipogea."}
{"id": "1532213", "revid": "1305772", "url": "https://it.wikipedia.org/wiki?curid=1532213", "title": "Europop (album)", "text": "Europop \u00e8 l'album di esordio della band italiana eurodance Eiffel 65.\nL'album.\nL'album, pubblicato in varie edizioni a seconda del paese, \u00e8 interamente caratterizzato dall'utilizzo del vocoder e delle sonorit\u00e0 eurodisco ed \u00e8 stato supportato dall'estrazione di quattro singoli, i quali hanno riscosso un notevolissimo successo commerciale: \"\"Blue (Da Ba Dee)\", \"Move Your Body\", \"Too Much of Heaven\" e \"My Console\"\".\nL'album riscosse un ottimo successo raggiungendo la posizione numero 4 della classifica americana \"Billboard 200\" e entrando nella top 25 in numerosi paesi. Ha avuto molto successo anche in Nuova Zelanda."}
{"id": "1532218", "revid": "125193501", "url": "https://it.wikipedia.org/wiki?curid=1532218", "title": "Daniel Gillies", "text": "Biografia.\nNato in Canada ma cresciuto in Nuova Zelanda, dove gira uno spot pubblicitario per Instant Kiwi, comincia la sua carriera di attore presso l'Auckland Theatre Company. A causa delle scarse opportunit\u00e0 lavorative, Daniel, lascia la Nuova Zelanda nel 2001 per potersi trasferire a Sydney in Australia, dove resta per sei settimane. Successivamente, tenta la fortuna tornando in Canada, nella sua citt\u00e0 nativa, dove trova lavoro come cameriere e lavapiatti. Infine, lascia il Canada recandosi a Los Angeles, citt\u00e0 in cui ha la possibilit\u00e0 di emergere debuttando sugli schermi con la serie televisiva \"Street Legal\", dove ha interpretato Tim O'Connor (2000-2002).\nHa impersonato John Jameson nel film \"Spider-Man 2\" accanto a Kirsten Dunst e Tobey Maguire, inoltre ha recitato nella commedia \"Matrimoni e pregiudizi\" e nell'horror \"Captivity\".\nNel 2010 entra nel cast di \"The Vampire Diaries\". Nel 2012 recita nel film, da lui diretto, \"Broken Kingdom\", insieme alla ex moglie Rachael Leigh Cook. Nel 2013 fa parte del cast di \"The Originals\", spin-off di \"The Vampire Diaries\", interpretando sempre il ruolo di Elijah Mikaelson.\nVita privata.\nDaniel cresce in una famiglia legata all'ambiente medico, ma nonostante ci\u00f2 mostra particolare interesse per la recitazione. Si diploma, infatti, alla Unitec School of Performing Arts. Dal 2004 Gillies \u00e8 sposato con l'attrice Rachael Leigh Cook. Il 29 settembre 2013 diventano genitori di una bambina, Charlotte Easton Gillies.\nNell'aprile 2015 \u00e8 nato il secondo figlio, Theodore Vigo Sullivan Gillies. A Giugno 2019 annuncia tramite social la separazione dalla moglie dopo 14 anni di matrimonio.\nDoppiatori italiani.\nNelle versioni italiane dei suoi film, Daniel Gillies viene doppiato da:"}
{"id": "1532225", "revid": "1856513", "url": "https://it.wikipedia.org/wiki?curid=1532225", "title": "LTU International", "text": "LTU Lufttransport-Unternehmen GmbH \u00e8 stata una compagnia aerea con sede a D\u00fcsseldorf, Germania. Le iniziali stanno per LuftTransport-Unternehmen (\"impresa di trasporto aereo\"). Operava servizi di linea a medio e lungo raggio e servizi charter. Le sue principali basi erano Aeroporto internazionale di D\u00fcsseldorf e Monaco di Baviera. Nel novembre 2007 LTU ha aperto la terza base a Berlino-Tegel.\nA marzo 2007 LTU \u00e8 stata rilevata dalla compagnia aerea Air Berlin creando uno dei pi\u00f9 importanti vettori aerei d'Europa. Dal 2005 al 2009 la compagnia ha legato il suo nome alla D\u00fcsseldorf Arena il principale stadio della citt\u00e0 di D\u00fcsseldorf, dal 2009 denominato Esprit Arena. L'uso del marchio e l'azienda stessa hanno avuto termine nel 2011"}
{"id": "1532227", "revid": "1718925", "url": "https://it.wikipedia.org/wiki?curid=1532227", "title": "Gassano", "text": "Gassano \u00e8 una frazione del comune di Fivizzano, in provincia di Massa Carrara.\nLe origini del suo nome vengono ascritte al periodo romano: deriverebbe infatti dal nome nobiliare Cassio. Una versione sicuramente meno attendibile, ma decisamente pi\u00f9 folkloristica, vuole che il nome derivi dalle parole pronunciate dai primi visitatori del luogo che, colpiti dalla bellezza dei posti, avrebbero detto \"Ag'san\". Che in dialetto locale significa \"Ci siamo, siamo arrivati\".\nGeografia fisica.\nGassano \u00e8 situata su un rilievo collinare nella valle dell'Aulella, all'interno della regione storica della Lunigiana. Sorge a 7 km a sud-ovest del capoluogo comunale Fivizzano. La frazione di Gassano \u00e8 a sua volta suddivisa nelle localit\u00e0 di Groppoli, Santa Chiara, Pian di L\u00e0 e Cormezzano.\nStoria.\nLe origini del borgo risalgono al decimo secolo, quando \"un Gassano\" appare nell'atto di fondazione del monastero di Santa Maria a Castiglione presso l'allora Borgo San Donnino, l'attuale Fidenza. Anche la topografia del paese rimanda a tale periodo storico, con ampie mura che chiudono la parte superiore del borgo, al cui interno \u00e8 racchiusa la maggior parte del paese, transitabile solo a piedi.\nCultura.\nPalio della Tragia.\nNato per idea e iniziativa di pochi gassanesi alla met\u00e0 degli anni '90, ha avuto tre edizioni nel 1994, 1996 e 1997, prima di fermarsi fino al 2009, quando \u00e8 stato ripescato dal dimenticatoio e riportato in vita dalla volont\u00e0 della nuova generazione. Divide il Paese in cinque rioni (Canale, Pesala, Piazza, Santa Chiara e Via di Fuori) e si tiene il 10 agosto, in occasione della festivit\u00e0 di San Lorenzo. Consiste nel giro del Paese con la tragia (una sorta di slitta utilizzata nel passato per il trasporto del fieno e trainata dai buoi) da parte delle squadre dei diversi rioni.\nInfrastrutture e trasporti.\nGassano \u00e8 attraversata dalla strada regionale 445 della Garfagnana, sulla quale sono svolte autocorse di collegamento con Aulla a cura di CTT Nord.\nPresso l'omonima fermata ferroviaria sostano i treni che percorrono la ferrovia Lucca-Aulla."}
{"id": "1532239", "revid": "2023463", "url": "https://it.wikipedia.org/wiki?curid=1532239", "title": "Coppa delle Alpi 1971", "text": "La Coppa delle Alpi 1971 \u00e8 stata l'undicesima edizione del torneo. Vi hanno partecipato le squadre dei campionati italiano e svizzero.\nAd aggiudicarsi la competizione fu la , che vinse 3-1 la finale disputata contro il . Fu l'ultima edizione disputata dalle squadre italiane.\nPrima fase.\nAggregati.\nSquadre Italiane.\n\"Il computo dei punti ottenuti ai fini della qualificazione deriva dalla somma dei punti ottenuti nel girone e delle reti realizzate.\"\nSquadre Svizzere.\n\"Il computo dei punti ottenuti ai fini della qualificazione deriva dalla somma dei punti ottenuti nel girone e delle reti realizzate.\""}
{"id": "1532240", "revid": "123165389", "url": "https://it.wikipedia.org/wiki?curid=1532240", "title": "Giuseppe Di Vagno", "text": "Biografia.\nSoprannominato da Filippo Turati \"il gigante buono\" per la sua statura, Di Vagno ottenne il seggio parlamentare nel nome dei \"pezzenti e diseredati\" del sud e nel nome di questi si batt\u00e9, riuscendo ad ottenere dal Governo Giolitti l'avvio dei lavori per l'Acquedotto Pugliese.\nNato e cresciuto in un'agiata famiglia contadina del barese, il giovane Giuseppe studia presso il regio liceo ginnasio di Conversano e si trasferisce poi a Roma per studiare Giurisprudenza. Qui viene influenzato dalle idee politico-giuridiche di Enrico Ferri. Dopo la laurea, conseguita nel 1912, si iscrive al Partito Socialista Italiano ed esercita per breve tempo l'attivit\u00e0 forense, ma nel volgere di qualche anno torna al suo paese natio, dove promuove le lotte popolari e bracciantili in corso in quegli anni. Nel 1914 viene eletto al consiglio provinciale di Bari.\nPrende parte alla prima guerra mondiale col grado di caporale. Terminato il conflitto, riprende la sua attivit\u00e0 politica e sostiene la causa dei braccianti, in particolar modo di quelli imputati di reati ai danni dei latifondisti locali.\nNel 1919, a causa della sua condivisione al programma di Gaetano Salvemini, viene escluso dalla lista dei candidati del Partito Socialista Italiano alle elezioni politiche. Nel 1920 viene nominato direttore dell'organo della Federazione socialista di Bari \"Puglia Rossa\". \nIl 25 febbraio dello stesso anno, cominciano i contrasti con i fascisti: pur non avendo partecipato agli scontri verificatisi a Conversano durante uno sciopero generale, Di Vagno viene indicato dalle forze avversarie come uno dei responsabili. Questa accusa gli costa la messa al bando dalla sua citt\u00e0 natale. Questo provvedimento, tuttavia, non impedisce a Di Vagno di andare avanti con la sua attivit\u00e0 politica e il 15 maggio 1921 viene eletto deputato nella lista socialista della circoscrizione di Bari e Foggia. Viene cos\u00ec chiamato in Parlamento a svolgere la funzione di segretario della Commissione Giustizia.\nIl 30 maggio 1921 \u00e8 vittima di un primo agguato perpetrato nei suoi confronti da parte di una squadra fascista, in seguito ad un suo comizio tenuto a Conversano. In questo attentato trovano la morte un altro militante socialista, Cosimo Conte, e ben nove contadini, nonch\u00e9 il fascista Ernesto Ingravalle. Altri tentativi di aggressione alla sua persona si verificano nei giorni successivi in alcuni paesi della Provincia di Bari.\nIl 25 settembre 1921, sebbene avvertito della preparazione di un nuovo agguato ai suoi danni, raggiunge Mola di Bari per tenere il discorso di inaugurazione della sede del PSI. Al termine del comizio viene colpito alla schiena da due colpi di pistola. Muore l'indomani, 26 settembre, presso il locale ospedale civile.\nGli assassini furono subito individuati in un gruppo di squadristi, per lo pi\u00f9 conversanesi, che erano guidati dal deputato di Cerignola Peppino Caradonna padre del deputato MSI Giulio Caradonna. Il processo non avvenne per assenza di prove e per l'amnistia voluta da Mussolini per i \"crimini in favore dello stato fascista\". Un nuovo processo, celebrato nel 1947 dopo la caduta del fascismo, riconobbe la colpevolezza di diversi imputati, ma la condanna per il solo omicidio preterintenzionale consent\u00ec loro di beneficiare dell'amnistia Togliatti e di evitare il carcere.\nEbbe un figlio, noto come Giuseppe Di Vagno jr., nato dopo la sua morte, che \u00e8 stato parlamentare socialista dal 1963 al 1983.\nMemoria.\nNel corso delle celebrazioni per il 90\u00ba anniversario della sua uccisione, il 14 luglio 2011 \u00e8 stato presentato alla Camera dei deputati lo studio critico degli atti relativi al processo contro i suoi aggressori. Il 20 dicembre c\u2019\u00e8 stata la presentazione anche all'Archivio di Stato di Potenza, in coincidenza con l'inaugurazione della mostra documentaria degli atti del processo.\nA partire dal 2004 \u00e8 assegnato in sua memoria un biennale \"Premio di studio e di ricerca storico culturale\"."}
{"id": "1532249", "revid": "1784492", "url": "https://it.wikipedia.org/wiki?curid=1532249", "title": "Hrvatski \u0161portski klub Concordia", "text": "Lo H\u0160K Concordia (per esteso Hrvatski \u0161portski klub Concordia), noto anche come Concordia Zagabria fu una societ\u00e0 di calcio di Zagabria, sorta nel 1906. Fu tra i promotori della diffusione del calcio in Croazia.\nStoria.\nFondato con il nome di \"Srednjo\u0161kolski \u0161portski klub\", dopo la prima guerra mondiale il club si fuse con il \"H\u0160K Viktorije\", assumendo per qualche tempo il nome di \"Concordia-Viktorija\".\nTra le sue vittorie annovera due campionati del Regno di Jugoslavia e un campionato dello Stato Indipendente di Croazia, oltre alla finale, persa contro il Gra\u0111anski Zagabria, della Coppa di Croazia 1941."}
{"id": "1532251", "revid": "131358", "url": "https://it.wikipedia.org/wiki?curid=1532251", "title": "Concordia Zagabria", "text": ""}
{"id": "1532253", "revid": "131358", "url": "https://it.wikipedia.org/wiki?curid=1532253", "title": "H\u0160K Concordia", "text": ""}
{"id": "1532263", "revid": "36426", "url": "https://it.wikipedia.org/wiki?curid=1532263", "title": "Grotta di Cocceio", "text": "La grotta di Cocceio (detta anche \"grotta della Pace\") \u00e8 una galleria sotterranea, scavata sotto il monte Grillo, che collega Cuma (40,84541 N 14,062 E) con la sponda occidentale del lago d'Averno (40,84016 N 14,071 E).\nStoria.\nL'opera, come testimonia anche Strabone, fu progettata e costruita intorno al 37 a.C. da Lucio Cocceio Aucto su commissione di Marco Vipsanio Agrippa, che ne volle la realizzazione per motivi militari: era necessaria infatti per collegare Cuma, fortificazione e punto di vedetta sul litorale domizio-flegreo, con il Portus Iulius, un'importante infrastruttura militare insistente sui bacini del lago d'Averno e del lago Lucrino, che canali artificiali progettati dallo stesso Cocceio collegavano tra loro e al golfo di Pozzuoli.\nCaratteristiche.\nIl traforo \u00e8 interamente scavato nel tufo per poco meno di un chilometro, con sezione trapezoidale e andamento rettilineo leggermente in salita verso Cuma (il dislivello \u00e8 circa 40 m). L'entrata orientale, sul lago, presenta un breve tratto con volta a tutto sesto in opus reticulatum ed era preceduta da un vestibolo ornato da colonne e statue, andato distrutto. La galleria prendeva luce ed aria da sei pozzi scavati nella collina (il pi\u00f9 lungo dei quali era alto oltre trenta metri) ed era abbastanza larga da permettere il passaggio di due carri.\nParallelamente alla galleria carrabile, sul lato settentrionale, correva un acquedotto sotterraneo, anch'esso dotato di nicchie e pozzi verticali, per l'approvvigionamento idrico del porto.\nEsso \u00e8 anche chiamato grotta della Pace: secondo una leggenda cinquecentesca un cavaliere spagnolo, tal Pietro di Pace, malconsigliato da maghi e chiromanti, avrebbe dilapidato i propri beni nella vana ricerca di un presunto tesoro ivi sepolto.\nLa galleria, caduta nell'oblio, fu ripristinata nell'Ottocento dai sovrani borbonici; durante la seconda guerra mondiale fu utilizzata come deposito di esplosivi e sub\u00ec dei danni quando alcuni di questi esplosivi scoppiarono accidentalmente nel primo dopoguerra. In seguito ad importanti lavori di restauro e consolidamento iniziati a maggio 2017, la grotta dovrebbe essere riaperta al pubblico. Tuttavia, la presenza di cinque specie di chirotteri strettamente tutelate ai sensi del DPR 357/97 impone la realizzazione della valutazione d'incidenza per esaminare i potenziali effetti di una eventuale fruizione turistica del sito. L'apertura al pubblico in assenza di tale analisi infrangerebbe l'attuale normativa in materia di tutela della fauna rendendo il soggetto gestore del sito passibile di infrazione comunitaria. I lavori di stabilizzazione del sito sono inoltre stati condotti nel periodo estivo, coincidente con la fase riproduttiva dei chirotteri, azione che pu\u00f2 aver avuto impatti significativi sullo stato di conservazione della colonia ivi presente."}
{"id": "1532267", "revid": "466539", "url": "https://it.wikipedia.org/wiki?curid=1532267", "title": "Plea bargaining", "text": "Il plea bargaining \u00e8 un istituto giuridico del diritto processuale negli Stati Uniti d'America che comporta la rinuncia da parte dell\u2019imputato a contestare l\u2019accusa in cambio di uno sconto sulla pena.\nDescrizione.\nPresupposto del \"plea bargaining\" \u00e8 la dichiarazione di colpevolezza (\"guilty plea\"). In sede di \"pretrial\" (predibattimentale), dopo che il \"prosecutor\" ha formalizzato l'imputazione, si svolge un'udienza (\"arraignment\") nella quale vengono indicati all'accusato i capi d'accusa, dopodich\u00e9 il giudice chiede a questi se intende dichiararsi colpevole (\"to plead guilty\") o non colpevole (\"to plead not guilty\"). Quando l'imputato si dichiara colpevole, il giudice irroga la pena o rinvia la determinazione ad un'ulteriore udienza (\"sentencing\"), e non viene affrontato il dibattimento. La \"guilty plea\" \u00e8 molto spesso il risultato di un accordo con l'accusa, e tale meccanismo costituisce proprio il \"plea bargaining\". Non vi \u00e8 limite alla possibilit\u00e0 di negoziare la pena, ed anche i reati puniti con la pena capitale possono essere oggetto di accordo.\nIn sede di \"arraignment\" il giudice, preso atto dell'accordo sottoscritto dalle parti, e dopo essersi accertato che la volont\u00e0 dell'accusato di dichiararsi colpevole sia effettiva e non frutto di coercizione, inganno o pressioni indebite, e che questi sia consapevole della scelta effettuata, emana la sentenza sulla base della pattuizione, a meno che ritenga la pena stabilita irragionevole, non congrua e contraria all'ordine pubblico (raramente il giudice per\u00f2 rigetta la richiesta delle parti).\nTipologie.\nIl \"plea bargaining\" si presenta in varie forme. La prima viene definita \"sentence bargaining\" e consiste nell'accordarsi su un \"quantum\" di pena minore di quello che potrebbe essere inflitto dopo un processo (per esempio, un imputato di omicidio di primo grado si dichiara colpevole in cambio di una pena a quaranta anni, contro una richiesta di pena di morte in un eventuale processo). La seconda forma \u00e8 definita \"charge bargaining\" e consiste nel confessare un reato minore di quello effettivamente commesso (per esempio, omicidio di secondo grado in luogo di omicidio di primo grado). Una terza forma consiste in un misto tra \"sentence\" e charge \"bargaining\". Infine, vi \u00e8 la possibilit\u00e0 che all'imputato sia concessa l'immunit\u00e0 da eventuali azioni penali in cambio della testimonianza contro il complice del reato (tale tipo di accordo, che non viene esplicitato in udienze formali, ma solo sottoscritto dalle parti, \u00e8 definito \"crown witness\", ossia testimone della corona).\nDati statistici.\nIl procedimento in questione rappresenta un pilastro fondamentale della giustizia nordamericana, in quanto si stima che circa il 90% delle controversie penali non venga discusso in dibattimento, ma si concluda con un accordo tra il procuratore (organo dell'accusa) e l'accusato. \nAd esempio presso il tribunale di New York, su un campione di 724 casi \u00e8 proprio l'avvocato della difesa il primo a suggerire all'imputato di dichiararsi colpevole, in ben 407 casi."}
{"id": "1532269", "revid": "1209850", "url": "https://it.wikipedia.org/wiki?curid=1532269", "title": "Sovrani di Castiglia", "text": "Questo \u00e8 un elenco dei sovrani del Regno di Castiglia e del Regno di Castiglia e Le\u00f3n.\nConti di Castiglia (dall'850 al 1038).\npw\nRe di Castiglia (dal 1038 al 1230).\nNota: la numerazione dei re di Castiglia prosegue quella dei Sovrani delle Asturie e dei Re di Le\u00f3n.\nCasa di Borgogna e Ivrea (1126-1369).\nAnscarici (1126-1230)\nRe di Castiglia e Le\u00f3n (dal 1230 al 1556).\nCasata dei Trast\u00e1mara (1369-1516).\nDurante il regno di Giovanna, esercitarono la reggenza:\nCasata degli Asburgo (1516).\nLa Corona di Castiglia come entit\u00e0 amministrativa separata sopravvisse fino alla guerra di successione spagnola e ai Decreti di Nueva Planta del re Filippo V nel 1716. Tuttavia, a partire dal figlio e successore di Carlo, Filippo II, che riun\u00ec nelle sue mani tutti gli antichi regni spagnoli (Castiglia, Le\u00f3n, Navarra, Aragona, Valencia, Maiorca, Granada e Portogallo), i sovrani cominciarono a far sempre pi\u00f9 uso del titolo di Re di Spagna, e come tali sono ricordati."}
{"id": "1532270", "revid": "647919", "url": "https://it.wikipedia.org/wiki?curid=1532270", "title": "Gash-Barka", "text": ""}
{"id": "1532272", "revid": "481666", "url": "https://it.wikipedia.org/wiki?curid=1532272", "title": "Viola Barry", "text": "Biografia.\nSuo padre era Jackson Stitt Wilson, sindaco di Berkeley nel periodo 1911-1913, mentre sua madre si chiamava Emma Agnew Wilson. Sebbene come tante altre dive del muto abbia iniziato sin dalla tenera et\u00e0 a calpestare il palcoscenico, tuttavia non ebbe gli stessi problemi di povert\u00e0 e di miseria. Sua sorella Violette Wilson spos\u00f2 il noto regista cinematografico Irving Pichel.\nAll'et\u00e0 di soli dodici anni, lei scelse il nome d'arte di Viola Barry e inizi\u00f2 un tour in Inghilterra per conto della compagnia \"Benson's Shakespearean Company\", grazie alla quale inizi\u00f2 a diventare nota per le sue interpretazioni di eroine shakespeariane.\nA seguito di questi successi firm\u00f2 nel 1910 il suo primo contratto per la \"Belasco Theater Company\" facendo il suo debutto in \"The Test\" di Jules Eckert Goodman. Nel 1911, mentre recitava in \"Is Matrimony a Failure?\" per la \"Burbank Theater Stock Company\", venne notata dall'attore cinematografico Jack Conway che si invagh\u00ec della giovane attrice appena diciottenne. Proprio grazie a quest'ultimo, la Barry inizi\u00f2 la sua carriera cinematografica interpretando una dozzina di pellicole di genere western in coppia con il suo scopritore. Nel febbraio del 1911 spos\u00f2 l'attore, nel frattempo divenuto anche regista per la Bison Motion Pictures, a Santa Ana, California.\nNel 1913 venne scritturata dal celebre regista D.W. Griffith per il quale, tra la primavera e l'estate di quello stesso anno, gir\u00f2 almeno sei pellicole.\nNel 1914 cambi\u00f2 casa di produzione, firmando per la Bosworth Pictures Company ed infine alla Triangle/Fine Arts nel 1916.\nNel 1918, il suo matrimonio con Conway ebbe termine con un divorzio, dopo aver avuto ben due figlie, Rosemary e Virginia. Nel 1920, la Barry fu travolta dal burrascoso caso di divorzio tra il celebre sceneggiatore Frank McGrew Willis e la prima moglie Marie. Viola Barry venne chiamata in causa come amante dello sceneggiatore e, dopo il divorzio, la ex-moglie di Willis afferm\u00f2 pubblicamente che Virginia, una delle figlie di Viola Barry, era in realt\u00e0 figlia del suo ex-marito. La Barry, ferita duramente, reag\u00ec con altrettanta durezza, facendosi forza della sua educazione di figlia di un pastore protestante, ed afferm\u00f2 alla stampa:\nPer quanto riguardava la presunta paternit\u00e0 di Willis nei confronti di sua figlia Virginia, la Barry riusc\u00ec a dimostrare in maniera incontrovertibile che la piccola era nata molto tempo prima di conoscere i due ex-coniugi. Dopo aver posto fine ad ogni illazione sui suoi rapporti extraconiugali con Willis, nel 1921, lo spos\u00f2. Willis era un importante sceneggiatore della Twentieth Century Fox e durante la seconda guerra mondiale fu autore di numerosi testi mandati via radio dalle trasmissioni di \"Voice of America\".\nEssendo molto legata ai valori tradizionali della famiglia, l'attrice, che doveva crescere ben cinque figli, tre dei quali avuti dal suo secondo marito, trascur\u00f2 notevolmente la sua carriera cinematografica, limitandosi a poche parti non da protagonista, facendo risalire la sua ultima interpretazione al 1932 in \"Le Femme de mes reves\". Nel 1964, mor\u00ec a Hollywood seguendo di pochi anni la morte di suo marito, con il quale venne sepolta nel \"Mountain View Cemetery\" di Oakland."}
{"id": "1532287", "revid": "484362", "url": "https://it.wikipedia.org/wiki?curid=1532287", "title": "Cartelli stradali", "text": ""}
{"id": "1532288", "revid": "13321811", "url": "https://it.wikipedia.org/wiki?curid=1532288", "title": "Cit\u00e9 des sciences", "text": ""}
{"id": "1532289", "revid": "110157", "url": "https://it.wikipedia.org/wiki?curid=1532289", "title": "Udu (strumento musicale)", "text": "L'udu \u00e8 un tipo di tamburo dalla caratteristica forma utilizzato dai popoli Igbo e Hausa, in Nigeria. \nSi tratta di uno strumento a percussione che combina le caratteristiche sia di un aerofono che di un idiofono. Realizzato solitamente in ceramica o ancor pi\u00f9 spesso argilla, l'udu \u00e8 uno strumento tradizionalmente ricavato dai contenitori per l'acqua a forma di anfora, nei quali viene praticato un grande buco laterale. Viene suonato per percussione solitamente dalle donne durante riti e cerimonie. Il suono viene prodotto percuotendo rapidamente con le mani il buco laterale; il risultato sono note basse dal timbro caratteristico.\nOltre alla sua funzione tradizionale, l'udu viene oggi utilizzato dai percussionisti professionisti in una grande variet\u00e0 di generi musicali, come effetto particolare."}
{"id": "1532293", "revid": "486946", "url": "https://it.wikipedia.org/wiki?curid=1532293", "title": "Pianura di Polvica", "text": ""}
{"id": "1532295", "revid": "135224", "url": "https://it.wikipedia.org/wiki?curid=1532295", "title": "Richard Bach", "text": "Ha ottenuto un'ampia popolarit\u00e0 a livello internazionale, a partire dagli anni settanta, con la pubblicazione de \"Il gabbiano Jonathan Livingston\", \"\" e altre opere letterarie. Attualmente vive e lavora a Seattle.\nBiografia.\nFu pilota riservista per l'\"U.S. Air Force\", scrittore di manuali tecnici per la Douglas Aircraft Company e anche pilota acrobatico, prima di dedicarsi alla narrativa.\nLa sua passione per l'aviazione marcher\u00e0, in modo pi\u00f9 o meno evidente, gran parte della sua produzione letteraria, dalle prime opere dov'\u00e8 citata direttamente a quelle pi\u00f9 recenti, dove il volo diventa una complessa \"metafora\" della vita.\nL'autore ha avuto sei figli dalla sua prima moglie, Bette, da cui ha divorziato nel 1970. Suo figlio Jonathan, giornalista, ha scritto un libro in cui analizza il controverso rapporto con il padre: \"A Reunion of Father and Son\" (1993).\nNel 1973, durante la lavorazione del film tratto dal libro \"Il gabbiano Jonathan Livingston\", conobbe l'attrice Leslie Parrish, che diventer\u00e0, nel 1977, la seconda moglie. Nel 1999, Bach ha poi divorziato anche da lei, per risposarsi nell'aprile dello stesso anno con Sabryna Nelson-Alexopoulos.\nIl 1\u00ba settembre 2012 ebbe un incidente con il proprio idrovolante e venne ricoverato in ospedale in gravi condizioni. Lo scrittore si stava recando in visita a un amico sull'isola di San Juan nello Stato di Washington, quando il velivolo, durante l'atterraggio, ha agganciato un cavo elettrico, abbattendosi al suolo. Dopo quattro mesi venne dimesso all'ospedale. Da questa esperienza Bach racconta di aver avuto l'ispirazione per il completamento della quarta parte de \"Il gabbiano Jonathan Livingston\", originalmente pubblicata in tre sezioni.\nNel libro \"Un ponte sull'eternit\u00e0\" parlando dell'abilit\u00e0 musicale della moglie Leslie, cita come proprio antenato il compositore Tedesco Johann Sebastian Bach.\nLa produzione letteraria.\nDopo anni di collaborazione con varie riviste inglesi - soprattutto periodici specializzati in aviazione, come lo statunitense \"Flying\" - raggiunse la popolarit\u00e0 con il suo primo romanzo, \"Il gabbiano Jonathan Livingston\", pubblicato negli Stati Uniti nel 1970 e successivamente tradotto in decine di lingue.\nL'opera, corredata nell'edizione originale dalle fotografie di Russel Munson, \u00e8 essenzialmente una fiaba a contenuto morale che narra la storia di un gabbiano, metafora dell'uomo, che persegue per tutta la vita un ideale di perfezione che lo porter\u00e0 dapprima all'isolamento e quindi allo studio e al sacrificio, fino ad apprendere il segreto della bont\u00e0 e dell'amore, che cercher\u00e0 di insegnare ai propri simili."}
{"id": "1532296", "revid": "287204", "url": "https://it.wikipedia.org/wiki?curid=1532296", "title": "Hanne Staff", "text": "Lei si \u00e8 ritirata dal mondo dell'orientamento internazionale alla conclusione della stagione del 2004 dove \u00e8 diventata \"Campionessa del Mondo\" nella prova su media distanza dei campionati mondiali di orientamento.\nCorre con il club norvegese \"Baekkelagets SK\" a Oslo.\nNelle varie prove della Coppa del Mondo ha conseguito i seguenti podi:"}
{"id": "1532297", "revid": "1005847", "url": "https://it.wikipedia.org/wiki?curid=1532297", "title": "Distretto governativo di Magdeburgo", "text": "Il distretto governativo di Magdeburgo fu uno dei tre distretti governativi (\"Regierungsbezirke\") del land della Sassonia-Anhalt, esistito dal 1991 al 2004.\nStoria.\nIl distretto fu creato il 1\u00ba gennaio 1991, successivamente alla riunificazione tedesca.\nEsistette fino al 31 dicembre 2003. Dal 1\u00ba gennaio 2004, con la soppressione di questo e degli altri 2, la Sassonia-Anhalt non viene suddivisa in distretti governativi.\nGeografia fisica.\nIl distretto occupava la parte settentrionale del \"Land\", con al centro la citt\u00e0 capoluogo di Magdeburgo. Confinava con gli stati della Bassa Sassonia, Brandeburgo e Turingia (per un breve tratto), e con gli ex-distretti di Halle e Dessau.\nSuddivisione.\nI circondari che ne hanno fatto parte (dal 1994) sono stati: Aschersleben-Sta\u00dffurt, circondario della B\u00f6rde, Halberstadt, Jerichower Land, circondario dell'Ohre, Quedlinburg, Altmarkkreis Salzwedel, Sch\u00f6nebeck, Stendal, Wernigerode e la citt\u00e0 extracircondariale di Magdeburgo."}
{"id": "1532299", "revid": "486946", "url": "https://it.wikipedia.org/wiki?curid=1532299", "title": "CD video", "text": ""}
{"id": "1532303", "revid": "4", "url": "https://it.wikipedia.org/wiki?curid=1532303", "title": "Patata campana bisestile", "text": ""}
{"id": "1532311", "revid": "729019", "url": "https://it.wikipedia.org/wiki?curid=1532311", "title": "Acetati (azienda)", "text": "La Acetati S.p.A. \u00e8 stata un'importante azienda chimica italiana appartenente al gruppo Mossi &amp; Ghisolfi.\nStoria.\nVenne fondata nel febbraio 1989 dalla GEPI e dal gruppo Mossi &amp; Ghisolfi, acquisendo la societ\u00e0 Taban in liquidazione, per il riavvio delle attivit\u00e0 produttive di acetato di cellulosa nello stabilimento di Pallanza (ex Montefibre). Nel luglio 1989 la Taban venne fusa per incorporazione in Acetati. Negli anni successivi il pacchetto azionario di Acetati venne acquisito interamente dal gruppo Mossi &amp; Ghisolfi con la conseguente uscita di scena della GEPI.\nA seguito di un andamento altalenante del mercato dell'acetato di cellulosa, causato dalla crisi che ha colpito il settore industriale (specie quello chimico) negli ultimi anni, l'azienda ha cessato le sue produzioni in data 31 dicembre 2010. Attualmente lo stabilimento \u00e8 in fase di dismissione, con gli impianti fermi e controllati per evitare rischi di contaminazione ambientale.\nProduzioni.\nL'azienda ha fatto parte di una delle due business unit del gruppo, denominata \"Acetati\", relativa alla produzione di acetato di cellulosa per uso tessile e per materie plastiche."}
{"id": "1532313", "revid": "125473311", "url": "https://it.wikipedia.org/wiki?curid=1532313", "title": "Ted Levine", "text": "Biografia.\nTed Levine \u00e8 nato a Bellaire, figlio di Charlotte Virginia (Clark) e Milton Dmitri Levine, entrambi medici e membri dei \"Physicians for Social Responsibility (PSR)\". Il padre di Levine era di origini ebraiche russe, mentre sua madre aveva un'ascendenza gallese. Cresce a Oak Park e nel 1975 si iscrive al Marlboro College. \nRaggiunge la celebrit\u00e0 nel 1991, impersonando il serial killer Buffalo Bill nel film \"Il silenzio degli innocenti\" e, successivamente, il capitano Leland Stottlemeyer nel telefilm \"Detective Monk\". Dopo \"Il silenzio degli innocenti\" per un periodo gli furono proposti personaggi di malvagio, che Levine rifiut\u00f2 in favore di altri tipi di ruoli, tra cui il membro dell'unit\u00e0 speciale in \"Heat - La sfida\" (1995), l'astronauta Alan Shepard nella mini serie della HBO \"From the Earth to the Moon\", il sergente di polizia Tanner in \"Fast and Furious\" (2001).\nNel 2001 presta la voce al sociopatico camionista Rusty Nail nel film \"Radio Killer\", quindi interpreta il detective Sam Nico nel film \"Wonderland\" (2003), incentrato sugli orribili omicidi nell'omonimo distretto di Los Angeles. Dal 2002 al 2009 impersona il capitano Leland Stottlemeyer nel popolare telefilm \"Monk\", in onda su USA Network. Tra i successivi lavori dell'attore, da ricordare i film \"L'assassinio di Jesse James per mano del codardo Robert Ford\" (2007), con Brad Pitt e Casey Affleck, e \"Shutter Island\" (2010) di Martin Scorsese. Nel febbraio 2017 \u00e8 scritturato per il film \"Jurassic World - Il regno distrutto\", nel ruolo del cacciatore Ken Wheatley, mentre nel 2019 partecipa alla serie televisiva \"On Becoming a God\"."}
{"id": "1532319", "revid": "232731", "url": "https://it.wikipedia.org/wiki?curid=1532319", "title": "Brigida Postorino", "text": ""}
{"id": "1532342", "revid": "599013", "url": "https://it.wikipedia.org/wiki?curid=1532342", "title": "Peer Kluge", "text": "Carriera.\nNativo della Sassonia, crebbe nelle giovanili del Chemnitz ed esord\u00ec in prima squadra in Zweite Bundesliga nel 1999. Nel 2001 pass\u00f2 al Borussia M\u00f6nchengladbach. Nel 2002-2003 guadagn\u00f2 un posto da titolare e sorprese favorevolmente per duttilit\u00e0, corsa e tecnica, tanto da meritare la convocazione nella Nazionale B tedesca. Tra le file del \"Gladbach\" rimase fino al 2007, anno del trasferimento al Norimberga.\nIl 4 gennaio 2010 passa allo Schalke 04 firmando un contratto di tre anni e mezzo. Nella sessione estiva di calciomercato del 2012 si accasa all' in Zweite Bundesliga."}
{"id": "1532343", "revid": "30300", "url": "https://it.wikipedia.org/wiki?curid=1532343", "title": "MotoGP (classe del motomondiale)", "text": ""}
{"id": "1532351", "revid": "666668", "url": "https://it.wikipedia.org/wiki?curid=1532351", "title": "Egisto Pandolfini", "text": "Caratteristiche tecniche.\nEra un interno di centrocampo.\nCarriera.\nClub.\nEgisto Pandolfini cresce calcisticamente nelle giovanili della Fiorentina ove esord\u00ec in Serie A l'11 novembre 1945 contro la , vince un Campionato toscano di guerra 1944-1945. In quel primo anno da riserva Pandolfini non conquist\u00f2 il cuore dei dirigenti viola che lo dirottarono a fine campionato all'Empoli in Serie B. Qui il giovane Pandolfini si mise in luce ma non al punto da meritarsi il ritorno a Firenze. \nSu di lui mise gli occhi il presidente della SPAL, Paolo Mazza \u2014 il quale di l\u00ec a poco si guadagner\u00e0 l'appellativo di Mago di campagna \u2014, che lo prelev\u00f2 per pochi soldi mettendolo al centro dell'attacco spallino. A Ferrara Pandolfini esplose e vinse con 20 reti la classifica del girone B della serie cadetta. Per riaverlo la Fiorentina pag\u00f2 a Mazza una cifra da capogiro per l'epoca oltre al cartellino del bomber Otello Badiali, che ritorn\u00f2 a Ferrara.\nCon i viola Pandolfini gioc\u00f2 4 campionati arrivando a debuttare in Nazionale il 2 luglio 1950 contro il Paraguay. A Firenze, gioca con Sergio Cervato, Leonardo Costagliola, Ardico Magnini, Giuseppe Chiappella, Francesco Rosetta, Augusto Magli, ovvero tutti grandi giocatori assieme ai quali contribuir\u00e0 al quarto posto in campionato nel 1952, anticipatore del grande successo che la Fiorentina avr\u00e0 nel 1956. Dopo quattro campionati a Firenze, Pandolfini viene ceduto alla perch\u00e9 voluto dal tecnico Giuseppe Viani che aveva appena riportato i giallorossi in Serie A.\nNella capitale rester\u00e0 altre quattro intense stagioni e gli anni romani, come del resto quelli fiorentini, sono l'apice della carriera di Pandolfini che intanto viene arretrato al ruolo di interno senza comunque perdere il vizio del goal. Formidabile nei calci piazzati \u2014 a Roma realizzer\u00e0 ben 9 goal su rigore consacrandosi come uno dei migliori rigoristi capitolini di tutti i tempi e in totale ne realizzer\u00e0 17 in Serie A \u2014, era dotato di una grande tecnica con la quale sopperir\u00e0 negli anni alla graduale perdita di velocit\u00e0. Viene successivamente ceduto all'Inter e a Milano resta due stagioni, giocando nel 1956-1957 assieme al suo compaesano di Lastra a Signa Fulvio Nesti, che era arrivato alla SPAL l'anno della sua partenza e che con lui aveva giocato ai mondiali svizzeri del 1954.\nNel 1958, giudicato ormai al tramonto, torna a Ferrara dove Paolo Mazza, che oltre a valorizzare molti giovani sa perfettamente rilanciare vecchi campioni, crede ancora in lui e lo riacquista per poche lire. Pandolfini \u2014 o \"Gisto\" come lo chiamano con affetto i ferraresi \u2014 d\u00e0 quindi il suo determinante contributo per salvare la SPAL dalla retrocessione in un campionato opaco per i ferraresi, dove brilla la stella di Saul Malatrasi che, ironia della sorte, partir\u00e0 da Ferrara per militare nelle stesse squadre (nell'ordine Fiorentina, Roma e Inter per poi tornare anch'egli a Ferrara) in cui milit\u00f2 Pandolfini. L'anno seguente nel miglior campionato di tutti i tempi della SPAL, Pandolfini ritrova il suo ex compagno dell'Inter Oscar Massei \u2014 il pi\u00f9 grande spallino di tutti i tempi \u2014 e tiene a battesimo Armando Picchi, Costanzo Balleri e Egidio Morbello che passeranno loro stessi all'Inter l'anno successivo, Dante Micheli che andr\u00e0 alla Fiorentina e Gianfranco Bozzao destinato alla \nChiude con la Serie A nella primavera del 1960, a 34 anni, contro il Lanerossi Vicenza. Torna con il ruolo di allenatore-giocatore a Empoli e con questa squadra vince il campionato di Serie D per poi chiudere con il calcio giocato nel 1962, in Serie C sempre con i toscani, una splendida carriera. L'unico cruccio di Pandolfini resta non aver mai vinto, nonostante abbia giocato in squadre importanti, nemmeno uno scudetto. Inizia successivamente una lunga carriera di allenatore nelle giovanili della Fiorentina, divenendo il maestro di vari talenti viola. Della Fiorentina diventer\u00e0 in seguito e per molti anni, apprezzato dirigente e osservatore. Il 30 maggio 2007, nell'ambito dei festeggiamenti per la fusione tra i due club sportivi che nel 1926 diedero vita alla Fiorentina, Egisto Pandolfini ha ricevuto una targa ricordo per i suoi trascorsi viola.\nNazionale.\nIn nazionale Pandolfini ha giocato 21 partite in un'epoca in cui le partite degli azzurri erano molto pi\u00f9 sporadiche di oggi. Ha giocato una partita ai mondiali del 1950 in Brasile segnando una rete e in seguito tre partite segnando una rete ai mondiali di Svizzera del 1954, risultando uno dei pochi azzurri che abbiano segnato nel corso di due mondiali. In nazionale ha segnato complessivamente 9 goal e ne \u00e8 stato il capitano in 5 incontri. Il 24 gennaio 1954 segna in nazionale una delle reti pi\u00f9 veloci della storia del calcio, contro l'Egitto. Fece parte anche della spedizione italiana, senza mai giocare, alle Olimpiadi di Londra del 1948\nConclude la sua esperienza azzurra il 26 maggio 1957 nel disastroso ko per 3 a 0 inflitto a Lisbona dal Portogallo all'Italia.\nCuriosit\u00e0.\nIl coro che accompagna Canzone viola, l'inno della Fiorentina, nella sua versione originale \u00e8 cantato da giocatori dell'Inter, fra i quali il tifoso viola Pandolfini, raccolti da Narciso Parigi al momento dell'incisione avvenuta in uno studio di Milano."}
{"id": "1532352", "revid": "198277", "url": "https://it.wikipedia.org/wiki?curid=1532352", "title": "Olga Kurylenko", "text": "Biografia.\nCarriera.\nNata a Berdjans'k da padre ucraino e madre russa, dall'et\u00e0 di 3 anni cresce con la madre dopo il divorzio dei suoi genitori. A 13 anni viene notata da una \"talent scout\" mentre era in vacanza a Mosca, dopo due anni si trasferisce nella capitale russa e all'et\u00e0 di 17 anni prosegue poi la carriera di modella in Francia.\nLa passerella \u00e8 l'occasione per farsi notare nel mondo dello spettacolo, cos\u00ec negli anni 2000 intraprende definitivamente la carriera di attrice. L'esordio assoluto avviene nel 2001, in un episodio della serie televisiva \"Largo Winch\". Di quattro anni dopo \u00e8 il debutto cinematografico, nella pellicola francese \"L'Annulaire\", che le fa vincere un premio al Brooklyn International Film Festival. Nel 2006 recita con Elijah Wood in un episodio del film collettivo \"Paris, je t'aime\". L'anno successivo ottiene un ruolo nel \"blockbuster\" hollywoodiano \"Hitman - L'assassino\".\nAll'inizio del 2008 la EON Productions annuncia il suo ingresso nel mondo delle \"Bond girl\", con il personaggio di Camille Montes nel ventiduesimo film della saga, \"Quantum of Solace\". La notoriet\u00e0 derivante le permette, all'inizio degli anni 2010, di fare rapidamente strada sul grande schermo. Nel 2010 viene frattanto scelta come protagonista del calendario Campari. Nel 2012 il cineasta Terrence Malick la vuole come protagonista femminile di \"To the Wonder\", facendosi apprezzare nello stesso anno anche in \"7 psicopatici\"; l'attrice non disdegna al contempo ruoli televisivi, come in \"Magic City\"\nIl 2013 la vede poi a fianco di Tom Cruise nel fantascientifico \"Oblivion\". L'anno dopo la vede recitare e farsi dirigere da Russell Crowe nel film drammatico \"The Water Diviner\", e ricopre un ruolo secondario in \"Vampire Academy\". Nel 2015 \u00e8 protagonista dell'action-thriller \"Momentum\", mentre nel biennio seguente dapprima recita con Jeremy Irons nel film autoriale \"La corrispondenza\" di Giuseppe Tornatore, e poi partecipa all'acclamata pellicola satirica \"Morto Stalin, se ne fa un altro\" di Armando Iannucci. Nel 2018 \u00e8 al fianco di Rowan Atkinson nella commedia spionistica \"Johnny English colpisce ancora\", in cui Kurylenko offre una sorta di parodia del suo precedente ruolo di \"Bond girl\". Nel 2021 presta il volto a Taskmaster nel film del Marvel Cinematic Universe \"Black Widow\", diretto da Cate Shortland.\nVita privata.\nNel 2001 ha acquisito la cittadinanza francese; lei stessa ha dichiarato di sentirsi pi\u00f9 vicina alla mentalit\u00e0 francese rispetto a quella ucraina delle sue origini. Dal 2009 si \u00e8 trasferita a Londra.\nHa sposato il fotografo di moda francese Cedric van Mol nel 2000, ma la coppia ha divorziato quattro anni dopo. Ha poi sposato l'imprenditore statunitense Damian Gabrielle nel 2006, ma anche questa unione si \u00e8 conclusa con il divorzio alla fine del 2007. Kurylenko e il suo ex compagno, l'attore e scrittore inglese Max Benitz, hanno un figlio.\nDoppiatrici italiane.\nNelle versioni in italiano delle opere in cui ha recitato, Olga Kurylenko \u00e8 stata doppiata da:"}
{"id": "1532358", "revid": "339392", "url": "https://it.wikipedia.org/wiki?curid=1532358", "title": "Les nonnes en folie", "text": ""}
{"id": "1532359", "revid": "466539", "url": "https://it.wikipedia.org/wiki?curid=1532359", "title": "Bitty Schram", "text": "Biografia.\nDiventa famosa impersonando Evelyn, una giocatrice di baseball che commette l'errore di piangere davanti all'allenatore Tom Hanks nel film \"Ragazze vincenti\" (1992). Ha poi recitato dal 2002 al 2004 nel ruolo di Sharona Fleming nel pluripremiato telefilm \"Detective Monk\" ottenendo una candidatura al Golden Globe.\nSul palcoscenico ha lavorato con Nathan Lane in \"Laughter on the 23rd Floor\", produzione teatrale di Neil Simon andata in scena a Broadway. Ha preso parte a film assieme a molti attori famosi come Tom Hanks, Michelle Pfeiffer, George Clooney, Diane Keaton e Kathy Bates."}
{"id": "1532369", "revid": "339392", "url": "https://it.wikipedia.org/wiki?curid=1532369", "title": "Rodrigo De La Fuente", "text": ""}
{"id": "1532370", "revid": "599013", "url": "https://it.wikipedia.org/wiki?curid=1532370", "title": "Morten Skoubo", "text": "Carriera.\nClub.\nOriginario di Struer, Skoubo milit\u00f2 in alcune formazioni delle serie minori prima di approdare al Midtjylland nel 2001, anno del suo esordio nella Superliga danese.\nNella sua prima annata nel massimo campionato danese realizz\u00f2 19 gol in 27 incontri, spingendo il Borussia M\u00f6nchengladbach a ingaggiarlo per l'inizio della stagione 2002-2003. Nel gennaio 2004 fu ceduto in prestito al West Bromwich Albion, con cui scese in campo solo in due circostanze. Fu poi prestato al Br\u00f8ndby per 600.000 euro.\nNel Br\u00f8ndby si espresse su livelli simili a quelli conosciuti nel Midtjylland, formando un tandem d'attacco con il nazionale svedese Johan Elmander, con Skoubo come punta centrale e il suo compagno come punta di movimento. I due contribuirono in modo decisivo al raggiungimento del \"double\" titolo nazionale-Coppa di Danimarca da parte del club. In un anno e mezzo di militanza nella squadra danese Skoubo fece registrare 29 gol in 63 partite ufficiali, compresi le 2 realizzazioni in 3 match disputati nella Coppa UEFA 2005-2006.\nNel gennaio 2006 fu acquistato dalla Real Sociedad, che vers\u00f2 2.500.000 euro. Il 19 febbraio 2006 mise a segno il quarto gol pi\u00f9 rapido nella storia della Primera Divisi\u00f3n spagnola, depositando in rete il pallone dopo soli 11 secondi dall'inizio della sfida contro il Valencia, poi vittorioso per 2-1.\nOdense.\nIl 22 giugno 2011 si trasferisce a titolo definitivo all'Odense dove sceglie la maglia numero 11.\nNazionale.\nNella Nazionale danese Under-21 ha esordito nel 2000 continuandoci a giocare sino al 2003, per un totale di 8 apparizioni e 3 centri.\nL'11 giugno fece il suo esordio nella Nazionale maggiore.\nNote.\n3. (DA) \"Morten Skoubo indstiller karrieren\". www.dr.dk. 17 gennaio 2015"}
{"id": "1532371", "revid": "223320", "url": "https://it.wikipedia.org/wiki?curid=1532371", "title": "Rodrigo De la Fuente", "text": ""}
{"id": "1532372", "revid": "339392", "url": "https://it.wikipedia.org/wiki?curid=1532372", "title": "Rodrigo de La Fuente", "text": ""}
{"id": "1532374", "revid": "767487", "url": "https://it.wikipedia.org/wiki?curid=1532374", "title": "Morbid Fascination of Death", "text": "Morbid Fascination of Death \u00e8 il quarto album full-length della band Black metal norvegese Carpathian Forest, pubblicato nel 2001 dalla Avantgarde Music. Ne \u00e8 stata prodotta anche una versione in Lp dalla No Colours Records limitata a 1000 copie."}
{"id": "1532375", "revid": "1528507", "url": "https://it.wikipedia.org/wiki?curid=1532375", "title": "Quota emissioni gas serra", "text": "La quota di emissioni di gas serra \u00e8 il diritto di emettere una tonnellata di CO2 equivalente per un periodo determinato, valido unicamente per rispettare le disposizioni della direttiva 2003/87/CE e cedibile conformemente alla medesima.\nIntrodotto con la direttiva citata in applicazione del protocollo di Kyoto, d\u00e0 origine ad un titolo di scambio di quote di emissione di CO2 (anidride carbonica) e altri gas serra (prendendo come riferimento l'anidride carbonica per il calcolo, da cui il termine \"equivalente\").\nPer ciascun impianto di tutte le societ\u00e0 soggette agli impegni del Protocollo di Kyoto, vengono calcolati e comunicati i limiti di emissione ovvero, la quantit\u00e0 di gas serra che l'impianto \u00e8 autorizzato a immettere nell'atmosfera (calcolati in tonnellate equivalenti di anidride carbonica). Qualora nel periodo in oggetto l'impianto emetta una quantit\u00e0 inferiore alla soglia consentita, la societ\u00e0 potr\u00e0 vendere la quota di emissione gas serra non utilizzata ad un'altra impresa che non riesce a rispettare la soglia consentita, in questo modo pu\u00f2 emettere una quantit\u00e0 di gas serra superiore a quella consentita senza incorrere in sanzioni secondo il sistema di scambio delle quote di emissioni; contemporaneamente, l'azienda che ha rispettato tale soglia ottiene dei ricavi dalle quote vendute.\nIn l'Italia \u00e8 stato fissato l'obiettivo di riduzione del 6% (rispetto ai livelli del 1990) entro il 2012, con una riduzione delle emissioni pari a circa 100 000 tonnellate di CO2 equivalente.\nLe quote emissioni sono state regolamentate dal decreto n.273 del 12 novembre 2004, convertito poi nella legge n\u00b0316 del 30 dicembre 2004."}
{"id": "1532381", "revid": "125358988", "url": "https://it.wikipedia.org/wiki?curid=1532381", "title": "Meno di zero", "text": "Meno di zero \u00e8 il primo romanzo dello scrittore statunitense Bret Easton Ellis, pubblicato nel 1985. Scritto a vent'anni, costituiva originariamente la tesi finale di corso universitario in scrittura creativa. Dal libro \u00e8 stato tratto il film \"Al di l\u00e0 di tutti i limiti\" (titolo originale: \"Less than Zero\"), con Robert Downey Jr. nei panni del protagonista. Il titolo del romanzo \u00e8 preso dal brano musicale omonimo di Elvis Costello, dal suo album \"My Aim Is True\" del 1977 (Stiff Records)\nNel 2010, lo scrittore pubblicher\u00e0 Imperial Bedrooms, sequel di questo romanzo.\nTrama.\nIl romanzo \u00e8 la cronaca delle vacanze di Natale del giovane Clay, durante le quali torna nella natia Los Angeles.\nIl romanzo.\nIl protagonista e i diversi personaggi presenti nel romanzo, tutti simili fra loro, sono di fatto i classici rappresentanti di una classe sociale materialista, affettivamente incapace e pericolosamente propensa alle esperienze estreme, ma anche legati ad un carosello di feticci in stile anni '80, anni che conquistarono e ammaliarono chi li ha vissuti, o semplicemente vuole comprendere un particolare periodo della storia della societ\u00e0 occidentale. La voce narrante \u00e8 quella di Clay, narrando in prima persona frammenti di vita nei giorni in cui \u00e8 tornato in citt\u00e0 per le vacanze di Natale. Protagonisti, sono, oltre a lui, i suoi amici, tutti figli di produttori cinematografici o attori: Rip, Blair, Kim, Cliff, Trent e Alana. Sono ragazzi, che guidano Mercedes, BMW e Porsche, frequentano celebri Polo Lounge e Whiskey, cenano da Spago o da Chasen's, spendono i soldi dei propri genitori acquistando abiti griffati, e, ovviamente praticano tutti i tipi di sballo. Nessuno, per quanto si possa comprendere leggendo il libro, ha un minimo e autentico interesse per la propria vita, tantomeno obiettivi, ambizioni o aspirazioni. La loro filosofia si riduce a poche ma evidenti regole di comportamento: \"Se vuoi qualcosa, prendilo, Se vuoi fare qualcosa, fallo\". (). I genitori di questi ragazzi sono pi\u00f9 o meno persone di successo che vivono a Hollywood, concentrati quasi esclusivamente su loro stessi. Nel romanzo vengono descritti, con denti rifatti, facce e seni al silicone, e considerate anime vuote. Consultano astrologi, ingoiano pillole, sorseggiano vino come acqua e mandano avanti i loro sordidi piccoli e grandi affari, completamente dimentichi del fatto che i loro figli si stanno autodistruggendo, forse perch\u00e9 sono i primi ad averli educati ad una cultura dell'apparire, del disimpegno, della disillusione, del divertimento facile, del \"qui e ora\". Per questo, piuttosto che ribellarsi a loro o criticarli, i figli in questione sembrano imitarli a volte in peggio. Edonismo e narcisismo, le stelle polari degli anni ottanta sono illustrate nelle ore passate a fare shopping, a chiedersi se i capelli sono a posto e gli occhiali storti: tutti devono vestire alla moda e indossare i Ray-Ban Wayfarer, tutti sono biondi, tutti hanno corpi scolpiti dalla palestra... \"Cos'hai fatto?\" chiede Clay a Trent appena lo vede, tornato dal college: \"Solite cose, concerti, andare a fare ginnastica al Nautilus\", sono tutti simili l'uno all'altro, non solo nello stile di vita, ma anche nell'aspetto... e anche per questo una frase che tormenta Clay per tutto il prosieguo del romanzo \u00e8: \"Scomparire Qui\". Tutti, giovani e meno giovani, cercano di evitare di confrontarsi davvero con la propria vita e allora si riempiono di Valium, di Thorazine, di eroina ed altri ansiolitici, le loro droghe preferite, mentre la televisione e i video games diventano soltanto altri mezzi con i quali anestetizzare un dolore muto ma presente, causato dalla generale indifferenza per tutto ci\u00f2 che pervade le loro giornate. Quasi sempre strafatti o troppo ubriachi per ricordarsi dove e con chi hanno passato la notte, sembrano vivere ignari, consciamente o no, del fatto di essere persone che hanno messo da parte la ragione, per cullarsi nell'edonismo sfrenato. Clay vive tutto ci\u00f2, non solo con tristezza e disperazione, ma anche, e soprattutto, con un distacco che lo porta a non fare nulla per impedire che tutto ci\u00f2 accada e che, anzi, lo porta ad affermare che non vuole che nulla gli importi perch\u00e9 ... \"Se tieni a qualcosa sar\u00e0 soltanto peggio. Sar\u00e0 soltanto qualcos'altro di cui preoccuparsi\". Alla fine, per il protagonista, giunge il momento di tornare nella East Coast, nel New Hampshire al college, ma non lo fa con la volont\u00e0 di chi ha visto l'orrore e vuole fuggire ... semplicemente, \u00e8 arrivata l'ora di andarsene. Ellis, nel romanzo, non propone al lettore giudizi morali, descrive solo la realt\u00e0, la sua realt\u00e0, in una maniera cruda, quasi distaccata, lasciando che il lettore sia quasi travolto da tutto come di fronte ai video-clip musicali sparati in continuazione, uno dopo l'altro, da quella Mtv che era nata proprio in quegli anni. Il romanzo si rivela cos\u00ec il ritratto di una \"nuova generazione perduta\", come venne definita dalla scrittrice, traduttrice, Fernanda Pivano, tra i primi ad apprezzare Easton Ellis. Manifesto decadente del decennio che tanti hanno vissuto e tanti sognano di aver assaporato, il libro di Easton Ellis diventa attuale, non soltanto per lo stile secco, vivido, della narrazione, ma anche per il tema della giovent\u00f9 disillusa e abbandonata alla vita da genitori spesso pi\u00f9 infantili dei figli.\nIl paragrafo finale del romanzo.\nIl paragrafo finale del romanzo, cos\u00ec esordisce: \"C'era una canzone che avevo sentito quando ero a Los Angeles, una canzone di un gruppo del posto. La canzone si intitolava \"Los Angeles\" e le parole e le immagini erano cos\u00ec crude e amare che il testo mi sarebbe ritornato in mente per giorni. Le immagini, lo scoprii soltanto dopo, erano personali e nessuno che conoscessi le condivideva con me. Le immagini che avevo io erano di gente impazzita per via della vita della citt\u00e0. Immagini di genitori cos\u00ec affamati e insoddisfatti da divorare i loro stessi figli. Immagini di persone, ragazzi della mia stessa et\u00e0, che alzavano lo sguardo dall'asfalto restando accecati dal sole. Queste immagini restarono con me anche dopo che lasciai la citt\u00e0. Immagini cos\u00ec violente e malvagie che sembrarono essere il mio unico punto di riferimento anche molto tempo dopo. Dopo che me ne fui andato.\""}
{"id": "1532383", "revid": "118031", "url": "https://it.wikipedia.org/wiki?curid=1532383", "title": "Mago di campagna", "text": ""}
{"id": "1532385", "revid": "13102", "url": "https://it.wikipedia.org/wiki?curid=1532385", "title": "Gens Caesia", "text": "La Gens Caesia fu una famiglia di origini plebee che compare come tale alla fine del periodo repubblicano. \nI suoi membri pi\u00f9 famosi sono Marco Caesio, pretore nel 75 a.C. in Sicilia; Lucio Caesio amico di Marco Tullio Cicerone e Tito Caesio discepolo di Servio Sulpicio e anch'egli amico de Cicerone.\nAlla \"gens Caesia\" sono da ricondurre i toponimi quali Cesio, Cesana, Cesiomaggiore, Cesano ed i nomi Cesira e Cesio. "}
{"id": "1532391", "revid": "1647103", "url": "https://it.wikipedia.org/wiki?curid=1532391", "title": "Matteo Cremolini", "text": "Biografia.\nDiplomato con il massimo dei voti e la lode al Conservatorio \"G. Puccini\" della Spezia, \u00e8 stato membro del Trio Ricercare (con Marco Piccinini, Davide D'Ambrosio) con il quale ha contribuito allo sviluppo delle formazioni poli-chitarristiche e al loro repertorio.\nHa eseguito in prima esecuzione opere di Angelo Gilardino, Angelo Bellisario, Tomas Marco, Marco Betta e Mauro Castellano, Luis Bacalov, Maurizio Fabrizio.\nMusica applicata e musica da camera.\nNegli anni '90 ha preso parte a diverse tournee con il Trio Ricercare suonando per i principali teatri Europei.\nNel triennio 2005-2008 ha collaborato in qualit\u00e0 di compositore ed esecutore al ciclo teatrale \"Storie Parallele\" con Catherine Spaak.\nNel 2008 \u00e8 autore e interprete delle musiche di \"I Have a dream\" di Gabriele Guidi con Maria Laura Baccarini, regia Massimo Natale ed ha composto le musiche per \"Vivien Leigh - L'ultima conferenza stampa\" di Marcy Lafferty con Catherine Spaak regia Catherine Spaak.\nNel 2009 ha scritto e interpretato le musiche per lo spettacolo \"Ascolta il canto del vento\" di Ennio Speranza/Gabriele Guidi con Maria Laura Baccarini e Gabriele Sabatini, regia Massimo Natale. Nello stesso anno ha interpretato le musiche di Luis Bacalov e Maurizio Fabrizio per \"Il Piccolo Principe\" di A. De Saint Exupery (prima esecuzione assoluta)\nNel 2010 scrive le musiche per lo spettacolo \"Chi ha paura muore ogni giorno (I miei anni con Falcone e Borsellino)\" di e con Giuseppe Ayala.\nNel 2012 scrive le musiche per \"Nel nome di chi\" con A.Liskova su un testo di Ennio Speranza per la regia di Gabriele Guidi.\n\u00c8 autore di colonne sonore con particolare attenzione a film documentari, naturalistici, storici e sociali, che sono programmati nei circuiti televisivi nazionali ed Europei.\nScrive ed ha scritto musiche per alcuni dei migliori registi di film documentari italiani quali: Valter Torri (DocumentAria), Eugenio Manghi, Annalisa Losacco, Daniele Cini, Massimo Campora, Eloise Barbieri, Paolo Sodi, Fabio Toncelli\nCollabora con le societ\u00e0 di produzione DocumentAria, SD Cinematografica, White Fox, Terra Incognita, Il Piviere, Mind&amp;Art."}
{"id": "1532399", "revid": "13323179", "url": "https://it.wikipedia.org/wiki?curid=1532399", "title": "Pietro Ispano", "text": ""}
{"id": "1532414", "revid": "290948", "url": "https://it.wikipedia.org/wiki?curid=1532414", "title": "Brocciatrice", "text": "La brocciatrice, o spinatrice, \u00e8 una macchina utensile che lavora per asportazione di truciolo, realizzando la lavorazione tramite un utensile detto \"broccia\" o \"spina\", costituito da una serie di taglienti che rimuovono progressivamente il materiale dalla superficie del pezzo.\nTipologie.\nLe brocciatrici possono essere:\nIn una sola passata (o in alcuni casi pi\u00f9 passate quando sono richieste maggiori precisioni o vi sia presente molto sovrametallo) con il pezzo mantenuto fermo e con il passaggio dell'utensile attraverso un foro iniziale solitamente circolare, se ne profila la superficie secondo la forma da ottenere.\nL'avanzamento avviene per incremento radiale dei denti.\nInoltre possono essere a struttura orizzontale o verticale."}
{"id": "1532427", "revid": "125576", "url": "https://it.wikipedia.org/wiki?curid=1532427", "title": "Operazioni di assestamento", "text": ""}
{"id": "1532435", "revid": "123691548", "url": "https://it.wikipedia.org/wiki?curid=1532435", "title": "Shawn Ashmore", "text": "Biografia.\nFiglio di Linda, una casalinga, e Rick Ashmore, direttore di un centro manifatturiero, Shawn ha frequentato la Turner Fenton Secondary School. Anche il suo fratello gemello, Aaron, \u00e8 un attore: i due hanno recitato nel ruolo di gemelli in diversi film.\nCarriera.\nIl ruolo pi\u00f9 famoso di Ashmore \u00e8 quello di Bobby Drake/Uomo Ghiaccio in \"X-Men\" e nei suoi sequel, \"X-Men 2\", \"X-Men - Conflitto finale\" e \"X-Men - Giorni di un futuro passato\".\nAshmore inoltre ha interpretato il Cadetto Maggiore Brad Rigby in \"Cadet Kelly - Una ribelle in uniforme\", un film di Disney Channel, ed \u00e8 comparso come guest star nei panni di Eric Summers in due episodi di \"Smallville\", la stessa serie in cui suo fratello Aaron interpreta il ruolo di Jimmy Olsen. Ashmore ha anche recitato in \"Animorphs\" come Jake Berenson e in \"In a Heartbeat\" nel ruolo di Tyler Connell.\nNel dicembre 2004, Ashmore \u00e8 stato preso per il ruolo principale nella miniserie \"La leggenda di Earthsea\" (\"Earthsea\"), basata sul romanzo di Ursula K. Le Guin, nella quale Shawn interpreta Ged, un giovane apprendista mago. Nel 2005 Ashmore ha recitato in un film tv di CTV che narra la storica corsa attraverso il Canada di Terry Fox. Insieme al fratello gemello, Aaron, partecipa ad un episodio della serie fantascientifica Fringe impersonando appunto due gemelli. Attualmente interpreta l'agente Mike Weston nella serie tv The Following.\n\u00c8 anche il protagonista del videogioco di Remedy Studios, Quantum Break\nVita privata.\nAshmore ha frequentato l'attrice americana Michelle Trachtenberg. La loro relazione \u00e8 durata dal 2004 al dicembre 2006. Il 27 luglio 2012 ha sposato Dana Renee Wasdin, incontrata sul set di \"Frozen\".\nDoppiatori italiani.\nNelle versioni in italiano delle opere in cui ha recitato, Shawn Ashmore \u00e8 stato doppiato da:"}
{"id": "1532436", "revid": "122226457", "url": "https://it.wikipedia.org/wiki?curid=1532436", "title": "Porta Rosa", "text": "Porta Rosa \u00e8 una costruzione del IV secolo a.C., ritrovata nell'area archeologica greca di Elea), che costituisce il pi\u00f9 antico esempio di arco a tutto sesto in Italia.\nStoria.\nPi\u00f9 che una porta, Porta Rosa era un viadotto che collegava le due sommit\u00e0 naturali dell'acropoli di Elea: \u00e8 assente, ad esempio, ogni traccia di cardini. La sua vera natura di viadotto fu scoperta solo a scavi ultimati, quando il nome era gi\u00e0 stato attribuito. L'arco, in undici conci di pietra arenaria, oltre a quella di viadotto, svolgeva la funzione di contenimento delle pareti della gola che collegava. Attorno al III secolo a.C. l'arco fu ostruito e l'intera struttura interrata, per opera presumibilmente di una frana o perch\u00e9 l'apertura costituiva un punto debole nella difesa della citt\u00e0. L'interramento ne ha probabilmente permesso la perfetta conservazione. Porta Rosa fu riportata alla luce l'8 marzo 1964 dall'archeologo Mario Napoli, il quale la battezz\u00f2 \"Rosa\" in omaggio al nome della propria moglie, sorella dell'archeologo Alfonso De Franciscis.\nL'area fu chiusa nel 2009 per la caduta di un masso; \u00e8 stata riaperta nell'agosto 2011 dopo la messa in sicurezza del costone che la sovrasta.\nLe misure con cui fu realizzata sono quelle osco-italiche, in uso in tutto il territorio italico, Etruria compresa, fino alla Lucania. Le misure italiche furono usate dall'antichit\u00e0 fino al IV sec. a.C. Poi dal IV fino al II a.C., in ossequio alla classicit\u00e0, furono adottate le misure della Grecia classica. Dal II a.C. infine fu usata la nuova misura romana, non inventata ex novo (perch\u00e9 gli italici degli Appennini seguitarono a usare sempre la loro misura anche tra i IV e il II sec. a.C.), ma \"creata\" facendo tre medie matematiche: 1) tra la misura italica e quella greca antica; 2) tra la misura italica e quella greca classica; 3) infine facendo la media tra (1) e (2). L'approssimazione \u00e8 di 0,0014 sicilicus, quindi quasi zero.\nMorfologia.\nEssa \u00e8 coperta da una volta di circa 2,70 metri di larghezza, e nel muro sovrastante si nota un secondo arco di scarico. La realizzazione delle mura di Velia \u00e8 da collocare, nelle sue ultime fasi, a met\u00e0 del IV secolo a.C. La Porta Rosa pu\u00f2 dunque essere considerata tra i primi esempi a noi noti di realizzazioni architettoniche a volta nell'area mediterranea, se non fosse per la visibile differenza nel trattamento della pietra tra la porzione inferiore delle mura e la volta stessa (incluso l'arco di scarico). Ci\u00f2 pu\u00f2 avere differenti spiegazioni per cui non \u00e8 da escludere che mura e volta siano coeve. Da Luigi Formicone architetto e ispettore onorario per i Beni culturali: \"le misure dell'arco e dei conci relativi corrispondono a quelle in uso degli italici prima del IV sec. a.C.; sono differenti a quelle greche antiche, macedoniche o classiche, e a quelle romane dopo il II sec a.C.\"\nRapporto con la descrizione nel proemio parmenideo.\nLa scoperta del sistema viario che collegava il quartiere meridionale con quello settentrionale, di cui fanno parte la \"Porta Rosa\" e la cosiddetta \"Porta arcaica\", con il conseguente disvelamento della topografia del sito, hanno stimolato lo studioso di filosofia antica Antonio Capizzi, a una rilettura affascinante, ma non universalmente accettata, del proemio Parmenideo al poema in versi \"Peri Physeos\" (\"Sulla Natura\").\nCollegamenti esterni.\nParco archeologico di Elea-Velia - Soprintendenza per i Beni Archeologici di Salerno, Avellino, Benevento e Caserta"}
{"id": "1532437", "revid": "729019", "url": "https://it.wikipedia.org/wiki?curid=1532437", "title": "Isterectomia", "text": "Listerectomia \u00e8 una tecnica chirurgica che comporta l'asportazione dell'utero. Pu\u00f2 anche comportare la rimozione della cervice, delle ovaie, delle tube di Falloppio e di altre strutture circostanti. Generalmente eseguita da un chirurgo ginecologo, l'isterectomia pu\u00f2 prevedere la rimozione dell'intero utero (quindi di corpo, fondo, collo dell'utero; si parla in questo caso di isterectomia totale) oppure essere parziale (rimozione del corpo uterino lasciando intatta la cervice; si parla allora di isterectomia sopracervicale o isterectomia subtotale. In molti casi nel corso dell'intervento vengono asportate anche le ovaie e si parla allora di isterectomia con annessiectomia (generalmente vengono asportate le ovaie di entrambi i lati, perci\u00f2 si esegue un'annessiectomia bilaterale). L'isterectomia \u00e8 la procedura chirurgica ginecologica di esecuzione pi\u00f9 comune. Nel 2003, oltre 600.000 isterectomie sono state eseguite solo negli Stati Uniti, di cui oltre il 90% sono state eseguite per condizioni benigne. In Italia nel 2010 sono state eseguite circa 70.000 isterectomie: la gran parte per miomi o metrorragia, solo un 18% per cancro dell'utero; in base a questi dati in Italia ogni anno sarebbero eseguite 50.000 isterectomie \"inutili\". Questi elevatissimi tassi di intervento hanno portato a diverse controversie e molti medici ritengono che le isterectomie vengano largamente eseguite per ragioni ingiustificate e non necessarie. L'isterectomia \u00e8 spesso praticata in modo improprio per trattare anche condizioni benigne (ad esempio, come gi\u00e0 citato, per le mestruazioni abbondanti), sebbene ci siano spesso alternative.\nLa rimozione dell'utero rende la paziente incapace di generare figli (similmente la rimozione delle ovaie e delle tube di Falloppio) e comporta rischi chirurgici oltre che effetti a lungo termine; per questo motivo l'intervento dovrebbe essere normalmente raccomandato solo quando altre opzioni di trattamento non sono disponibili o hanno fallito. Un approccio personalizzato ai problemi della paziente, l'utilizzo di dispositivi intrauterini a rilascio di levonorgestrel, il ricorso a innovative tecniche chirurgiche (che risultano anche pi\u00f9 conservative) come la chirurgia isteroscopica o la miomectomia ad ansa fredda, tutte queste opzioni fanno prevedere che la frequenza delle isterectomie per indicazioni diverse dal cancro all'utero diminuir\u00e0 nel tempo.\nL'ovariectomia (la rimozione delle ovaie) viene frequentemente eseguita insieme all'isterectomia per ridurre il rischio di cancro ovarico. Tuttavia, studi recenti hanno dimostrato che l'ooforectomia profilattica (senza che vi sia un'indicazione medica urgente) riduce sostanzialmente il tasso di sopravvivenza a lungo termine della paziente e pu\u00f2 associarsi ad altri gravi effetti avversi. \nQuesto effetti negativi della procedura chirurgica non sono limitati alle donne in pre-menopausa. Anche le donne che sono gi\u00e0 entrate in menopausa hanno evidenziato una riduzione a lungo termine della sopravvivenza, dopo essere state sottoposte a ovariectomia.\nUsi medici.\nL'isterectomia \u00e8 una procedura chirurgica importante che presenta rischi e benefici e influisce sull'equilibrio ormonale della donna e sulla salute generale per il resto della sua vita. Per questo motivo, l'isterectomia \u00e8 normalmente raccomandata come ultima risorsa per porre rimedio a certe condizioni intrattabili del sistema riproduttivo. Tali condizioni includono, ma non sono limitate a:\nLe donne possono anche esprimere il desiderio di sottoporsi a una isterectomia elettiva per ragioni diverse dalla risoluzione di condizioni o malattie del sistema riproduttivo. Alcune delle condizioni in base alle quali una donna pu\u00f2 richiedere un'isterectomia per motivi diversi da una malattia in atto includono una profilassi contro alcuni tipi di cancro del sistema riproduttivo, specialmente se vi \u00e8 una forte storia familiare di tumori del sistema riproduttivo (in particolare il tumore alla mammella in combinazione con la mutazione BRCA1 o BRCA2). \nAlcuni donne con gravi disabilit\u00e0 dello sviluppo possono essere sottoposte a isterectomia, tuttavia questa indicazione appare molto controversa.\nNeoplasie ginecologiche.\nMolti tipi di tumori del sistema riproduttivo sono trattati chirurgicamente. Questi tumori includono il cancro dell'utero, del collo dell'utero, il cancro delle ovaie, i tumori dell'endometrio, cos\u00ec come i fibromi uterini che non rispondono a opzioni di trattamento pi\u00f9 conservative.\nMetodologia.\nCome gi\u00e0 ricordato l'isterectomia \u00e8 la procedura chirurgica pi\u00f9 frequentemente eseguita sull'apparato genitale femminile e, nel 90% circa dei casi, viene effettuata per patologie di tipo benigno (ad esempio fibromi, prolassi, endometriosi).\nLa scelta della tecnica chirurgica dipende dalle indicazioni per l'isterectomia, da eventuali procedure aggiuntive che si rendono necessarie, dalla dimensione, forma e mobilit\u00e0 dell'utero, dalle apparecchiature disponibili in quel preciso ospedale e naturalmente dall'esperienza del chirurgo. In questi anni sta prendendo piede la tecnica \"robotica\" riservata perlopi\u00f9 alle procedure pi\u00f9 complesse (oncologiche), dove il chirurgo \"guida\" da una postazione remota a pochi metri dalla paziente il robot (sistema Da Vinci) che esegue materialmente la procedura. Tutto ci\u00f2 ha portato a risultati operatori decisamente migliori, tuttavia con un importante aumento dei costi.\nOggi sono disponibili varie tecniche chirurgiche per la rimozione completa o parziale di un utero:\nQuesti metodi vengono meglio descritti di seguito.\nIsterectomia addominale.\nLa maggior parte delle isterectomie viene ancora oggi effettuata tramite laparotomia (cio\u00e8 un'incisione addominale, da non confondere con la laparoscopia). Un'incisione trasversale viene effettuata attraverso la parete addominale, di solito subito sopra l'osso pubico, il pi\u00f9 vicino possibile alla linea dei peli pubici, similmente a quanto avviene per l'esecuzione di un taglio cesareo. Questa tecnica consente al chirurgo il massimo accesso possibile alle strutture riproduttive e viene normalmente effettuata quando si rende necessaria la rimozione dell'intero complesso riproduttivo. Il tempo di convalescenza e pieno recupero dopo un'isterectomia \"a cielo aperto\" \u00e8 di 4-6 settimane e talvolta pi\u00f9 lungo: ci\u00f2 \u00e8 sostanzialmente dovuto alla necessit\u00e0 di procedere con il taglio la parete addominale. Storicamente, il problema pi\u00f9 grande che doveva essere affrontato eseguendo questa tecnica, era rappresentato dalle infezioni, ma i tassi di infezione sono attualmente ben controllati e non rappresentano una preoccupazione importante nella moderna pratica medica. Un'isterectomia aperta fornisce il modo pi\u00f9 efficace per esplorare la cavit\u00e0 addominale ed eseguire interventi chirurgici complicati. Prima del perfezionamento delle tecniche vaginali e laparoscopiche, l'isterectomia addominale rappresentava anche l'unica possibilit\u00e0 di eseguire l'isterectomia subtotale, mentre attualmente la via vaginale \u00e8 la tecnica preferibile nella maggior parte delle circostanze.\nIsterectomia vaginale.\nL'isterectomia vaginale viene eseguita interamente attraverso il canale vaginale e presenta chiari vantaggi rispetto alla chirurgia addominale: un minor numero di complicanze, tempo di ricovero ospedaliero pi\u00f9 breve, ma anche un tempo di guarigione e convalescenza pi\u00f9 brevi. L'isterectomia addominale, il metodo pi\u00f9 comune, viene utilizzata in casi come dopo il parto cesareo, quando l'indicazione all'intervento \u00e8 un cancro, oppure quando si prevedono complicazioni o \u00e8 richiesta un'esplorazione chirurgica.\nIsterectomia vaginale laparoscopicamente assistita.\nCon lo sviluppo delle tecniche laparoscopiche negli anni '70 e '80, l'isterectomia vaginale laparoscopicamente assistita (LAVH) ha acquisito grande popolarit\u00e0 tra i ginecologi perch\u00e9 rispetto alla procedura addominale \u00e8 meno invasiva e il recupero post-operatorio \u00e8 molto pi\u00f9 veloce. Permette anche una migliore esplorazione, risultando un intervento solo leggermente pi\u00f9 complicato rispetto alla procedura vaginale. La tecnica LAVH inizia con una normale laparoscopia ed \u00e8 completata in modo tale che la rimozione definitiva dell'utero (con o senza rimozione delle ovaie) avviene attraverso il canale vaginale. Nel corso d'esecuzione di LAVH generalmente si esegue un'isterectomia totale, la cervice cio\u00e8 viene ad essere rimossa con l'utero. L'operatore procede quindi al raccordo (sutura) della parte superiore della vagina al tessuto che in precedenza era adiacente all'utero, ovvero ad una tecnica definita con il termine di cuffia vaginale.\nIsterectomia sopracervicale laparoscopica.\nL'isterectomia sopracervicale laparoscopica\" (LASH - acronimo inglese di Laparoscopic Supracervical Hysterectomy) \u00e8 stata successivamente sviluppata per rimuovere l'utero senza rimuovere la cervice usando un morcellatore (un particolare strumento chirurgico che taglia (tritura) l'utero in piccoli pezzi che possono essere rimossi dalla cavit\u00e0 addominale attraverso le porte laparoscopiche.\nIsterectomia laparoscopica totale.\nL'isterectomia totale laparoscopica (TLH) \u00e8 stata sviluppata nei primi anni '90 da Prabhat K. Ahluwalia nell'Upstate di New York. La TLH viene eseguita esclusivamente attraverso l'utilizzo di laparoscopi introdotti nell'addome, iniziando dalla parte superiore dell'utero, tipicamente con un manipolatore uterino. L'intero utero \u00e8 disconnesso dai suoi punti di ancoraggio usando strumenti lunghi e sottili attraverso le \"porte laparoscopiche\". Quindi tutto il tessuto da rimuovere viene fatto passare attraverso le piccole incisioni addominali.\nConfronto delle tecniche.\nL'approccio chirurgico per l'esecuzione di un'isterectomia \u00e8 influenzato da diversi aspetti: le caratteristiche della paziente, le indicazioni (la ragione) per le quali la donna necessita di un'isterectomia, le dimensioni dell'utero, la posizione (discesa) dell'utero in addome, l'eventuale presenza di tessuti malati (che possono dover essere asportati) e che circondano l'utero, pregressi interventi chirurgici gi\u00e0 effettuati in regione pelvica, obesit\u00e0, pregresse gravidanze e loro evoluzione, possibilit\u00e0 di endometriosi, le necessit\u00e0 o meno di un'ovariectomia, eventuali preferenze della paziente.\nL'isterectomia vaginale \u00e8 raccomandata rispetto ad altre tecniche, ove possibile, per le donne affette da malattie benigne. L'isterectomia vaginale \u00e8 risultata superiore alla LAVH. D'altro canto alcuni tipi di chirurgia laparoscopica causano meno complicanze a breve e lungo termine, un effetto pi\u00f9 favorevole sull'esperienza sessuale post-intervento, con tempi di recupero pi\u00f9 brevi e costi minori.\nLa chirurgia laparoscopica offre alcuni vantaggi quando la chirurgia vaginale non \u00e8 un'opzione praticabile; sfortunatamente la tecnica ha anche l'importante svantaggio si richiedere un tempo di intervento chirurgico significativamente pi\u00f9 lungo.\nIn uno studio del 2004 condotto in Gran Bretagna nel quale si confrontavano le tecniche addominale (laparotomica) e laparoscopica, \u00e8 stato scoperto che la chirurgia laparoscopica causa tempi di intervento pi\u00f9 lunghi e un pi\u00f9 alto tasso di complicanze maggiori, offrendo al tempo stesso una guarigione molto pi\u00f9 rapida.\nIn un altro studio condotto nel 2014, la laparoscopia risultava essere \"un'alternativa sicura alla laparotomia\": lo studio era inerente donne sottoposte a isterectomia totale per carcinoma dell'endometrio. I ricercatori concludevano che la procedura \"offre risultati perioperatori nettamente migliorati con un tasso di reintervento inferiore e un minor numero di complicanze postoperatorie quando lo standard di cura passa dalla chirurgia a cielo aperto alla laparoscopia, in un ospedale universitario\".\nLa tecnica addominale \u00e8 molto spesso applicata in circostanze difficili o quando si prevedono complicazioni. Se si considerano queste premesse, il tasso di complicanze e il tempo richiesto per la chirurgia sono molto favorevoli se paragonati ad altre tecniche, tuttavia il tempo richiesto per la guarigione \u00e8 molto pi\u00f9 lungo.\nL'isterectomia eseguita tramite laparotomia addominale \u00e8 correlata con un'incidenza molto pi\u00f9 elevata di aderenze intestinali rispetto ad altre tecniche.\nIl tempo richiesto per il completamento della chirurgia nel gi\u00e0 citato studio eVALuate del 2004 \u00e8 riportato come segue:\nLa pratica della morcellazione \u00e8 stata ampiamente utilizzata soprattutto nelle tecniche laparoscopiche e talvolta per la tecnica vaginale, ma dati attuali sembrano associarla ad un considerevole rischio di diffusione di tumori benigni o maligni. Nell'aprile 2014, la Food and Drug Administration (FDA) ha emesso una nota (\"Alert\") che richiamava i medici sui rischi connessi con il ricorso a tale pratica.\nLa chirurgia robotica assistita \u00e8 attualmente utilizzata in diversi paesi per eseguire l'isterectomia. Sono necessarie ulteriori ricerche per determinare i benefici e i rischi ad essa connessi, rispetto alla chirurgia laparoscopica convenzionale.\nUna revisione Cochrane del 2014 ha rilevato che la chirurgia robotica assistita pu\u00f2 avere un tasso di complicanze simile rispetto alla chirurgia laparoscopica convenzionale. Inoltre, vi sono evidenze che suggeriscono che, sebbene questa tecnica chirurgica richieda pi\u00f9 tempo, la chirurgia robotica assistita pu\u00f2 comportare ricoveri ospedalieri pi\u00f9 brevi. Sono necessarie ulteriori ricerche per determinare se effettivamente le isterectomie robotiche assistite siano davvero di beneficio alle pazienti affette da cancro.\nPer quanto attiene la chirurgia assistita robotica, non \u00e8 stato possibile confermare i vantaggi marginali ad essa precedentemente attribuiti. Solo le differenze nella durata della degenza ospedaliera e nei costi rimangono statisticamente significative.\nLa chirurgia ginecologica robotica si \u00e8 molto diffusa negli ultimi anni, grazie a operazioni di marketing da parte di diverse cliniche ed ospedali, tuttavia gran parte delle informazioni veicolate non si basa su dati scientifici di alta qualit\u00e0.\nRischi ed effetti avversi.\nLa mortalit\u00e0 a breve termine (entro 40 giorni dall'intervento) si aggira intorno a 0,38 casi su 1000 se l'intervento \u00e8 eseguito per cause benigne. I rischi di complicanze \u00e8 correlato alla presenza di fibromi, all'et\u00e0 pi\u00f9 giovane (la pelvi \u00e8 pi\u00f9 vascolarizzata con conseguente maggior rischio di sanguinamento, inoltre l'utero \u00e8 pi\u00f9 ampio), sanguinamento uterino disfunzionale e parit\u00e0 di gravidanze.\nIl tasso di mortalit\u00e0 \u00e8 parecchie volte superiore se l'intervento \u00e8 eseguito in pazienti in gravidanza, con tumore o altre complicanze.\nLe donne di et\u00e0 inferiore ai 45 anni hanno una mortalit\u00e0 a lungo termine significativamente aumentata, che si ritiene sia causata dagli effetti collaterali ormonali dell'isterectomia e della ooforectomia profilattica.\nCirca il 35% delle donne dopo l'isterectomia subisce un altro intervento chirurgico correlato entro un periodo di 2 anni.\nLa lesione ureterale non \u00e8 rara e si verifica in circa 0,2 casi per 1.000 casi di isterectomia vaginale e 1,3 soggetti per 1.000 casi di isterectomia addominale. La lesione si verifica di solito nell'uretere distale vicino al legamento infundibulopelvico o nelpunto in cui l'uretere attraversa al di sotto l'arteria uterina, spesso a causa del clampaggio alla cieca e per il posizionamento di una legatura per controllare l'emorragia.\nOoforectomia involontaria e insufficienza ovarica prematura.\nLa rimozione di una o di entrambe le ovaie viene eseguita in un numero sostanziale di donne sottoposte a isterectomia, che inizialmente erano destinate a non comportare un\u2019ovariectomia. L'et\u00e0 media della menopausa nelle donne sottoposte a isterectomia con conservazione ovarica, \u00e8 anticipata di circa 3,7 anni prima di quanto avvenga nella media delle altre donne. Si ritiene che ci\u00f2 possa essere dovuto all'interruzione dell'afflusso di sangue alle ovaie dopo un'isterectomia o alla mancata risposta endocrina dell'utero. La funzione delle ovaie rimanenti \u00e8 significativamente influenzata in circa il 40% delle donne: alcune di esse richiedono addirittura un trattamento ormonale sostitutivo. Sorprendentemente, un effetto simile (o solo leggermente pi\u00f9 debole) \u00e8 stato osservato per l'ablazione endometriale che \u00e8 spesso considerata un'alternativa all'isterectomia.\nUn numero considerevole di donne sviluppa cisti ovariche benigne dopo un'isterectomia.\nEffetti sulla vita sessuale e sul dolore pelvico.\nDopo l'esecuzione di un\u2019isterectomia per indicazioni benigne, la maggior parte delle donne riporta un miglioramento della vita sessuale e del dolore pelvico. Una quota minore di donne segnala un peggioramento della vita sessuale e altri problemi. Il quadro \u00e8 significativamente diversa per l'isterectomia eseguita per motivi maligni. La procedura \u00e8 spesso pi\u00f9 radicale con notevoli effetti collaterali. Una percentuale di pazienti sottoposti a isterectomia per dolore pelvico cronico continua a soffrire di dolore pelvico dopo un'isterectomia e sviluppa dispareunia (rapporti sessuali dolorosi).\nMenopausa precoce e suoi effetti.\nI livelli di estrogeni diminuiscono drasticamente quando le ovaie vengono rimosse: ci\u00f2 elimina gli effetti protettivi degli estrogeni sui sistemi cardiovascolare e scheletrico. Questa condizione viene spesso definita \"menopausa chirurgica\", sebbene sia sostanzialmente diversa da uno stato naturale di menopausa. Nella menopausa chirurgica vi \u00e8 un improvviso shock ormonale all'organismo che causa una rapida comparsa di sintomi come vampate di calore, mentre la menopausa fisiologica consiste in una diminuzione graduale dei livelli ormonali in un periodo di anni: l\u2019utero \u00e8 intatto e le ovaie sono in grado di produrre ormoni anche dopo la cessazione dei cicli mestruali.\nUno studio ha mostrato che il rischio di una successiva malattia cardiovascolare \u00e8 sostanzialmente aumentato per le donne che sono state sottoposte a isterectomia all'et\u00e0 di 50 anni o pi\u00f9. Nessuna associazione \u00e8 stata invece trovata per il gruppo di donne sottoposte alla procedura dopo i 50 anni. Il rischio \u00e8 pi\u00f9 alto in caso di isterectomia + ovariectomia, ma \u00e8 comunque documentabile anche per quelle donne nelle quali vengono conservate le ovaie.\nDiversi altri studi hanno scoperto che l'isterectomia si associa all\u2019osteoporosi (una riduzione della densit\u00e0 ossea) e ad aumento del rischio di fratture ossee. Questo \u00e8 un effetto che \u00e8 stato attribuito all'azione modulatoria degli estrogeni sul metabolismo del calcio; inoltre il calo dei livelli sierici di estrogeni dopo la menopausa pu\u00f2 causare un'eccessiva perdita di calcio che facilita la rarefazione ossea.\nLe isterectomie sono state anche associate a tassi pi\u00f9 elevati di malattie cardiache e a fragilit\u00e0 ossea. Le donne che hanno subito un'isterectomia associata alla rimozione di entrambe le ovaie, hanno in genere livelli di testosterone ridotti rispetto a quelle pazienti non sottoposte a ovariectomia. Livelli ridotti di testosterone nelle donne sono predittivi di una futura perdita di altezza, la quale pu\u00f2 verificarsi a causa di ridotta densit\u00e0 ossea e tendenza a schiacciamento dei corpi vertebrali. Al contrario livelli di testosterone pi\u00f9 elevati nelle donne sono associati a un maggior senso di desiderio sessuale.\nL'esecuzione di un'ovariectomia prima dei 45 anni \u00e8 associata a una mortalit\u00e0 aumentata di 5 volte per disturbi neurologici e mentali.\nIncontinenza urinaria e prolasso vaginale.\nL'incontinenza urinaria e il prolasso vaginale sono effetti avversi ben noti che si sviluppano in un\u2019alta percentuale di pazienti, molto tempo dopo l'intervento. Tipicamente, queste complicanze si sviluppano a distanza di 10-20 anni dall\u2019intervento. Per questa ragione l\u2019incidenza esatta non \u00e8 nota e i fattori di rischio sono anch\u2019essi poco conosciuti.\nSimilmente non \u00e8 noto se la scelta della tecnica chirurgica possa avere un qualche effetto. \u00c8 stato valutato che il rischio di incontinenza urinaria \u00e8 approssimativamente raddoppiato entro 20 anni dopo l'isterectomia. Uno studio a lungo termine ha rilevato un rischio aumentato di 2,4 volte di dover eseguire l'intervento chirurgico per correggere un\u2019incontinenza urinaria da stress dopo isterectomia.\nIl rischio di prolasso vaginale dipende da fattori quali il numero di parti per via vaginale, la difficolt\u00e0 di tali parti e il tipo di travaglio. L'incidenza complessiva \u00e8 approssimativamente raddoppiata dopo l'esecuzione di un\u2019isterectomia.\nAderenze postoperatorie e ostruzione intestinale.\nLa formazione di aderenze postoperatorie \u00e8 un rischio concreto dopo l'esecuzione di un\u2019isterectomia: ci\u00f2 avviene sia a causa della marcata estensione della dissezione sia per il fatto che la ferita chirurgica da isterectomia si trova nella parte pi\u00f9 declive della pelvi, molto soggetta alle spinte gravitazionali della matassa intestinale, e quindi nella quale pu\u00f2 facilmente cadere un'ansa dell'intestino.\nIn una review del 2010, l'incidenza dell'ostruzione del piccolo intestino dovuta ad aderenze intestinali \u00e8 risultata del 15,6% nelle isterectomie addominali totali non laparoscopiche, rispetto allo 0,0% in caso di isterecomie laparoscopiche.\nInfezione della ferita.\nL'infezione della ferita si verifica in circa il 3% dei casi di isterectomia addominale.\nIl rischio \u00e8 aumentato da diversi fattori: obesit\u00e0, diabete mellito, alterato stato immunitario, uso di corticosteroidi sistemici, fumo, ematoma della ferita e infezioni preesistenti (ad esempio corioamnionite e malattia infiammatoria pelvica).\nQueste infezioni della ferita chirurgica tendono ad evolvere principalmente verso la formazione di un ascesso dell'incisione o una cellulite della ferita.\nTipicamente, entrambe si associano a eritema, ma solo l\u2019ascesso dell'incisione determina un drenaggio purulento.\nSe dopo un'isterectomia si sviluppa un ascesso della ferita chirurgica, il trattamento raccomandato consiste nell\u2019esecuzione di una nuova piccola incisione e nel drenaggio, quindi nella copertura con un sottile strato di garza seguita da medicazione sterile.\nLa medicazione deve essere cambiata e la ferita viene irrigata con normale soluzione fisiologica allo 0,9% almeno due volte al giorno. Inoltre, si raccomanda di somministrare un antibiotico attivo contro gli stafilococchi e gli streptococchi: \u00e8 preferibile ricorrere all\u2019utilizzo di vancomicina quando esiste il rischio concreto di MRSA.\nLa ferita non necessit\u00e0 di ulteriore accostamento con punti di sutura e pu\u00f2 essere lasciata chiudere per intenzione secondaria. In alternativa, se l'infezione \u00e8 poco produttiva e un tessuto di granulazione sano \u00e8 evidente alla base della ferita, i bordi dell'incisione possono essere riaccostati, ad esempio utilizzando punti a farfalla, punti metallici o punti di sutura.\nDopo un adeguato periodo di convalescenza la paziente pu\u00f2 tornare ad avere normali rapporti sessuali.\nLa chirurgia ricostruttiva rimane un'opzione per le donne che hanno sperimentato patologie sia benigne sia maligne.\nAltri problemi rari.\nL'isterectomia pu\u00f2 causare un aumento del rischio di carcinoma a cellule renali, ma questo evento \u00e8 relativamente raro. L'aumento del rischio \u00e8 particolarmente pronunciato per le giovani donne; il rischio sembra essere pi\u00f9 basso dopo isterectomia eseguita per via vaginale. Gli effetti ormonali o la lesione dell'uretere sono stati considerati come possibili spiegazioni di questo incremento di rischio. In alcuni casi il carcinoma a cellule renali pu\u00f2 essere una manifestazione di una mancata diagnosi di leiomiomatosi ereditaria e tumore a cellule renali.\nLa rimozione dell'utero non seguita dalla rimozione delle ovaie pu\u00f2 comportare una situazione che in rare occasioni pu\u00f2 portare a una gravidanza ectopica: la spiegazione risiede nel non diagnosticato stato di avvenuta fertilizzazione con ovulo fecondato che doveva ancora scendere nell'utero, prima del verificarsi dell'intervento chirurgico. Allo stato dell'arte in letteratura medica sono stati identificati e discussi circa una ventina di casi. In rare occasioni, i rapporti sessuali dopo un'isterectomia possono causare un'eviscerazione transvaginale dell'intestino tenue. La cuffia vaginale \u00e8 per l'appunto la regione pi\u00f9 alta della vagina che viene ad essere strettamente suturata dopo un'isterectomia. Una complicazione rara \u00e8 rappresentata dalla deiscenza di questa regione con conseguente eviscerazione del piccolo intestino in vagina.\nPrognosi e riabilitazione.\nLa degenza ospedaliera dura circa 5 giorni o pi\u00f9 in caso di intervento per via addominale e circa 1-2 giorni (ma talvolta pi\u00f9 a lungo) in caso di procedura vaginale o intervento per via laparoscopica assistita.\nSterilizzazione degli animali domestici.\nNel caso di intervento finalizzato alla sterilizzazione degli animali domestici di sesso femminile, in special modo cani e gatti, si esegue preferibilmente una ovarioisterectomia che consiste nell'asportazione delle ovaie oltre all'utero, con lo scopo di evitare completamente l'estro nell'animale."}
{"id": "1532439", "revid": "729019", "url": "https://it.wikipedia.org/wiki?curid=1532439", "title": "Sancha", "text": "Sancha \u00e8 un ward dello Zambia, parte della Provincia Centrale e del Distretto di Serenje."}
{"id": "1532441", "revid": "767487", "url": "https://it.wikipedia.org/wiki?curid=1532441", "title": "Omicidio in Paradiso", "text": "\"Omicidio in Paradiso (Un crime au paradis)\" \u00e8 un film del 2001 diretto da Jean Becker.\nIl film \u00e8 un giallo-comico francese interpretato da Josiane Balasko e Jacques Villeret.\nTrama.\nNella Francia agreste di fine anni settanta, il tranquillo e metodico Joseph Victor \"Jojo\" Bracconiere, mezza et\u00e0, passa le sue giornate alla Fattoria Paradiso tra l'agricoltura, l'allevamento e la sua eccezionale collezione di francobolli.\nLa robusta e androgina moglie Lucienne, della quale l'uomo \u00e8 succube, lo maltratta a ripetizione, fino a bruciargli la collezione per far posto a vecchi barattoli di conserve.\nIl mite Joseph, irretito dalla notizia di un uxoricida salvato da un bravo avvocato, lo contatta dicendogli che ha ucciso sua moglie. L'avvocato inconsapevolmente gli d\u00e0 tutte le nozioni necessarie per un delitto perfetto, e Bracconiere, in un momento di ira della moglie, cercando di difendersi, la uccide (ma Lucienne aveva progettato per lui l'avvelenamento: ne fa le spese un ignaro commissario che beve il vino avvelenato destinato a Bracconiere).\nMa al processo il giudice, anch'egli filatelico, \u00e8 clemente e lo condanna a soli 18 mesi di reclusione, dopo i quali l'uomo, ormai libero dalla consorte-megera, e con una nuova raccolta di francobolli regalatagli in carcere, torna a godersi i giorni che gli restano alla Fattoria Paradiso."}
{"id": "1532446", "revid": "287204", "url": "https://it.wikipedia.org/wiki?curid=1532446", "title": "Distretto governativo di Coblenza", "text": "Coblenza \u00e8 stato uno dei tre distretti governativi (\"Regierungsbezirke\") del land della Renania-Palatinato, soppresso nel 2000.\nStoria.\nDal 2000, gli impiegati e i beni del \"Bezirksregierungen\" formano l\"Aufsichts- und Dienstleistungsdirektion Trier\" (Direttorato di servizio e supervisione Treviri) e gli \"Struktur- und Genehmigungsdirektionen\" (Direttorati strutturali e di approvazione) \"Nord\" a Coblenza e \"S\u00fcd\" a Neustadt. Queste amministrazioni esercitano la loro autorit\u00e0 sull'intero stato, ad esempio, l\"ADD Treviri\" supervisiona tutte le scuole del Land.\nGeografia fisica.\nIl distretto si trovava al centro del suo stato, con al centro-nord la citt\u00e0 capoluogo di Coblenza. Confinava con gli stati della Renania Settentrionale-Vestfalia, dell'Assia e della Saarland, e con gli ex-distretti di Treviri e Rheinhessen-Pfalz."}
{"id": "1532459", "revid": "34928", "url": "https://it.wikipedia.org/wiki?curid=1532459", "title": "Glbt", "text": ""}
{"id": "1532465", "revid": "125109092", "url": "https://it.wikipedia.org/wiki?curid=1532465", "title": "Pesatura A", "text": "La curva di pesatura A riferita al decibel \u00e8 nata a seguito degli studi di Fletcher e Munson degli anni trenta sulla risposta dell'orecchio umano rispetto alla composizione dei suoni in livelli e frequenza (curve isofoniche).\nQueste curve (sperimentali) mostrano una diversa sensazione dell'orecchio a diverse frequenze per livelli sonori uguali. Ovvero per ottenere la medesima sensazione occorrono a diverse frequenze diversi livelli. \u00c8 per questo che non tutte le frequenze possono essere ritenute equivalenti ai fini della sensazione e quindi del disturbo. Si \u00e8 pensato quindi di apportare delle correzioni allo spettro sonoro rilevato ai fini di ottenere in un unico valore un dato significativo rispetto alla risposta umana.\nSi scelse di conseguenza come curva di ponderazione quella della risposta equivalente dell'orecchio ai 40 dBSPL e 1000 Hz. Tale curva \u00e8 stata denominata curva A ed \u00e8 per questo che tutte le valutazioni di livelli sonori che hanno come scopo quello di misurare il disturbo o comunque l'effetto di un suono o rumore sull'uomo esprimono tali livelli in dB (A)."}
{"id": "1532470", "revid": "123319989", "url": "https://it.wikipedia.org/wiki?curid=1532470", "title": "Cornel Wilde", "text": "Biografia.\nCornel Wilde (Cornelius Louis Wilde) nacque in Ungheria da famiglia ebraica, in una cittadina che poi venne integrata in territorio cecoslovacco (attualmente si trova in Slovacchia). Nel 1920 emigr\u00f2 negli Stati Uniti con i genitori e la sorella Edith. Nel 1940 venne notato dai produttori di Hollywood mentre recitava a Broadway in \"Romeo e Giulietta\", nel ruolo di Tebaldo. Sposato dal 1937 con Patricia Knight, il matrimonio dur\u00f2 fino al 1951, quando Wilde incontr\u00f2 l'attrice Jean Wallace, che spos\u00f2 in seconde nozze e con la quale interpret\u00f2 diversi film negli anni cinquanta. \nTra le sue interpretazioni, sono da ricordare il ruolo di Fryderyk Chopin in \"L'eterna armonia\" (1945), per il quale venne candidato all'Oscar, il melodramma \"Femmina folle\" (1945), accanto a Gene Tierney, e il ruolo dell'acrobata Sebastian in \"Il pi\u00f9 grande spettacolo del mondo\" (1952) di Cecil B. DeMille. Nel 1950 fond\u00f2 una propria casa di produzione, con la quale produsse il film noir \"La polizia bussa alla porta\" (1955) che interpret\u00f2 accanto alla moglie Jean Wallace. Tra i vari film in cui fu regista e interprete, \"La preda nuda\" (1966), girato in Sudafrica. Divorzi\u00f2 da Jean Wallace nel 1981. Wilde mor\u00ec di leucemia."}
{"id": "1532475", "revid": "1343317", "url": "https://it.wikipedia.org/wiki?curid=1532475", "title": "Inova", "text": "La patata Inova \u00e8 una variet\u00e0 di patata di importazione olandese a maturazione precoce.\n\u00c8 stata ottenuta da un incrocio dalle variet\u00e0 Nicola e Impala.\nPer le sue caratteristiche \u00e8 principalmente utilizzata nelle colture primaticce.\nI Paesi Bassi sono al primo posto nello sviluppo di nuove variet\u00e0 di patate e nell'esportazione di patate da semina certificate; questo \u00e8 possibile grazie ad un elevato grado di ricerca tecnica.\nIl centro ricerche della Facolt\u00e0 di Agraria dell'Universit\u00e0 di Wageningen ogni anno seleziona nuove variet\u00e0 per una migliore resa produttiva e di commestibilit\u00e0.\nPer l'anno 2007 sono presenti 116 variet\u00e0 di patate olandesi certificate.\nCaratteristiche della pianta.\nLa pianta \u00e8 di media altezza, con foglie di colore verde o verde chiaro. La fioritura \u00e8 scarsa o molto scarsa, con fiori tenuemente colorati, solamente all'interno della corolla."}
{"id": "1532476", "revid": "120849481", "url": "https://it.wikipedia.org/wiki?curid=1532476", "title": "Fussballclub Schaan", "text": "Il Fussballclub Schaan, pi\u00f9 noto come FC Schaan, \u00e8 una societ\u00e0 calcistica non professionistica di Schaan, Liechtenstein. L'associazione \u00e8 stata fondata nel 1932 si compone di 303 membri e i suoi colori sociali sono il rosso, giallo e blu. \nPartecipa al campionato di calcio svizzero e milita in Seconda Lega Regionale, nella stagione 2006-2007 ha conquistato la promozione dalla Terza Lega Regionale vincendo il campionato.\nLa squadra partecipa inoltre alla Liechtensteiner Cup, la coppa nazionale del Liechtenstein, aggiudicandosi il titolo per tre volte nel 1955, 1963 e 1994, arrivando in finale per tredici volte. \nNella stagione 1994/95 partecipa alla Coppa delle Coppe dove al primo turno viene abbinata ai bulgari del Pirin Blagoevgrad. \nNell'edizione 2006-2007 l'F.C. Schaan ha iscritto un'ulteriore formazione alla coppa, una squadra formata da giocatori italiani conosciuta con il nome di \"F.C. Schaan azzurri\"."}
{"id": "1532486", "revid": "857138", "url": "https://it.wikipedia.org/wiki?curid=1532486", "title": "Test del micronucleo", "text": "Il test del micronucleo \u00e8 un test di mutagenesi che consente di osservare eventuali errori occorsi durante la mitosi, causati da agenti mutageni.\nConsiste nel prelevare, da un organismo sottoposto all'agente mutageno, cellule durante la mitosi, e osservarne un discreto numero (almeno un centinaio) al microscopio, dopo aver effettuato una colorazione differenziale che evidenzi il materiale genetico: in caso di errori (provocati dal mutageno), sono visibili, oltre al nucleo, frammenti di DNA sparsi per il citoplasma e che dunque non sono stati incorporati nel nucleo principale durante le ultime fasi della divisione cellulare (chiamati \"micronuclei\"). Tali alterazioni, che appaiono come dei piccoli nuclei accessori, sono morfologicamente identici a quelli normali; dunque perfettamente tondi, ma di dimensioni notevolmente ridotte. Infatti per essere considerati dei veri e propri micronuclei, generalmente non devono superare un terzo delle dimensioni del nucleo principale. \nEffettuando un'analisi statistica sui risultati ottenuti (confrontandoli con un controllo costituito da un organismo non sottoposto al mutageno) \u00e8 possibile determinare l'effetto della sostanza mutagena, quindi dedurre se la sostanza in oggetto di studio, \u00e8 una sostanza clastogena, oppure aneuploidizzante. Per una prima valutazione, si ricorre alla tecnica dell'immunofluorescenza indiretta, ovvero si utilizza un anticorpo anticinetocore, che lega le proteine del centromero, al quale poi si legher\u00e0 l'anticorpo secondario, che porta il fluorocromo. L'effetto della tecnica sopracitata, consta di una fluorescenza, dalla quale si comprende, se il micronucleo contiene il centromero (e quindi viene indicato come K+), o privo di centromero e quindi considerato K- (dove per K si intende Krest e la relativa positivit\u00e0 o negativit\u00e0 dell'esito del test). Una regola massimale, permette di dire, che, una volta effettuato il test, e contati i micronuclei; fattane la percentuale relativa al totale delle cellule; se il 70% o poco pi\u00f9 risultano K+, la sostanza \u00e8 aneuploidizzante, viceversa, risulter\u00e0 clastogena."}
{"id": "1532493", "revid": "1494169", "url": "https://it.wikipedia.org/wiki?curid=1532493", "title": "OTI 1974", "text": "Il terzo Festival della canzone iberoamericana si tenne a Acapulco, in Messico il 26 ottobre 1974 e fu vinto da Nydia Caro che rappresentava il Porto Rico."}
{"id": "1532498", "revid": "287204", "url": "https://it.wikipedia.org/wiki?curid=1532498", "title": "Distretto governativo di Halle", "text": "Il distretto governativo di Halle (\"Regierungsbezirk Halle\") \u00e8 stato uno dei tre distretti governativi in cui era suddivisa la Sassonia-Anhalt, esistito dal 1991 al 2004.\nStoria.\nIl distretto fu creato il 1\u00ba gennaio 1991, successivamente alla riunificazione tedesca.\nEsistette fino al 31 dicembre 2003. Dal 1\u00ba gennaio 2004, con la soppressione di questo e degli altri 2, la Sassonia-Anhalt non viene suddivisa in distretti governativi.\nGeografia fisica.\nIl distretto si trovava nella parte meridionale del \"Land\". Confinava con gli stati della Turingia e della Sassonia, e con gli ex-distretti di Magdeburgo e Dessau.\nSuddivisione.\nIl distretto raggruppava 1 citt\u00e0 extracircondariale (Halle/Saale) e 7 circondari (circondario del Burgenland, Mansfelder Land, Merseburg-Querfurt, Saalkreis, Sangerhausen e Wei\u00dfenfels)."}
{"id": "1532511", "revid": "767487", "url": "https://it.wikipedia.org/wiki?curid=1532511", "title": "Hodac", "text": "Hodac (in ungherese \"G\u00f6rg\u00e9nyhod\u00e1k\") \u00e8 un comune della Romania di 5.049 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 7 villaggi: Ar\u0219i\u021ba, Bica\u0219u, Dubi\u0219tea de P\u0103dure, Hodac, Mirigioaia, Toaca, Uricea.\nEconomia.\nTra i prodotti del comune particolarmente apprezzato \u00e8 il telemea, un formaggio che ha ottenuto nel 2016 la Denominazione di origine protetta europea."}
{"id": "1532518", "revid": "1442080", "url": "https://it.wikipedia.org/wiki?curid=1532518", "title": "Il Giallo Mondadori Presenta", "text": "Collana \"figlia\" della serie Il Giallo Mondadori iniziata nell'agosto del 2007."}
{"id": "1532519", "revid": "1442080", "url": "https://it.wikipedia.org/wiki?curid=1532519", "title": "OTI 1975", "text": "Il quarto Festival della canzone iberoamericana si tenne a San Juan, in Porto Rico il 15 novembre 1975 e fu vinto da Gualberto Castro che rappresentava il Messico."}
{"id": "1532521", "revid": "184980", "url": "https://it.wikipedia.org/wiki?curid=1532521", "title": "Manuela Aureli", "text": ""}
{"id": "1532522", "revid": "1784938", "url": "https://it.wikipedia.org/wiki?curid=1532522", "title": "Lucio Cocceio Aucto", "text": "Alle dipendenze di Marco Vipsanio Agrippa, stratega di Augusto, realizz\u00f2 importanti opere di ingegneria militare e civile. \nNel 37 a.C. progett\u00f2 e realizz\u00f2 il \"Portus Iulius\", un imponente complesso portuale sul golfo di Pozzuoli, collegato con canali artificiali al lago Lucrino e al lago d'Averno; secondo Strabone, Cocceio scav\u00f2 anche un tunnel (detto Grotta di Cocceio) per collegare l'infrastruttura portuale con la citt\u00e0 di Cuma. Ma non fu questa la sua unica opera di traforo; nel territorio tra Cuma e Napoli realizz\u00f2, sempre secondo la testimonianza di Strabone, la \"Crypta Neapolitana\", e probabilmente anche la \"Crypta Romana\" e la cosiddetta Grotta di Seiano.\nNon si interess\u00f2 solo alla costruzione di infrastrutture; nel 27 a.C., ancora per volere di Agrippa, edific\u00f2 a Roma il primo Pantheon, distrutto poi da un incendio. Nel 20 a.C., a Pozzuoli, su commissione del ricco mercante Lucio Calpurnio, si occup\u00f2 del rifacimento del \"Capitolium\", l'attuale duomo della citt\u00e0.\nVi sono per\u00f2 altre interpretazioni che non confermano la reale esistenza di Cocceio. Nella Crypta Neapolitana (Grotta vecchia di Posillipo che collega Napoli a Fuorigrotta), una breve iscrizione riporta:\nL C O C C E I U S L\nC POSTUMI L\nA U G U S T U S A R C H I T E C T\nL'iscrizione cosiddetta di Cocceio, secondo la tradizione etrusca degli acronimi, ponendo poche lettere in luogo di frasi note e di non porre alcuna interruzione tra una parola (o un'abbreviazione) e l'altra, deve essere per\u00f2 diversamente letta e tradotta \nLUCIO TARQUINIUS COMITIO CAUSSAM COICIUNTO EO IUNUS LUCRETIUS \nCONDIDIT HOC MONUMENTO POSTUMIUS COMINIUS AURUNCUS LARCIUS FLAVIUS\nAULUS SEMPRONIUS ATRATINUS MARCUS MINICIUS AUGURINUSTUS ALBUS REGILLENIS CURAVIT HOC INTRA LIMITEM VERGINIUS CAELIOMONTANUS TRICOSTUS\nQuesta opera, analogamente ad altre che recano la medesima iscrizione (Basilica di Massenzio, Pantheon, Portus Iulius, la Crypta Romana, la cosiddetta Grotta di Seiano, la Dragonara a Miseno) venne dedicata (come se fossero Numi tutelari) ai primi Consoli Romani (esattamente quelli che governarono nel periodo 509-496 a.C.\nNel 509 a.C. fu console Lucius Tarquinius Collatinus sostituito da Valerio Publicola e Horatio Pulvillus e Iunius Brutus sostituito da Lucretius Tricipitinus nel 501 a.C. poi seguito da Postumius Cominius Auruncus e Larcius Flavius ai quali seguirono nel 497 a.C. Aulus Sempronius Atratinus e Marcus Minucius Augurinus, nel 496 a.C. i Consoli Aulus Postumius Albus Regillensis e Verginius Tricostus Caeliomontanus antenato di Lucius Verginius Tricostus Esquilinus nel 402 a.C.)\nQuesta stessa iscrizione appare anche nella Grotta omonima (detta anche \u201cdella Pace\u201d nota poi in tutto il mondo come PAX ROMANA), galleria sotterranea che collega Cuma con il lago d'Averno."}
{"id": "1532526", "revid": "87191", "url": "https://it.wikipedia.org/wiki?curid=1532526", "title": "Criptozoico", "text": ""}
{"id": "1532527", "revid": "767487", "url": "https://it.wikipedia.org/wiki?curid=1532527", "title": "Hodo\u0219a", "text": "Hodo\u0219a (in ungherese \"Sz\u00e9kelyhodos\") \u00e8 un comune della Romania di 1.368 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 4 villaggi: Hodo\u0219a, Ihod, Isla, S\u00e2mbria\u0219."}
{"id": "1532529", "revid": "1494169", "url": "https://it.wikipedia.org/wiki?curid=1532529", "title": "OTI 1976", "text": "Il quinto Festival della canzone iberoamericana si tenne a Acapulco, in Messico il 30 ottobre 1976 e fu vinto da Mar\u00eda Ostiz che rappresentava la Spagna."}
{"id": "1532530", "revid": "287204", "url": "https://it.wikipedia.org/wiki?curid=1532530", "title": "Hodosa", "text": ""}
{"id": "1532533", "revid": "599013", "url": "https://it.wikipedia.org/wiki?curid=1532533", "title": "Martirio (cristianesimo)", "text": "Il martirio nel cristianesimo, \u00e8 la condizione che il seguace (\"martire\", dal greco \"\u03bc\u03ac\u03c1\u03c4\u03c5\u03c2\", cio\u00e8 \u00abtestimone\u00bb) subisce per difendere la propria fede in Cristo o per difendere la vita di altri cristiani.\nStoria.\nNella storia delle origini del cristianesimo i martiri cristiani venivano torturati o uccisi tramite lapidazione, crocifissione e morte sul rogo. All'inizio il martirio nel cristianesimo indicava la sopportazione di sacrifici, stenti e privazioni fisiche per onorare Dio, ma in seguito il termine venne applicato per indicare quasi esclusivamente i cristiani che venivano uccisi per la loro fede. I primi martiri cristiani in assoluto furono gli apostoli di Ges\u00f9, fatta eccezione per Giovanni, che mor\u00ec in esilio. \nIl periodo del cristianesimo primitivo precedente al regno di Costantino viene considerato \"l'era dei martiri\".\nSecondo il catechismo cattolico la figura del martire \u00e8 antitetica a quella dell'apostata, di colui cio\u00e8 che ha tradito la fede. I martiri sono onorati come santi o beati e mediante preghiere, funzioni e celebrazioni eucaristiche, se ne commemora il \"dies mortis\" o il giorno della morte. Questo \"culto dei martiri\" \u00e8 una delle forme di espressione privata e pubblica della fede cristiana, radicata gi\u00e0 nelle prime comunit\u00e0 che dovevano confrontare le loro nuove dottrine prima con la tradizione giudaica e quindi con quella imperiale romana.\nTeologia.\nAntico Testamento.\nLa vicenda di Azaria, Anania e Misaele, narrata in Daniele (cap. 3), \u00e8 il \"primo caso di tentato martirio\" nella Bibbia. Grazie all'angelo, i tre non bruciano nel rogo, e Nabucodonosor, re di Babilonia, li pone a capo di tre province.\nNuovo Testamento.\nAspetti teologici e dottrinali del martirio cristiano sono contenuti direttamente negli Atti degli Apostoli e ineriscono al rapporto tra sacrificio e messianicit\u00e0 di Cristo. Il primo martire del Cristianesimo \u00e8 considerato Stefano, detto appunto il \"Protomartire\". \u00c8 anche l'unico martire la cui \"passio\" sia stata narrata dettagliatamente in un libro canonico, gli \"Atti degli apostoli\". Anche san Giovanni Battista \u00e8 spesso considerato martire, ma prima della morte di Cristo, quindi prima del suo sacrificio e della sua risurrezione, dando vita ad un dibattito teologico abbastanza ampio. A partire dall'esempio di Stefano, numerosi sono stati i martiri in nome di Cristo, ma un senso di elezione distingue i primi martiri: Stefano stesso fu scelto dai dodici apostoli, insieme ad altri sei, come diacono, perch\u00e9 si occupasse della ripartizione dei viveri nelle comunit\u00e0.\nIn particolare il martirio di Stefano si configura come nuova testimonianza di fede, diversamente alla tradizione giudaica veterotestamentaria, perch\u00e9 si perpetua sull'esempio della morte di Ges\u00f9 Cristo sulla Croce e sulla nuova interpretazione messianica della dottrina figlio dell'uomo: Stefano in punto di morte infatti \u00e8 testimone non solo del Padre ma anche del Figlio dell'Uomo. La stessa riproposizione delle ultime parole di Ges\u00f9 riportate da Luca (23,34.46) nel martirio di Stefano evidenziano la traslazione avvenuta: Stefano, infatti, le rivolge a Ges\u00f9. \nSecondo gli \"Atti\", Stefano fu lapidato dai Giudei che non riconobbero la sua testimonianza. Il cristiano sosteneva infatti che Ges\u00f9 era l'unico e ultimo Messia: cos\u00ec come Mos\u00e8 condusse definitivamente gli Ebrei fuori dall'Egitto, il messaggio cristiano avrebbe dovuto condurre i seguaci verso una nuova legge e un nuovo regno, non pi\u00f9 terreno ma celeste. Ci\u00f2 forniva valenza teologica al martirio cristiano inteso come sacrificio, oltre che testimonianza, in contrapposizione ai martiri giudaici precedenti il Vangelo che difendevano l'identit\u00e0 religiosa e politica di Israele annunciando non l'unicit\u00e0 del messia arrivato, ma il messia a venire.\nIl rapporto con l'Impero romano.\nSecondo gli \"Atti\", i sacerdoti ebrei, nel periodo tra il ritorno a Roma di Pilato e l'arrivo del nuovo governatore della Palestina, attuarono una serie di politiche volte a condannare e perseguitare i sostenitori della fede cristiana: gli Atti degli Apostoli riportano quindi il martirio di Giacomo di Zebedeo, uno degli apostoli. \u00c8 la prima testimonianza di una contrapposizione fra potere costituito e cristiani, e questi ultimi risultano vittime.\nDopo le prime persecuzioni, gli imperatori, al fine di contrastare la dilagante diffusione della fede cristiana, emanarono una serie di provvedimenti volti a perseguitare e punire le espressioni delle prime chiese. Cos\u00ec, i culti pagani venivano per la prima volta imposti e combattute le sette giudaizzanti dell'Impero: il Vangelo diveniva testimonianza di fede anche contro la tradizione romana. Le prime comunit\u00e0 identificarono la lotta ai soprusi pagani come espressione di fede, e si raccolsero attorno al ricordo dei martiri con celebrazioni eucaristiche.\nNel caso in cui durante un processo i cristiani rinunciassero alla propria appartenenza alla chiesa, venivano definiti \"lapsi\", in contrapposizione ai martiri che, al contrario, non si riconvertivano al paganesimo nemmeno in punto di morte.\nDal concetto di martire, in epoca successiva alle persecuzioni, si \u00e8 evoluto il concetto di santo. Ancora adesso l'elenco di tutti i santi canonizzati \u00e8 detto martirologio.\nEvoluzione teologica.\nNella visione di certi ambiti del cristianesimo dei primi secoli il martirio era una eventualit\u00e0 da considerare all'interno della propria fede. Per i primi cristiani dare la propria vita per Cristo era l'unico modo possibile per contraccambiare il dono di Cristo che aveva dato la propria vita per loro. Sant'Ignazio di Antiochia arriva ad implorare gli altri cristiani a non intercedere presso l'imperatore per salvargli la vita, ma a consentire che egli venisse messo a morte. In molte \"passio\" il martire va spontaneamente al sacrificio anche avendo la possibilit\u00e0 di evitarlo.\nCol termine delle persecuzioni, la ricerca del martirio come dimostrazione di fede tende a diminuire, sostituita dalla ricerca della santit\u00e0. Ancora di San Martino (IV secolo) per\u00f2, primo non martire ad essere considerato santo, si dice, nell'Ufficio composto per la sua festa, \"Anima beata, se la spada non ti ha colpito non hai perso la gloria del martirio\", quasi a scusare il fatto che non sia stato martirizzato.\nNel calendario liturgico, il cattolicesimo in particolare, fa rivivere le storie dei martiri ai propri fedeli. Il martirologio \u00e8 pieno di figure di santi martiri di tutte le epoche: sono considerati martiri fra gli altri San Giovanni de Br\u00e9beuf e i compagni martiri canadesi, gesuiti uccisi dagli Irochesi nel XVII secolo, sant'Andrea Dung-Lac e i vietnamiti (XIX secolo), san Paolo Miki, santa Teresa Benedetta della Croce (Edith Stein) e Massimiliano Maria Kolbe, morti nei lager nazisti. Esiste quindi nella storia del cristianesimo una professione di fede espressa dai fedeli mediante il loro sacrificio.\nTipologie di martirio.\nNel cattolicesimo vengono individuati tre tipi di martirio:\nIl martirio bianco consiste nell'abbandono di tutto ci\u00f2 che un uomo ama a causa di Dio.\nIl martirio verde consiste nel liberarsi per mezzo del digiuno e della fatica dai propri desideri malvagi, o nel soffrire angustie di penitenza e conversione.\nIl martirio rosso consiste nel sopportare la Croce o la morte a causa di Ges\u00f9 Cristo (Omelia irlandese del VII secolo).\nIl martirio rosso venne spesso considerato in passato il battesimo purificatore di ogni peccato: subendo il martirio la santit\u00e0 era assicurata, non potendo pi\u00f9 peccare. Per tale ragione il martirio nell'antichit\u00e0 era non solo accettato, ma addirittura ricercato specie negli ambienti impregnati di gnosticismo.\nRimasto famoso in ambito di fede nel Cristianesimo durante le persecuzioni iniziate da Nerone, il martirio era visto come una rinascita in Cristo piuttosto che come una morte. I martiri si rifiutavano di abiurare la propria religione: il fatto che cristiani ad esempio non partecipassero a feste pagane e non offrissero sacrifici, interrompendo questi rituali apotropaici, per l'Impero romano determinava la rottura della pax deorum e quindi una grave offesa agli \"dei\".\nLa morte in martirio di un cristiano viene considerata un \"battesimo nel sangue\", nel senso di una purificazione totale dell'anima, simile all'effetto del battesimo in acqua. Tradizionalmente il martirio \u00e8 considerato valido per l'ingresso nella Chiesa, anche in assenza del battesimo. In base a Giovanni 15,13 (\"Non c'\u00e8 amore pi\u00f9 grande che dare la vita per il prossimo\"), si ritiene che il sacrificio della vita per non rinnegare la fede in Ges\u00f9 Cristo davanti agli uomini sia un merito di salvezza tale da guadagnare da Dio il perdono di tutti i peccati in precedenza commessi. Secondo tale concezione diffusa, il perdono comprende l'eredit\u00e0 del peccato originale, che \u00e8 cancellata mediante il sacramento del Battesimo.\nLa testimonianza di amore era intesa non solo come fedelt\u00e0 a Dio, ma anche come beneficio degli altri credenti e non credenti, anche per gli eventi soprannaturali riferiti dalle Vite dei Santi riguardo alla loro sorte finale. La prima traccia biblica \u00e8 il mancato martirio dei santi Azaria, Anania e Misaele, forti della presenza invisibile e incorporea dell'angelo inviato da Dio. A questi l'tradizione agiografica ha altrove pi\u00f9 volte attribuito l'intercessione del miracolo, del fallimento inspiegabile a seguito di ripetuti tentativi umani di procurare la morte (es. San Giorgio). All'angelo, talora identificato con Michele arcangelo, in quanto partecipe della comunione dei santi, la Chiesa riconosce gli stessi carismi dello Spirito Santo donati da Ges\u00f9 agli apostoli: esorcizzare i demoni e rimettere i peccati. L'angelo vive e permane nella comunione dei santi anche durante l'intervento terreno, restando partecipe dei doni divini quanto o pi\u00f9 di qualsiasi essere umano consacrato.\nAnalisi.\nNella tradizione storiografica occidentale la questione dei martiri ha spesso acceso dibattiti mai risolti in posizioni univoche. Dopo il Concilio di Trento alcune disposizioni pontificie promossero una revisione del martirologio romano, il libro con l'elenco di tutti i martiri e le \"passiones\" relative. In alcuni casi vi furono indagini sulle date, epurazione di informazioni ritenute ambigue o spurie, rimozione di alcune evidenti tracce di culti pagani che il culto dei martiri conservava, per cui la storiografia moderna ha poi sostenuto la tesi della \"cristianizzazione passiva\" dei pagani, diretta a sovrapporre le posizioni cristiane a quelle pagane senza mutare tradizioni e festivit\u00e0."}
{"id": "1532537", "revid": "1494169", "url": "https://it.wikipedia.org/wiki?curid=1532537", "title": "OTI 1977", "text": "Il sesto Festival della canzone iberoamericana si tenne a Madrid, in Spagna il 3 dicembre 1977 e fu vinto da Guayo Gonz\u00e1lez che rappresentava il Nicaragua."}
{"id": "1532538", "revid": "73843", "url": "https://it.wikipedia.org/wiki?curid=1532538", "title": "Shiritori", "text": "Lo \u00e8 un semplice gioco verbale comune in Giappone come passatempo. Normalmente, ma non necessariamente, viene praticato a coppie, e consiste nel dire una parola che inizi con la stessa sillaba (kana) con cui finisce la parola detta dall'avversario, a formare una concatenazione continua.\nRegole standard.\nIl gioco pu\u00f2 essere praticato da giocatori in numero di due in su; uno di essi, estratto a sorte, inizia dicendo una parola qualsiasi. Il giocatore successivo dice la sua parola, che deve iniziare con la sillaba finale della precedente, e cos\u00ec via, in cerchio. Il gioco termina quando uno dei giocatori \u00e8 incapace di trovare una parola adatta o dice una parola che termina con la mora \"N\" (\u3093); questi perde automaticamente e mette fine al gioco, in quanto in lingua giapponese nessuna parola inizia mai per la sola consonante \"N\", ma tale lettera \u00e8 sempre legata ad una vocale a formare una sillaba a s\u00e9 stante (e dunque non valida ai fini del gioco).\nGeneralmente, per la scelta della parola non fa differenza se questa sia scritta in hiragana, katakana o kanji, in quanto conta solo il suono sillabico finale. Altre regole comunemente adottate sono:\nEsempio:\nIn questo caso, il giocatore che pronuncia la parola \"udon\" ha perso.\nVarianti.\nTrattandosi di un gioco tramandato oralmente e privo di regole\ncodificate, lo shiritori pu\u00f2 avere numerose regole aggiuntive o varianti, per le quali \u00e8 sufficiente l'accordo dei giocatori prima di ogni partita. Alcune varianti comunemente adottate comprendono:\nGiochi simili allo shiritori esistono anche fuori dal Giappone: nei paesi di lingua slava meridionale, come Croazia, Serbia e Montenegro, \u00e8 ad esempio molto popolare il kaladont, in cui ogni parola deve iniziare con le ultime due lettere (che non necessariamente corrispondono a una sillaba) della parola detta dal giocatore precedente."}
{"id": "1532539", "revid": "1543377", "url": "https://it.wikipedia.org/wiki?curid=1532539", "title": "The Phantom of the Opera (musical 1991)", "text": "The Phantom of the Opera \u00e8 un musical del 1990 tratto dal romanzo omonimo di Gaston Leroux; con musiche di Lawrence Rosen e Paul Schierhorn, su libretto di Bruce Falstein.\nMesso in scena a Miami con la regia di Darwin Knight ed interpretato da David Staller (Erik), Elisabeth Walsh (Christine), Chrisopher Rath (Raoul) nel febbraio del 1990, \u00e8 rimasto in scena per quattro mesi ricevendo recensioni discordanti. Criticati, da alcuni, i presunti debiti verso lo spettacolo di Andrew Lloyd Webber (a partire dal look del protagonista) rispetto al quale \u00e8 generalmente considerato musicalmente pi\u00f9 convenzionale. Consensi quasi unanimi invece per l'interpretazione di David Staller.\nNell'inevitabile paragone con la versione di Lloyd Webber, lo spettacolo, al di l\u00e0 dei differenti meriti artistici, presenta alcune distinzioni di base tanto nel libretto (dalla trama pi\u00f9 lineare, con una spiccata prevalenza dei momenti parlati su quelli cantati) quanto nella messinscena (molto pi\u00f9 semplice e sobria).\nAttualmente \u00e8 disponibile in VHS e DVD la videoregistrazione della performance scenica del cast originale."}
{"id": "1532544", "revid": "767487", "url": "https://it.wikipedia.org/wiki?curid=1532544", "title": "Ib\u0103ne\u0219ti (Mure\u0219)", "text": "Ib\u0103ne\u0219ti (in ungherese \"Lib\u00e1nfalva\") \u00e8 un comune della Romania di 4.441 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 10 villaggi: Blidireasa, Br\u0103de\u021belu, Dulcea, Ib\u0103ne\u0219ti, Ib\u0103ne\u0219ti-P\u0103dure, L\u0103pu\u0219na, P\u00e2r\u00e2u Mare, Tireu, Tisieu, Zim\u021bi.\nEconomia.\nTra i prodotti del comune particolarmente apprezzato \u00e8 il telemea, un formaggio che ha ottenuto nel 2016 la Denominazione di origine protetta europea."}
{"id": "1532548", "revid": "384847", "url": "https://it.wikipedia.org/wiki?curid=1532548", "title": "OTI 1978", "text": "Il settimo Festival della canzone iberoamericana si tenne a Santiago, in Cile il 2 dicembre 1978 e fu vinto da Denisse de Kalaffe che rappresentava il Brasile."}
{"id": "1532550", "revid": "297059", "url": "https://it.wikipedia.org/wiki?curid=1532550", "title": "Nathan S\u00f6derblom", "text": "La vita.\nS\u00f6derblom nacque nel villaggio di Tr\u00f6n\u00f6, (comune di S\u00f6derhamn, nella contea di G\u00e4vleborg). Suo padre era un pastore luterano ed un fervente cristiano.\nSi iscrisse ai corsi di filosofia dell'Universit\u00e0 di Uppsala nel 1883.\nOrdinato pastore nel 1893, si trasfer\u00ec in Francia dove segu\u00ec la parrocchia svedese di Parigi ricoprendo anche l'incarico di cappellano dei marinai svedesi di Dunkerque e di Calais.\nNel 1901 ottenne la laurea alla Sorbona venendo nominato, nello stesso anno, professore di Storia delle religioni e di Psicologia religiosa alla Facolt\u00e0 di teologia di Uppsala.\nNel 1912 avvi\u00f2 i primi corsi di Scienza delle religioni (\"Religionswissenschaft\") all'Universit\u00e0 di Uppsala.\nNel 1914 fu nominato arcivescovo di Uppsala, mantenendo, tuttavia, i suoi corsi universitari.\nFu a capo del movimento cristiano \"Pace e Lavoro\" negli anni venti e questo lo port\u00f2 ad essere riconosciuto come uno dei principali fondatori del movimento ecumenico.\nIl pensiero.\nSostenitore di Friedrich Schleiermacher, Nathan S\u00f6derblom si interess\u00f2 alla fenomenologia, insistendo sul sacro come luogo di studio comparato dei fenomeni religiosi. S\u00ec concentr\u00f2 quindi sul concetto di sacro come luogo essenziale (\"Hauptbegriff\") di ogni Religione vedendovi la manifestazione di Dio.\nNel 1900 avvi\u00f2 con Rudolf Otto una ricerca comune sull'origine della idea di divinit\u00e0 e, sempre orientandosi sull'idea del sacro, utilizz\u00f2 anche la concezione di \"mana\" propria della scuola fondata da \u00c9mile Durkheim, privandola tuttavia della dimensione impersonale e attribuendole la forza del sacro, luogo naturale della divinit\u00e0 nelle religioni pi\u00f9 arcaiche.\nL'opera di Nathan S\u00f6derblom \u00e8 tesa a dimostrare, per mezzo della Scienza delle religioni e dell'analisi comparata dei fenomeni religiosi e del sacro, l'esistenza del Dio vivente.\nGenealogia episcopale.\nLa genealogia episcopale \u00e8:"}
{"id": "1532552", "revid": "765341", "url": "https://it.wikipedia.org/wiki?curid=1532552", "title": "Variet\u00e0 ellittica", "text": "In geometria differenziale, una variet\u00e0 ellittica \u00e8 una variet\u00e0 riemanniana a curvatura sezionale costantemente pari a 1. Esempi di variet\u00e0 ellittiche in ogni dimensione sono la sfera formula_1 e lo spazio proiettivo reale. In dimensione 3 un altro importante esempio \u00e8 dato dalla famiglia degli spazi lenticolari. Se la variet\u00e0 \u00e8 completa, il suo rivestimento universale \u00e8 sempre formula_1.\nUna variet\u00e0 in cui la curvatura sezionale \u00e8 invece costantemente nulla o -1 \u00e8 detta rispettivamente piatta o iperbolica.\nDefinizione.\nUna variet\u00e0 ellittica \u00e8 una variet\u00e0 riemanniana con curvatura sezionale costantemente pari a 1, indipendentemente dal punto e dal piano su cui questa \u00e8 valutata.\nVariet\u00e0 ellittiche complete.\nOgni variet\u00e0 ellittica completa ha come rivestimento universale la sfera formula_1, ed \u00e8 quindi ottenuta da questa come spazio quoziente tramite l'azione di un gruppo formula_4 di isometrie.\nTale azione deve essere libera e propriamente discontinua. Equivalentemente, il gruppo formula_4 \u00e8 un sottogruppo discreto del gruppo di isometrie di formula_1 (quest'ultimo ha una topologia naturale).\nPoich\u00e9 formula_1 \u00e8 compatto, il grado del rivestimento \u00e8 finito: quindi \u00e8 finito anche il gruppo di isometrie, a sua volta isomorfo al gruppo fondamentale della variet\u00e0 ellittica. Una variet\u00e0 ellittica completa ha quindi gruppo fondamentale finito.\nEsempi.\nSfere.\nCome detto sopra, il modello importante di variet\u00e0 ellittica \u00e8 la sfera \ndi dimensione formula_9, dotata della metrica indotta dalla metrica euclidea dello spazio euclideo formula_10 che la contiene. La geometria di questa variet\u00e0 \u00e8 detta geometria sferica: si tratta di una delle pi\u00f9 importanti geometrie non euclidee (soprattutto in dimensione formula_11).\nSpazi proiettivi.\nLo spazio proiettivo reale formula_12 di dimensione formula_9 pu\u00f2 essere definito come il quoziente\ndella sfera tramite la relazione formula_15 che identifica ogni punto con il suo punto antipodale. Poich\u00e9 la mappa che manda ogni punto nell'antipodale \u00e8 effettivamente una isometria di formula_1, il quoziente eredita effettivamente una metrica ellittica.\nLo spazio proiettivo con questa metrica d\u00e0 luogo ad una geometria chiamata geometria ellittica.\nSpazi lenticolari.\nIn dimensione 2, le uniche variet\u00e0 ellittiche sono la sfera ed il piano proiettivo. In dimensione 3 queste formano invece alcune famiglie infinite: tra queste la pi\u00f9 nota \u00e8 quella degli spazi lenticolari, il cui gruppo fondamentale \u00e8 un gruppo ciclico."}
{"id": "1532553", "revid": "51323", "url": "https://it.wikipedia.org/wiki?curid=1532553", "title": "Lars Olof Jonathan S\u00f6derblom", "text": ""}
{"id": "1532554", "revid": "599013", "url": "https://it.wikipedia.org/wiki?curid=1532554", "title": "Emanuel De Porras", "text": "Vanta due apparizioni nella massima divisione argentina e oltre 100 in quella indonesiana.\nCarriera.\nProveniente dal settore giovanile dell'Alianza Cutral C\u00f3, compagine della sua citt\u00e0 natale, passa nel 2000 nelle file del Ferro Carril Oeste, dove tuttavia non ottiene alcuna presenza in prima squadra.\nNel 2001 passa all'Hurac\u00e1n, con il quale debutta in Primera Divisi\u00f2n, in una partita contro il Gimnasia y Esgrima del Torneo Apertura 2001, realizzando una rete.\nNon riesce tuttavia a trovare molto spazio in prima squadra e a fine stagione fa ritorno al Ferro Carril Oeste, appena retrocesso per la prima volta nella sua storia in Terza Divisione (\"Primera B Metropolitana\"), e con 10 realizzazioni contribuisce all'immediato ritorno del sodalizio in Seconda Divisione (\"Primera B Nacional\").\nNel 2004 viene ceduto in prestito per 15.000 dollari al Persija Jakarta, compagine del campionato indonesiano di prima divisione. Nello stato del Sud-est asiatico diventa una delle stelle ed il calciatore pi\u00f9 pagato del torneo. Milita una stagione nelle file del Persija (16 reti) e poi (sempre in prestito dal Ferro Carril Oeste) nello PSIS Semarang (23 reti complessive e la finale del campionato nazionale 2006 persa contro il Persik).\nNell'estate 2006 torna al Ferro Carril Oeste, ma pur disputando alcune partite del campionato di Nacional B non riesce ad imporsi come titolare.\nA gennaio 2007 giunge quindi in Italia al , che dopo un periodo di prova superato con esito positivo lo ingaggia a febbraio con la formula del prestito. Nelle file dei giallorossi disputa la seconda parte della stagione con 8 presenze in Serie C2, quasi sempre partendo dalla panchina, e segna una rete all'Igea Virtus.\nA giugno 2007, finito il prestito, il Ferro Carril Oeste, che intanto \u00e8 in gravissime condizioni economiche, \u00e8 costretto a mettere all'asta il giocatore. L'unica offerta viene presentata dal Benevento che si aggiudica pertanto il calciatore a titolo definitivo per la somma di 80.000 euro.\nNella stagione 2007-2008 De Porras non riesce a trovare molto spazio a Benevento, totalizzando solo 4 presenze. Nel giugno 2008, nonostante una stagione fra alti e bassi, il calciatore argentino attira l'attenzione di diversi club di Serie C1 e C2. Ad agosto 2008 \u00e8 l' ad acquistare il calciatore, sborsando circa 90.000 euro.\nTuttavia, dopo solo un mese, il 2 settembre il giocatore rescinde il contratto e tre giorni dopo si accasa all'Hinterreggio, squadra di Reggio Calabria neopromossa in Serie D. Debutta coi biancazzurri il 7 settembre nel 4-1 casalingo contro il Nissa, esordio assoluto dell'Hinterreggio in Serie D.\nNel 2009 torna in Sudamerica per militare in squadre uruguayane e argentine delle serie minori, quindi nel 2011 ritorna in Indonesia per indossare la maglia del Jakarta F.C."}
{"id": "1532555", "revid": "287204", "url": "https://it.wikipedia.org/wiki?curid=1532555", "title": "Nathan Soderblom", "text": ""}
{"id": "1532559", "revid": "1573940", "url": "https://it.wikipedia.org/wiki?curid=1532559", "title": "Chiesa di San Pellegrino (Giornico)", "text": "La chiesa di San Pellegrino \u00e8 un luogo di pellegrinaggio sito ad \"Altirolo\", frazione del comune svizzero di Giornico, lungo l'antica Via Francisca. La chiesa, fondata prima del 1451, conserva il pi\u00f9 vasto ciclo di affreschi tardocinquecenteschi del Cantone Ticino.\nIl Santo.\nProbabilmente il Pellegrino qui venerato fu un eremita che visse in una grotta nei pressi della chiesa e che venne tumulato in essa nel secolo XV. Forse il suo nome non era Pellegrino, ma viene ricordato dalla tradizione in quanto pellegrino diretto probabilmente a Roma o in Terra Santa. Le vicissitudini e il tempo ne hanno quasi completamente cancellato la memoria e quasi sicuramente non venne mai santificato. Il fatto che il sarcofago contenente il corpo non sia pi\u00f9 presente nella chiesa da oltre duecento anni, ha anche contribuito a cancellarne il ricordo. La festa viene celebrata il 16 maggio, data in cui la Chiesa ricorda San Pellegrino d'Auxerre.\nLe visite pastorali del 1577 e 1745 testimoniano della presenza nella chiesa di un sarcofago contenente le spoglie. In quella del 1745 si fa riferimento a una ricognizione fatta da San Carlo Borromeo. In un voluminoso manoscritto del 1835, redatto dal parroco di Giornico, non viene pi\u00f9 menzionato questo fatto e si dice che il santo venerato nella chiesa era un francese prete e martire. Nell'ultimo secolo la vita attorno al santuario si \u00e8 molto ridotta. Le cause possono essere identificate nelle nuove vie di comunicazione che passano altrove e che hanno trasformato un luogo di forte transito, in un luogo appartato e solitario.\nLa gestione dell'edificio \u00e8 sempre stata affidata a laici che hanno seguito nel tempo il sentire della popolazione: quando esso era forte, forti furono gli sforzi e gli interventi; quando a poco a poco si spense, anche le cure diminuirono. Attualmente \u00e8 il suo valore artistico e storico, pi\u00f9 che quello devozionale, ad animare gli sforzi del mantenimento.\nDescrizione.\nEsterno.\nL'edificio rivolto ad oriente \u00e8 concluso da un coro poligonale, con una cappella laterale. La chiesa, consacrata nel 1345, anticamente era preceduta da un portico sotto cui passava la strada. Nel secolo XVI fu ingrandita, tamponate le arcate del portico, rialzate le pareti della navata e impostate le volte a crociera; nel 1591 fu aggiunta la cappella dedicata alla Madonna. Nel 1923 le pareti interne e le volte della parete ovest della navata e della cappella laterale, con affreschi degli anni 1589-1592, furono dipinte da Pompeo Maino (1883-1944). [Sub\u00ec un restauro nel biennio 1966-1967 diretto da Guido Borella.\nInterno.\nL'interno presenta affreschi di Giovanni Battista Tarilli e di Giovanni Domenico Caresana (1589), vi sono inoltre altri affreschi del 1630 ed opere su tela del 1816.\nGalleria d'immagini.\nAffreschi di Giovanni Battista Tarilli e di Giovanni Domenico Caresana"}
{"id": "1532561", "revid": "125176898", "url": "https://it.wikipedia.org/wiki?curid=1532561", "title": "Mesia", "text": "La Mesia (latino: \"Moesia\"; greco: \u039c\u03bf\u03b9\u03c3\u03af\u03b1, \"Mois\u00eda\") \u00e8 il nome di pi\u00f9 province dell'Impero romano (\"Superior\", \"Inferior\"; \"Prima\" e \"Secunda\"), a sud del \"limes\" del basso corso del Danubio, corrispondenti alle attuali Serbia e Bulgaria, oltre a parti della Macedonia del Nord settentrionale o della Dobrugia rumena. Aveva per confini meridionali i Balcani (Haemus) e i Monti \u0160ar (\"Scardus, Scordus, Scodrus\"), a occidente il fiume Drina (\"Drinus\"), a settentrione il Danubio, e a oriente il Mar Nero. La regione fu abitata principalmente da Traci e Illirici, e prese il nome dalla trib\u00f9 tracia dei Mesi.\nStatuto.\nIl territorio fu conquistato dal proconsole di Macedonia, Marco Licinio Crasso (il nipote del triumviro) nel 29 a.C., e organizzato in provincia negli ultimi anni di Augusto. Il primo governatore, un legatus Augusti pro praetore di rango consolare (Aulo Cecina Severo) \u00e8 menzionato nel 6 d.C. da Cassio Dione.\nDomiziano, probabilmente nel corso delle sue campagne daciche, la divise in \"Moesia Superior\" e \"Moesia Inferior\" (tra l'85 e l'89), corrispondenti rispettivamente alla parte occidentale e orientale. I legati, divenuti due, rimasero di rango consolare, mentre l'amministrazione fiscale venne assegnata, come gi\u00e0 prima, ad un unico procurator Augusti. Quando Aureliano (270-275) decise di ritirarsi dalla Dacia, gli abitanti furono insediati in Moesia, e la parte centrale prese il nome di \"Dacia Aureliana\".\nIl distretto della Dardania and\u00f2 a formare grazie a Diocleziano la nuova provincia di Dardania, con capitale Naissus o Nissa (la moderna Ni\u0161 serba), il luogo di nascita di Costantino I nel 272.\nCon la riforma dioclezianea, la \"Superior\" venne rinominata in Moesia Prima, mentre divise la \"Inferior\" in Moesia Secunda e Scythia Minor.\nLa \"Moesia Secunda\" incluse gran parte delle citt\u00e0, come Marcianopoli (Devnja), \"Odessus\", Nicopoli all'Istro, \"Abrittus\" (Razgrad), \"Durostorum\" (Silistra), \"Transmarisca\" (Tutrakan), \"Sexaginta Prista\" (Ruse) e \"Novae\" (Svi\u0161tov).\nLa riforma successiva di Costantino I vide dividere la \"Moesia Prima\" in Dacia ripensis, Dacia mediterranea e Dardania.\nStoria.\nPrima della conquista romana.\nNella prima met\u00e0 del I millennio a.C. la Mesia era abitata da popolazioni di origini tracie. La loro esistenza \u00e8 provata solo grazie alla moderna archeologia. A partire dal VII secolo a.C. furono installate nella Scizia minore alcune colonie greche lungo la costa del Mar Nero, portando cos\u00ec l'influenza greca anche nell'entroterra mesica. Lo storico greco Erodoto (\u2020 424 a.C. ca.) menziona Traci, Geti e nomadi Sciti, questi ultimi provenienti dalle steppe del Ponto fino alla foce del Danubio. I Triballi invece appaiono nell'area al tempo di Tucidide (\u2020 399 a.C.).\nDa Augusto a Tiberio (29 a.C.-37).\nAll'inizio del principato di Augusto, un certo Marco Licinio Crasso (console 30 a.C.), conduceva due fortunate campagne (nel 29-28 a.C.) contro le popolazioni della riva destra del Danubio: Geti, Daci, Bastarni, Mesi, Triballi e Dardani, pur non occupando la zona in modo permanente. Era l'inizio di un processo di occupazione graduale dell'area basso danubiana.\nCrasso intraprese la sua prima campagna per aiutare la popolazione alleata dei Denteleti., che era stata attaccata dai Bastarni, che in precedenza avevano sottomesso anche le popolazioni limitrofe di Triballi e Mesi. Crasso part\u00ec con ogni probabilit\u00e0 da Eraclea Sintica, percorse la via lungo il fiume Strymon, liberando per prima cosa la citt\u00e0 di Serdica (capitale dei Denteleti). Successivamente avanz\u00f2 in direzione dei Mesi, invadendone le terre e battendoli insieme ai Bastarni del re Deldo, alla confluenza tra il fiume Ciabrus ed il Danubio, nelle vicinanze di Ratiaria. L'esito finale della campagna del 29 a.C. fu che i Bastarni furono costretti a tornare alle loro sedi originali, in Scizia, mentre i Mesi furono sottomessi.\nL'anno successivo (28 a.C.) si rivolse contro le popolazioni dei Traci, che lo avevano ostacolato sulla strada del ritorno l'anno precedente, ottenendo la sottomissione di Maedi, Serdi e Bessi, non degli Odrisi che si erano subito dimostrati a lui fedeli alleati. Riusc\u00ec, infine, a battere alcune trib\u00f9 geto-daciche, presso le cave di Ciris, conquistando la loro roccaforte di Genucla, in Dobrugia. Sulla strada del ritorno, divise l'esercito in due colonne: con la prima attacc\u00f2 i Mesi Triballi (la cui capitale era probabilmente Oescus (oggi Gigen), con la seconda, egli stesso, batt\u00e9 i Mesi Artaci. Al termine di questo secondo anno di campagna \u00e8, per\u00f2, poco probabile che i Mesi siano stati annessi alla provincia di Macedonia. Al contrario, le trib\u00f9 della Tracia, pur rimanendo ancora indipendenti, diventarono popoli clienti di Roma. Crasso era cos\u00ec riuscito ad affermare il prestigio romano sull'intera regione a sud del basso Danubio.\nPur avendo ucciso in singolar tenzone il re dei Bastarni, Augusto non volle assegnare al comandante vittorioso gli spolia opima di cui, secondo la tradizione, aveva diritto e neppure il titolo di \"Imperator\", ma solo il trionfo in qualit\u00e0 di \"vir triumphalis\". Inviso all'imperatore, Augusto, la sua carriera fu in seguito poco luminosa e brillante.\nPochi anni pi\u00f9 tardi, un certo Lucio Calpurnio Pisone (console 15 a.C.), accompagnato da un paio di legioni, era costretto ad intervenire in Tracia per reprimere una rivolta durata ben tre anni di guerre sanguinose (dal 12 al 10 a.C.), al termine delle quali si merit\u00f2 gli \"ornamenta triumphalia\". Le operazioni in Tracia costituivano il logico completamento, alle pi\u00f9 vaste operazioni per la conquista di tutta l'area illirico-balcanica.\nTra l'1 ed il 6, in seguito alle operazioni di Tiberio nell'area illirica e dei suoi successori, veniva costituito il distretto militare di \"Mesia\" e Macedonia, presidiato da un paio di legioni (la \"legio IV Scythica\" a \"Scupi\" e la \"legio V Macedonica\" a \"Naissus\"), mentre la Tracia continuava a costituire un regno indipendente, cliente e quindi alleato del popolo romano.\nDurante la grande rivolta del 6-9, nel primo anno di guerra, Batone il Pannone (della trib\u00f9 dei Breuci), piombava su \"Sirmium\" e la sua guarnigione romana, ma Aulo Cecina Severo, legato di \"Mesia\", lo sorprendeva presso il fiume Drava e lo batteva appena in tempo per scongiurare la perdita di una fortezza tanto importante per i Romani da un punto di vista strategico, non senza gravi perdite romane. E se Batone il Dalmata fosse stato cos\u00ec intelligente da allearsi con il suo omonimo Pannone, i due eserciti insieme avrebbero avuto la meglio sull'esercito di Mesia, che a quel tempo era composto di \"sole\" tre legioni, estendendo la rivolta all'intera regione balcanica. I ribelli pannoni e dalmati si unirono ed occuparono il \"mons Almus\" (il monte Fruskagora) a nord della citt\u00e0 di Sirmio e, sebbene sconfitti in una scaramuccia dal re tracio Remetalce I, che Cecina aveva inviato contro di loro, poterono mantenere la loro posizione. Frattanto scorrerie di Daci e Sarmati (Iazigi dell'Oltenia) costrinsero Cecina a ritirarsi ed a proteggere la sua provincia di \"Mesia\".\nAl termine della rivolta, durata quasi quattro anni, l'area dell'\"Illyricum\" e balcanica era suddivisa in tre nuove province romane: di Dalmazia, di Pannonia e di \"Mesia\", scissa ora da quella di Macedonia.\nDa Claudio a Tito (37-81).\nIn seguito all'annessione della Tracia da parte di Claudio nel 46, furono dislocate le prime basi legionarie sul Danubio in \"Mesia\": a \"Viminacium\", a \"Oescus\" ed a \"Novae\". Lo sviluppo del limes lungo il basso Danubio, era necessario a proteggere il fianco orientale dell'Europa romana contro i continui attacchi dei vicini Daci.\nEra dai tempi di Gaio Giulio Cesare, quando il re dace Burebista aveva offerto il suo appoggio a Gneo Pompeo Magno, durante il periodo della guerra civile, che questo popolo aveva costituito una costante minaccia alla sicurezza di Roma nei Balcani. Troppo spesso negli ultimi decenni i Daci, insieme agli alleati Bastarni e Sarmati Roxolani, avevano oltrepassato il Danubio, portando devastazione a sud del grande fiume. Erano loro, pertanto, l'unico grande ostacolo all'espansionismo romano di quest'area. Dovevano essere neutralizzati.\nSi procedette cos\u00ec, durante tutta la dinastia giulio-claudia, a costruire attorno a loro una serie di alleanze filo-romane per evitare che potessero prendere contatti con le vicine genti suebe di Marcomanni e Quadi ed accrescere la loro potenza nell'area carpato-balcanica. A tal scopo fu utile l'amicizia che Roma costru\u00ec con il popolo sarmata degli Iazigi, ora migrati dall'Oltenia alla pianura ungherese e posizionati tra Danubio e Tisza.\nAl contrario i \"cugini\" orientali degli Iazigi, i Roxolani, preferirono allearsi alle genti daciche, compiendo negli anni 67-70 una serie di pesanti incursioni e devastazioni in territorio romano, distruggendo intere coorti ausiliarie e provocando l'uccisione di un governatore provinciale. Giuseppe Flavio ricorda ad esempio che contemporaneamente alla rivolta batava del 69-70, si verific\u00f2 un'invasione da parte delle popolazioni sarmatiche dei Roxolani (nel 70). Essi passarono a sud del Danubio e, giunta inaspettatamente con grande violenza sulla vicina provincia romana di Mesia, sterminarono un gran numero dei soldati disposti a difesa del confine. Lo stesso \"legatus Augusti pro praetore\", Gaio Fonteio Agrippa, che si era fatto loro incontro attaccandoli con grande coraggio, venne ucciso. Devastarono, quindi, l'intero territorio che gli si apriva davanti, saccheggiando ovunque giungessero. Vespasiano allora, informato dell'accaduto e di quanto fosse stata devastata la Mesia, invi\u00f2 a punire i Sarmati, Rubrio Gallo, il quale poco dopo li affront\u00f2 in battaglia ottenendo una vittoria schiacciante e costringendo i superstiti a ritirarosi nei loro territori. Terminata l'invasione, Gallo provvide a fortificare nuovamente le frontiere provinciali, disponendo in quel settore di \"limes\" nuove guarnigioni pi\u00f9 numerose e meglio fortificate \u00ab\"s\u00ec che passare il fiume era per i barbari del tutto impossibile\"\u00bb.\nDa Domiziano a Traiano (81-117).\nLa grande crisi del fronte del basso Danubio scoppi\u00f2 nell'85, quando i Daci, tornati uniti sotto il nuovo re, Decebalo, passarono il grande fiume distruggendo un esercito romano accorrente ed uccidendo lo stesso governatore di \"Mesia\". La controffensiva romana non si fece attendere, portando lo stesso imperatore Domiziano lungo il fronte mesico. La guerra che ne segu\u00ec fu difficile e sanguinosa. I Romani subirono un nuovo rovescio nell'86, ma nell'88 riuscirono a battere pesantemente Decebalo a \"Tapae\". Lo scoppio della crisi renana con i Catti dell'88, l'usurpazione di Saturnino dell'89, ed infine le successive guerre suebo-sarmatiche (degli anni 89-97) sospesero le ostilit\u00e0 tra Roma ed i Daci, portando Domiziano e Decebalo a trattare ed a siglare un nuovo trattato di pace.\nIl fronte del basso corso del Danubio tornava tranquillo almeno fino a Traiano, la provincia di \"Mesia\" era divisa in Mesia superiore e Mesia inferiore, mentre nuovi forti furono costruiti lungo l'intero tratto del basso corso del Danubio. A queste modifiche furono aggiunti: un vallo in terra in Dobrugia (tra \"Axiopolis\" e \"Tomis\") a protezione dell'ultimo tratto del grande fiume; ed una flotta con base principale a \"Sexaginta Prista\", mentre non era stata ancora aperta la base di \"Noviodunum\".\nL'ascesa al trono di Traiano port\u00f2 alla revoca del vecchio trattato siglato da Domiziano e Decebalo. \u00c8 evidente che Traiano mirasse all'assorbimento del regno dacico (vedi oltre). \u00c8 possibile che tra le due guerre daciche di Traiano (103-105) sia stato potenziato il tratto di limes in Dobrugia con l'aggiunta di un sistema pi\u00f9 complesso di fortificazioni anche in pietra oltre al preesistente vallo in terra.\nIl regno dacico cess\u00f2 di esistere, a parte alcune zone rimaste libere lungo la pianura del Tibisco, del basso Marisus e del Crisul. Il cuore del vecchio regno di Decebalo fu trasformato, insieme all'Oltenia occidentale ed al Banato, nella nuova provincia di Dacia, con capitale la citt\u00e0 di nuova fondazione di Colonia Ulpia Traiana Augusta Dacica Sarmizegetusa (probabilmente sul tracciato del vecchio campo militare di Traiano).\nAl contrario, buona parte della pianura della Valacchia (con l'installazione di alcuni forti di unit\u00e0 ausiliarie come a Piroboridava), della Muntenia e della Moldavia furono attribuite alla provincia di Mesia inferiore (con unit\u00e0 ausiliarie posizionate in forti lungo i fiumi Olt, Ialomi\u021ba e Siret). Ed infine le fortezze legionarie di \"Oescus\" e \"Ratiaria\" chiusero a vantaggio di due nuove fortezze, posizionate sempre lungo il Danubio ma pi\u00f9 ad est: a \"Durostorum\" (legio XI Claudia) e a \"Troesmis\" (Legio V Macedonica).\nDa Adriano ad Aureliano (117-271).\nLa nuova riorganizzazione della Dacia comport\u00f2, oltre all'abbandono dei territori della riva destra del Danubio lungo la pianura moldava e valacca, con l'arretramento del Limes al fiume Olt (al cosiddetto \"Limes Alutanus\"), anche la trasformazione di parte della Mesia superiore ed inferiore, da frontiera esterna in interna.\nLe conseguenze furono: il potenziamento delle difese lungo il basso corso del Danubio, con la costruzione di nuovi forti ausiliari negli anni che seguirono; ed un mantenimento, seppur a ranghi ridotti, di parte dei vecchi forti compresi tra \"Viminacium\" e \"Novae\", malgrado costituissero un tratto di frontiera ormai \"cancellata\" dalla recente acquisizione della provincia dacica.\nDurante il periodo delle guerre marcomanniche al tempo degli Imperatori Marco Aurelio, Lucio Vero e Commodo, nel 167-168, i Sarmati Iazigi riuscirono a sfondare il \"limes\" dacico (forse insieme ad alcune trib\u00f9 di Vandali), e battevano l'esercito romano accorrente lungo la frontiera occidentale della provincia della Dacia superiore, causando la morte dell'allora governatore di provincia, un certo Calpurnio Proculo. Fu per questi motivi che la legio V Macedonica, appena tornata dalle campagne orientali, veniva trasferita dalla vicina Mesia inferiore (posizionata a \"Troesmis\", attuale Iglita), in Dacia nei pressi di \"Potaissa\" (attuale Turda). Pochi anni pi\u00f9 tardi, nel 170, la popolazione dei Costoboci, che abitavano i territori a nord-est della Dacia romana, invasero le province occidentali di Dacia, \"Mesia\" e Tracia fino a raggiungere l'Achaia. Alcune bande furono intercettate ed annientate nei pressi di \"Scupi\" dalla \"Cohors II Aureliae Dardanorum\".\nNel 230 la guarnigione romana del Regno del Bosforo Cimmerio, nell'attuale Crimea, fu massacrata dai Borani, mentre i Goti, che si erano spinti fino alle coste del Mar Nero, riuscirono ad occupare la citt\u00e0 di Olbia (presso la moderna Odessa), probabilmente in mano romana dai tempi di Nerone, che era difesa dal governatore della provincia di \"Mesia inferiore\". Quasi una decina di anni pi\u00f9 tardi, nel 238, ad una nuova incursione dei Goti che avevano attraversato il basso corso del Danubio, sembra sia andato incontro l'imperatore Decimo Celio Calvino Balbino. Questa incursione vide i barbari saccheggiare e sterminare la popolazione di Histropolis, mentre la trib\u00f9 di stirpe dacica dei Carpi, pass\u00f2 il Danubio pi\u00f9 a monte, sempre lungo i confini della \"Mesia inferiore\". Il governatore provinciale, un certo Tullio Menofilo, riusc\u00ec a trattare con i Goti offrendo loro un sussidio in cambio della restituzione dei prigionieri in precedenza catturati, mentre riusc\u00ec a respingere i Carpi, dopo aver raccolto una consistente armata.\nAncora nel 242-243, sotto il giovane Gordiano III, il prefetto del pretorio Timesiteo riusc\u00ec a battere una coalizione di Carpi, Goti e Sarmati lungo le frontiere della \"Mesia inferiore\". Era evidente che a partire da questi anni i Goti, che si erano ormai affacciati sulle sponde del Mar Nero, compivano sempre pi\u00f9 frequenti incursioni in territorio romano, devastando le province di Tracia e \"Mesia inferiore\".\nAncora nel 245-247, i Carpi della Dacia libera ripresero a compiere incursioni al di l\u00e0 del Danubio, nel territorio della \"Mesia inferiore\", dove n\u00e9 un certo Severiano, n\u00e9 il governatore provinciale poterono fermare gli invasori. Alla fine del primo anno di guerra, dovette intervenire lo stesso imperatore Filippo l'Arabo, il quale nel 246 riport\u00f2 un grande successo contro le genti germaniche dei Quadi lungo il fronte pannonico, grazie al quale gli fu attribuito l'appellativo di \"\"Germanicus maximus\". Nel 247, l'offensiva romana riprese lungo il fronte del basso corso danubiano contro i Carpi, tanto che gli furono tributati nuovi onori e l'appellativo di \"Carpicus maximus\"\". \u00c8 proprio a questo periodo che apparterrebbe l'istituzione di un comando militare generale e centralizzato per l'intera frontiera del medio e basso Danubio che avrebbe dovuto comprendere, pertanto, le province di Pannonia inferiore, \"Mesia superiore\" ed \"inferiore\", oltre alle Tre Dacie, a Sirmio. A capo di questo distretto militare fu posto Tiberio Claudio Marino Pacaziano. Ancora nel 248 una nuova incursione di Goti, ai quali era stato rifiutato il contributo annuale promesso da Gordiano III, e di Carpi loro associati, port\u00f2 ancora una volta devastazione nella provincia di Mesia inferiore.\nUna grande invasione si ebbe nel 249, quando Decio, proclamato imperatore dalle armate pannonico-mesiche, si diresse in Italia, portando con s\u00e9 buona parte delle truppe di confine, e presso Verona riusc\u00ec a battere l'esercito di Filippo l'Arabo, che mor\u00ec insieme a suo figlio. Ma l'aver sguarnito le difese dell'area balcanica permise, ancora una volta, a Goti e Carpi di riversarsi nelle province di Dacia, Mesia inferiore e Tracia. Sembra infatti che i Goti, una volta passato il Danubio ghiacciato, si dividessero in due colonne di marcia. La prima orda si spinse in Tracia fino a Filippopoli (l'odierna Plovdiv), dove assediarono il governatore Tito Giulio Prisco; la seconda, pi\u00f9 numerosa (si parla di ben settantamila uomini) e comandata da Cniva, si spinse in \"Mesia inferiore\", fino sotto le mura di \"Novae\". L'imperatore era deciso a sbarrare la strada del ritorno ai Goti in Tracia e ad annientarli per evitare potessero ancora riunirsi e sferrare nuovi attacchi futuri, come narra Zosimo (nel 250). Lasciato Treboniano Gallo a Novae, sul Danubio, riusc\u00ec a sorprendere ed a battere Cniva mentre questi stava ancora assediando la citt\u00e0 mesica di Nicopoli. Le orde barbariche riuscirono per\u00f2 ad allontanarsi e, dopo aver attraversato tutta la Penisola balcanica, attaccarono la citt\u00e0 di Filippopoli. Decio, deciso ad inseguirli, sub\u00ec per\u00f2 una cocente sconfitta presso Beroe Augusta Traiana (l'attuale Stara Zagora). L'anno successivo, fu decisivo per le sorti della guerra in atto. Al principio dell'anno (251) i Goti, che avevano trascorso l'inverno in territorio romano, in seguito a questa sconfitta offrirono la restituzione del bottino e dei prigionieri a condizione di potersi ritirare indisturbati. Ma Decio, che aveva ormai deciso di distruggere quest'orda di barbari, prefer\u00ec rifiutare le proposte di Cniva e sul cammino del ritorno dispose le sue armate ed impegn\u00f2 il nemico a battaglia nei pressi di Abrittus, in Dobrugia. Qui i Goti, pur stremati, riuscirono a infliggere una cocente sconfitta all'esercito romano (luglio del 251), uccidendo persino l'imperatore ed il figlio maggiore, Erennio Etrusco. Era la prima volta che un imperatore romano cadeva in battaglia contro un nemico straniero. Questa la tragica narrazione degli eventi di Giordane:\nVerso al fine del 267 e gli inizi del 268 una nuova ed immensa invasione da parte dei Goti, unitamente a Peucini, agli \"ultimi arrivati\" nella regione dell'attuale mar d'Azov, gli Eruli, ed a numerosi altri popoli prese corpo dalla foce del fiume Tyras (presso l'omonima citt\u00e0) e diede inizio alla pi\u00f9 sorprendente invasione di questo terzo secolo, che sconvolse le coste e l'entroterra delle province romane di Asia Minore, Tracia e Acaia affacciate sul Ponto Eusino e sul Mare Egeo.\nSembra che i barbari diedero per prima cosa l'assalto alla citt\u00e0 di Tomi, ma furono respinti. Proseguirono invadendo la \"Mesia\" e la Tracia fino a raggiungere Marcianopoli. Dopo aver fallito anche questo secondo obbiettivo, continuarono la loro navigazione verso sud, ma arrivati negli stretti della Propontide subirono numerose perdite a causa di una violenta tempesta che si era abbattuta su di loro. L'invasione si concluse nel 269, quando agli inizi di quest'anno, dopo che per alcuni mesi i Goti erano stati tenuti a bada dalle armate romane di Marciano, il nuovo imperatore Claudio II riusc\u00ec a raggiungere il teatro degli scontri ed a riportare una vittoria decisiva su queste genti nella battaglia di Naisso, dove si racconta che persero la vita ben cinquantamila barbari. I Germani erano arrivati nel cuore della \"Mesia\" percorrendo la strada che da Tessalonica conduce a Scupi e poi verso nord, dopo aver devastato i territori attorno a Pelagonia (l'attuale Bitola). La morte prematura di Claudio nel 270, costrinse Aureliano a concludere rapidamente la guerra contro i Goti in Tracia e nelle \"Mesie\", ponendo fine agli assedi di Anchialus (nei pressi della moderna Pomorie, lungo le coste bulgare del Mar Nero) e di Nicopolis ad Istrum.\nI continui e sempre pi\u00f9 frequenti attacchi dei Goti (in particolare, della trib\u00f9 dei Tervingi), unitamente a Carpi e Sarmati Iazigi della piana del Tibisco, contro il \"saliente\" romano della provincia di Dacia provocarono nel 271-273 l'abbandono definitivo di tutti i territori d'oltre Danubio da parte dell'Imperatore Aureliano, il quale aveva dovuto combattere duramente in Occidente contro l'Impero delle Gallie, ed in Oriente contro il Regno di Palmira.\nSgombrando, cos\u00ec, l'area a nord del Danubio, Aureliano decise di formare tuttavia una nuova provincia di Dacia a sud del corso del grande fiume, scorporando due nuove regioni dalla Mesia inferiore: la \"Dacia Ripense\" e la \"Dacia Mediterranea\".\nLe conseguenze dell'abbandono romano del bacino carpatico gener\u00f2 non solo nuove tensioni tra Goti e Gepidi ad oriente e Iazigi ad occidente, a causa del contatto tra le varie trib\u00f9, ma permise anche di rafforzare le frontiere del medio-basso corso del Danubio con il ritiro di due intere legioni (legio V Macedonica e legio XIII Gemina, posizionate ora ad Oescus e Ratiaria) ed un consistente numero di unit\u00e0 ausiliarie, per un totale complessivo di oltre quarantacinquemila armati.\nL'abbandono della \"Dacia Traiana\" dei romani \u00e8 menzionato dalla Historia Augusta e da Eutropio nel suo \"Breviarium\", libro IX:\nDa Diocleziano alla caduta dell'impero romano d'Occidente (284-476).\nL'abbandono definitivo della Dacia da parte di Aureliano nel 271-273 cambi\u00f2 nuovamente i progetti di questo tratto di limes, spostando ancora una volta la frontiera al Danubio e ripotenziando nuovamente il fronte che da \"Viminacium\" congiunge \"Novae\".\nCon la salita al trono di Diocleziano nel 284 l'esercito e le frontiere subirono un forte e rinnovato programma di riforma strategico-militare, per interrompere un processo, ormai avviato da almeno un cinquantennio, di disgregazione degli equilibri interni ed esterni all'impero romano. I forti esistenti furono rimodellati con torri aggettanti, porte strette, mentre se ne costruivano di nuovi infittendo le linee difensive. Teste di ponte erano, infine, costruite o ricostruite lungo la riva sinistra del Danubio.\nSappiamo che a Diocleziano tocc\u00f2 respingere nuove invasioni germano-sarmatiche sia in Mesia sia in Pannonia nel 285, ancora una volta favorite dall'aver sguarnito le frontiere del medio-basso tratto danubiano a causa della recente guerra civile contro Marco Aurelio Carino. In seguito a tali successi ricevette l'appellativo di \"\"Germanicus maximus\" e \"Sarmaticus maximus\"\", avendo battuto in modo decisivo Quadi e Iazigi. E ancora quindici anni pi\u00f9 tardi, nel 299, Diocleziano ed il \"Cesare\" Galerio, una volta terminate le operazioni in Oriente si concentrarono nel difendere i confini danubiani della Mesia inferiore, conducendo una campagna contro Carpi, Bastarni e Sarmati (presumibilmente si trattava dei Roxolani). Una grande quantit\u00e0 di persone appartenenti a questi popoli fu fatta prigionieri e trasferita all'interno delle frontiere imperiali (nella Pannonia a nord del fiume Drava, come sembra suggerire Ammiano Marcellino).\nNel 323 fu l'Imperatore Costantino I a bloccare una nuova invasione di Goti, i quali sotto il comando di un certo Rausimodo, avevano deciso di attraversare l'Istro, nel tentativo di devastare i territori romani della \"Mesia inferiore\" e Tracia. Costantino, informato di ci\u00f2, lasci\u00f2 il suo quartier generale di Tessalonica e si apprest\u00f2 a marciare contro di loro. I barbari saputo dell'arrivo dell'\"augusto\" decisero di ritirarsi in Valacchia, ma Costantino attraversato anch'egli l'Istro, raggiunse l'invasore goto e nella battaglia che ne segu\u00ec, fece grande strage degli stessi, riuscendo ad uccidere lo stesso Rausimodo. I barbari furono cos\u00ec costrette a chiedere la pace, e Costantino, che aveva per\u00f2 sconfinato, attaccando il nemico nella parte d'impero romano non di sua competenza (si trattava della Mesia), ed appartenente all'altro \"augusto\", Licinio, scaten\u00f2 cos\u00ec una nuova guerra civile tra i due.\nLa fine della guerra civile che ne segu\u00ec port\u00f2 alla sconfitta definitiva di Licinio ed alla consacrazione di Costantino quale unico \"Augusto\" (324). Egli, memore delle recenti guerre contro i Goti, decise di costruire alcuni ponti di pietra, al fine di incutere timore nelle popolazioni barbare a nord delle province danubiane: il primo tra \"Oescus\" ed il nuovo forte di \"Sucidava\" (posto sulla sponda nord del Danubio, quale testa di ponte), un secondo tra \"Transmarisca\" ed il forte di \"Daphne\" (anche quest'ultimo, testa di ponte a nord dell'Istro). Non possiamo, per\u00f2, escludere che la costruzione di queste nuove fortificazioni siano da mettere in relazione con le successive campagne gotiche degli anni 326-329.\nNegli anni successivi (a partire dal 329), sempre lungo il fronte del basso Danubio, i Goti tornarono ad agitarsi, riuscendo ancora una volta a penetrare fino in Mesia inferiore ed in Tracia, dove portarono devastazione; ma anche questa volta Costantino riusc\u00ec a respingere le orde barbariche, per poi penetrare nei loro territori dopo aver costruito un nuovo ponte in pietra nella regione della Scizia, come ci ricorda la titolatura di questi anni e gli \"Annales Valesiani\", secondo la quale ricevette per la quarta volta, il titolo vittorioso di \"Germanicus maximus\", e per la prima volta quello di \"Gothicus maximus\".\nE proprio in seguito a questi eventi l'imperatore Costantino I potrebbe aver dato inizio alla costruzione del nuovo tratto di \"limes\", il cosiddetto Brazda lui Novac du Nord, che correva parallelo ed a settentrione del basso corso del Danubio, da Drobeta alla pianura della Valacchia orientale fino al fiume Siret, inglobandone i nuovi territori \"riconquistati\". Non a caso lo stesso Aurelio Vittore racconta che fu costruito un ponte sul Danubio (riferendosi a quello del 328), oltre a numerosi forti e fortini in diverse localit\u00e0, a protezione dei confini imperiali. Si trattava di tutta una serie di terrapieni al di l\u00e0 del Danubio, in Oltenia e nella pianura valacca, per allentare la pressione sulla frontiera stessa. Questo sistema di fortificazioni, lungo 300\u00a0km e costruito tra il 330 ed il 340, viene oggi comunemente chiamato: \"Brazda lui Novac du Nord\".\nAl termine di questo periodo di guerre, nel 336, Costantino, che tanto tempo aveva impiegato per riunificare l'Impero sotto la guida di un unico sovrano, decise di dividerlo nuovamente in quattro parti principali (ed una secondaria, affidata al nipote Annibaliano), lasciando ai figli, Costantino II, la parte pi\u00f9 occidentale (dalla Britannia, alla Gallia, fino alla \"Hispania\"), a Costante I quella centrale (Rezia, Norico, Pannonie, Italia e passi alpini, oltre all'Africa), a Costanzo II (l'Asiana, l'Oriente e l'Egitto), mentre al nipote Dalmazio, il \"cuore\" del nuovo impero (Dacia, Tracia, Macedonia) con la capitale Costantinopoli, per evitare che i figli potessero poi contendersela in una nuova guerra civile. In pratica egli ricostituiva una nuova forma di Tetrarchia, che per\u00f2 dur\u00f2 poco meno di sei mesi, poich\u00e9, morto Costantino (22 maggio del 337), Dalmazio fu assassinato e l'Impero rimase diviso ora in tre parti.\nIl secolo successivo vide la \"Mesia\" subire ripetuti attacchi fino all'invasione degli Unni di Attila nel 447. Ad esempio nel 357, la consueta coalizione tra Marcomanni e Quadi, cui si erano uniti anche i Sarmati Iazigi, torn\u00f2 ad agitarsi sul Danubio, invadendo e saccheggiando Rezia, Pannonia e Mesia superiore. Nel 374 i Quadi ripresero a compiere nuove scorrerie in Pannonia (forse gi\u00e0 dalla fine del 373), insieme alla vicina trib\u00f9 sarmatica degli Iazigi, che riusc\u00ec nell'impresa di battere due intere legioni (la \"legio Pannonica\" e la \"legio Moesiaca\"). Fu solo grazie all'intervento del futuro imperatore Teodosio I, allora governatore della Mesia I, che questa invasione fu fermata.\nPochi anni pi\u00f9 tardi si ebbe un'invasione epocale per la Mesia e la vicina Tracia. Nel 376, infatti, Roma fu costretta ad accogliere duecentomila Visigoti, che premevano lungo i confini tra le foci del Danubio, la Mesia II e la Tracia. La gestione di questo trattato (\"foedus\") fu gestita per\u00f2 in modo estremamente negativo. Il trattato di pace prevedeva per i Goti, la consegna delle loro armi e dei loro giovani figli come ostaggi, senza per\u00f2 assicurar loro un adeguato approvvigionamento alimentare, tanto che la fame e gli stenti spinsero alla rivolta, guidati da Fritigerno. A loro si unirono agli Ostrogoti che avevano a loro volta passato il Danubio ed insieme riuscirono a battere un esercito romano accorrente nei pressi di Marcianopoli. E se in un primo momento le popolazioni gotiche furono respinte dalla provincia di Tracia da alcuni generali di Valente, fino verso la Dobrugia, nel 378, i Goti reagirono, dilagando fino a sud dei Balcani insieme ad alcuni corpi degli stessi Unni. Riusc\u00ec per\u00f2 a fermarli il \"magister peditum\" Sebastiano, il quale ne rallent\u00f2 provvisoriamente le loro incursioni. Poco dopo mosse contro le orde barbariche lo stesso imperatore Valente, il quale nella successiva battaglia di Adrianopoli, sub\u00ec non solo una disastrosa sconfitta, ma cadde egli stesso sul campo di battaglia. I Visigoti rimasero in Mesia, compiendo ripetute razzie nelle regioni circostanti. L'imperatore Graziano richiam\u00f2, allora, Teodosio il giovane al quale affid\u00f2 l'incarico di respingere nuove incursioni di Sarmati Iazigi in Pannonia e nominandolo \"magister militum\".\nSuccessivamente nel VI secolo furono Slavi, Proto-bulgari ed Avari, a sostituirsi a Goti ed Unni, premendo lungo la bassa frontiera danubiana. La sua vicinanza alla capitale dell'impero bizantino, Costantinopoli, ne preserv\u00f2 ancora per qualche secolo le sue frontiere.\nEsercito e difesa.\nIn quanto provincia di frontiera, la Mesia fu munita di una gran quantit\u00e0 di fortezze situate lungo il Danubio, e in particolar modo venne eretto un vallo fra Axiopolis e Tomi, a protezione delle scorrerie di Sciti e Sarmati. Il presidio militare in Moesia era costituito dalle legioni I \"Italica\" e XI \"Claudia\".\nNell'era tardo antica, dalla notitia dignitatum (395 d.C.), sappiamo che in Scizia erano presenti la I \"Iovia\" e la II \"Herculia\".\nLegioni e fortezze.\nVale la pena ricordare che nelle due province di Mesia superiore e Mesia inferiore ci furono numerose fortezze legionarie a seconda del periodo considerato. Diminuirono durante l'occupazione della vicina Dacia nel periodo che va dal 106 (al termine della conquista di Traiano) al 274 ca. (anno dell'abbandono definitivo di Aureliano). Aumentarono invece a partire da Diocleziano.\n\"Auxilia\", forti e fortini.\nVi erano poi oltre numerose di unit\u00e0 ausiliarie a difesa dei confini e delle principali strade che conducevano all'interno (da \"castelli\" ausiliari a \"turris\" e \"burgi\"). Sappiamo da tutta una serie di iscrizioni epigrafiche che c'erano:\nin \"Mesia\": 8 \"cohortes\" di fanteria (o miste), i cui nomi erano:\nin \"Mesia\": 8 \"cohortes\" di fanteria (o miste), i cui nomi erano:\nin \"Mesia\": 5 \"Alae\" di cavalleria e 9 \"cohortes\" di fanteria (o miste), i cui nomi erano:\nancora nel 99, Traiano oper\u00f2 una redistribuzione di forze ausiliarie lungo il limes danubiano in vista dell'imminente conquista della Dacia:\n\"Limes\" della Mesia superiore.\nDi questo tratto di \"limes\" sappiamo che in alcuni periodi del I e II secolo, il tratto pi\u00f9 occidentale fu in particolari momenti aggregato alla confinante \"Pannonia inferior\", in altri rimase amministrato militarmente dalla \"Moesia superior\".\nQui di seguito la legenda ed un elenco dettagliato delle postazioni militari di questo tratto di \"limes\":\n\"Limes\" della Mesia inferiore.\nQui di seguito trovate alcuni dei forti ausiliari e legionari del \"limes moesicus inferior\"\nGeografia politica ed economica.\nPrincipali centri urbani.\nAl lavoro di urbanizzazione del retroterra bulgaro di Filippo II di Macedonia, succeduta alla presenza di citt\u00e0 ellenistiche sulla costa, succedettero i romani che si occuparono della vera e propria urbanizzazione di tutta la regione, in special modo sotto Traiano; furono dapprima stanziati centri militari, poi sviluppati in colonie, e anche centri nati direttamente come citt\u00e0. Lungo il Danubio si contano Ratiaria (Archar), Oescus (Gigen), Novae (Svi\u0161tov), Durostorum (Silistra), mentre nell'interno Pautalia (Kjustendil), Serdica (Sofia), Deultum (Debelt, presso Burgas), Traianopolis (presso Alessandropoli), Marcianopolis (Devnja), Plotinopolis, Nicopolis ad Istrum (Nikiup presso Tirnovo), Nicopolis ad Nestum (presso Nevrokop), Augusta Traiana (Stara Zagora). Le citt\u00e0 greche del Mar Nero conservarono la costituzione ellenica e formarono un koin\u00f2n (Tomi, Callati, Odesso, Istropoli, Dionisopoli e Mesembria), Anchialo divenne municipio, mentre nella zona sopravvissero numerosi \"vici\" ed \"emporia\", particolarmente sviluppati in una regione prevalentemente rurale. Nel processo di urbanizzazione molti erano gli immigrati dall'Asia e dalla Grecia, in minor numero dalla penisola italica.\nIl fiume Cibrus (oggi Zibritza) divideva la regione in due parti, in occidente la \"Mesia Superior\" e ad oriente la \"Mesia Inferior\". Le trib\u00f9 stanziate erano essenzialmente le popolazioni traciche dei Triballi, Mesi, Geti e Scordisci. I principali centri delle due province di Mesia erano:\nRete stradale.\nLo sviluppo civile fu favorito dalla rete stradale romana costituita da tre arterie principali:\nBibliografia.\nA. Mocsy, \"Pannonia and Upper Moesia. A History of the middle Danube Provinces of the Roman Empire\", London-Boston 1974"}
{"id": "1532562", "revid": "125187604", "url": "https://it.wikipedia.org/wiki?curid=1532562", "title": "Episodi di Ned - Scuola di sopravvivenza (prima stagione)", "text": "La prima stagione della serie televisiva Ned - Scuola di sopravvivenza \u00e8 andata in onda negli Stati Uniti dal 12 settembre al 30 dicembre 2004 sul canale satellitare Nickelodeon.\nIn Italia \u00e8 stata trasmessa dal 16 ottobre al 2 novembre 2006 sempre su Nickelodeon.\nGuida al primo giorno e all'armadietto.\nNed e Cookie confrontano il loro orario e vedono che non hanno un'ora insieme, e decidono di sfruttare un'ora facoltativa con Moze; la ragazza per\u00f2 si rifiuta, perch\u00e9 ha gi\u00e0 scelto cucina per farsi delle amiche. Ned e Cookie non lo accettano e cercano di seguirla; Moze lo scopre e finge di iscriversi al corso di falegnameria per depistarli. Cookie cerca di iscrivere lui e Ned a questo corso di cucina che Moze ha scelto di nascosto ma, per sbaglio, cancella il nome della ragazza e la sposta a falegnameria, diventando cos\u00ec l'unica coppia di ragazzi nel corso di scienze della vita, diventando la \"famiglia alternativa\".\nNed ha un armadietto vicino ad un ragazzo che si chiama \"Timmy Toot Toot\" che spara peti in continuazione; Billy crede che Ned sia il responsabile della puzza e lo prede in giro. Cookie ha un armadietto troppo lontano e arriva ogni giorno in ritardo in palestra, e l'allenatrice Dirga gli dice che se arriver\u00e0 di nuovo in ritardo gli dar\u00e0 insufficiente. Moze inizia una guerra degli armadietti con Suzie per fare nuove amicizie, ma fallisce ogni volta. Ned cerca un nuovo armadietto e Claire propone uno scambio con Lisa Zemo, che acconsente a condizione di uscire con Cookie. Ned accetta e aiuta Cookie ad arrivare in tempo in palestra usando il carrello porta-scope. Gordy per\u00f2 distrugge l'armadietto di Moze nel tentativo di catturare la donnola, ma riesce poi a ripararlo. Per fortuna, Ned ottiene il nuovo armadietto ma nella zona di Billy.\nGuida ai bagni e ai compagni di progetto.\nMoze ha paura di entrare in bagno perch\u00e9 il trio delle streghe ha occupato quello delle ragazze, cos\u00ec da non potere leggere l'elenco dei gettonati, una lista dove le ragazze commentano i ragazzi della scuola. Ned vuole che Moze lo faccia entrare in quella lista per vedere quali sono le reazioni delle ragazze, per poi darle dei consigli sui bagni. Cookie deve fare pip\u00ec, ma la trattiene per evitare di entrare in bagno. Moze vede, oltre agli insulti, tre baci con il rossetto rosso chiaro sul nome di Ned e il ragazzo decide di scoprire chi sia stato. Ned crede che sia Suzie per la tonalit\u00e0 del suo rossetto, e decide che vuole incontrarla nell'atrio alle 15. Cookie non ce la fa pi\u00f9 e decide di andare in bagno, ma per sbaglio entra in quello delle ragazze e si fa aiutare da Ned, Moze e Gordy ed esce dal bagno senza essere scoperto da nessuno. Ned va nell'atrio per incontrare la sua ammiratrice ma scopre che il rossetto di Suzie le \u00e8 stato prestato dal trio delle streghe, e Ned scappa impaurito.\nMoze sceglie come compagno per gli studi egizi Seth Powers, che non contribuisce perch\u00e9 pensa continuamente alla pallacanestro. Billy ruba la bambina-bambolotto di Cookie e Ned del corso di scienze della vita, e non gliela dar\u00e0 finch\u00e9 Moze non sar\u00e0 la sua compagna per gli studi egizi. Il signor Monroe ha una riunione con gli insegnanti e decide di anticipare la revisione dei bambolotti. Ned e Cookie, nel panico, convincono Moze a fare il progetto degli studi egizi, dopo che Seth ha deciso di fare il progetto con Martin; cos\u00ec Ned recupera la testa della bambina.\nGuida alle punizioni e ai professori.\nCookie costruisce un aeroplanino di carta e lo mostra a Ned e Moze; Sweeney intima Cookie di non lanciarlo, ma Billy, chiudendo il suo armadietto, crea una brezza che va volare l'aeroplanino. Sweeney mette Cookie in punizione, perch\u00e9 crede che l'abbia fatto di proposito, assieme a Ned e Moze. Cookie finge di essere un duro e di essere finito in punizione per avere ferito Sweeney, cos\u00ec da acquisire il rispetto di alcuni amici. Moze non ha paura e va tranquillamente nell'aula di punizioni ma la Dirga la prende con s\u00e9 per pulire cancelletti. Cookie e Ned rimangono soli con i ragazzi di terza, cos\u00ec cercano di avvicinarsi il pi\u00f9 possibile alla cattedra di Sweeney per restare al sicuro; Sweeney se ne va per un momento (quando mancano 5 minuti alla libert\u00e0) e i bulli di terza stanno per picchiare Ned e Cookie ma, all'improvviso, l'aeroplanino colpisce l'occhio del capo dei bulli: Ned e Cookie sono salvi.\nNed crede che Sweeney lo odi senza motivo poich\u00e9 gli d\u00e0 delle \"F\". Nell'aula di matematica di Moze, arriva un tirocinante che non si fa rispettare dagli studenti. Cookie non riesce a non sbavare vedendo la sua insegnante di spagnolo e, non potendo concentrarsi nello studio, prende delle \"F\". Ned cerca di diventare il cocco del prof. (credendo che serva a qualcosa), ma senza ottenere i risultati che aspettava. Ned capisce quindi di doversi impegnare e, dopo avere studiato, riesce ad ottenere la sufficienza. Moze aiuta il professore a fare una piccola scenetta per impaurire gli studenti e fargli avere un po' di rispetto. Cookie si trasferisce in un altro corso di lingue, dove per\u00f2 si distrae comunque.\nGuida ai posti e alle selezioni sportive.\nNed vuole assolutamente sedersi al tavolo \"giusto\" della mensa, dove si trovano i ragazzi pi\u00f9 popolari della scuola. Moze arriva in ritardo alla lezione di scienze ed \u00e8 costretta a sedersi nella prima fila dell'aula. Cookie, sotto consiglio di Moze, decide di ingrandire la buca del vialetto della strada per fare sobbalzare l'autobus durante il tragitto verso casa, facendosi aiutare da Gordy. Ned, rifiutato dai ragazzi del tavolo \"giusto\", decide di crearne un altro pi\u00f9 giusto. Sweeney si accorge del miglioramento di Moze e decide di creare una nuova prima fila dell'aula. Cookie e Gordy si feriscono gravemente dal sobbalzo dell'autobus e Ned viene cacciato dal suo tavolo pi\u00f9 giusto, e capisce quindi che il tavolo giusto \u00e8 quello formato dai tuoi amici.\nNed tenta di fare le selezioni sportive per la pallacanestro essendo cresciuto di 1 cm, mentre Moze tenta tutti gli sport tranne le selezioni per le cheerleader, che viene scelto da Cookie per fare colpo sulle ragazze. Ned passa la prima selezione di basket, ma crede di non passare la finale essendo troppo basso; Moze passa tutte le selezioni e, istintivamente, sceglie la pallavolo, scelta anche da Suzie, che diventa la sua rivale ufficiale. Cookie viene rifiutato dalle cheerleader perch\u00e9 maschio, ma ingaggia Clare per denunciare la Dirga cos\u00ec da permettergli di partecipare, ma Clare gli fa capire che \u00e8 stato rifiutato perch\u00e9 una schiappa. Ned usa delle scarpe giganti per sembrare pi\u00f9 alto ma non passa. Moze viene selezionata, ma come co-capitano, mentre Suzie come capitano. Sia Ned che Cookie si arrendono e decidono di allenarsi per entrare nella squadra il prossimo anno.\nGuida alle voci di corridoio e al giorno della foto.\nClare dice a Ned che Moze preferisce essere chiamata con il suo nome, cio\u00e8 Jennifer, ma Ned dice che a lei piace Moze (come soprannome); una ragazza fraintende, e crede che Ned sia innamorato di Moze, e diffonde la voce. Moze considera Ned solo come amico e cerca di evitarlo, perch\u00e9 crede che voglia invitarla ad uscire. Gordy intanto avvisa Cookie e Ned della voce dello \"sciacquone atomico\", che avviene quando tutti i bagni vengono attivati nello stesso momento facendo sobbalzare la scuola. Ned lascia il comando del piano dello \"sciacquone atomico\" a Cookie mentre cerca di chiarire con Moze. Cookie tenta di convocare tutti i suoi amici per fare in modo che diventi possibile, ma Sweeney (avendo origliato il piano) decide di non far entrare Gordy nel bagno dei professori, cio\u00e8 quello principale. Ned e Moze nel frattempo chiariscono il malinteso, ma gli altri pensano ancora che loro due stiano insieme, e cos\u00ec decidono di fare finta di lasciarsi. Quando \u00e8 giunto il momento di azionare gli sciacquoni, Gordy convince Sweeney ad attivarlo; Ned e Moze azionano lo sciacquone del bagno dell'infermeria con Cookie anche se sembra che non succeda niente ma in realt\u00e0, nel bagno dei professori, la pressione dell'acqua distrugge la porta del bagno e fa sobbalzare di qualche millimetro la scuola.\n\u00c8 il giorno della foto e tutti si preparano, tranne Moze che non intende farsi fotografare perch\u00e9 non \u00e8 fotogenica, a differenza di Ned che viene bene in qualsiasi situazione. Ned aiuta Moze per il giorno della foto e Cookie (stanco di venire male nelle foto) decide di fare un'audizione per un \"Cookie\" che possa sostituirlo. Cookie trova un modello che lo sostituir\u00e0 per la foto, ma per sbaglio urta Gordy e cade su Ned; l'urto con quest'ultimo fa cadere del miele sul ragazzo e delle piume s'incollano facendolo sembrare un pollo, cos\u00ec Moze ride e riesce ad ottenere una bella foto e \"Cookie\" ha la sua pi\u00f9 bella fotografia, a differenza di Ned.\nGuida alle elezioni e al talento.\nNed viene proposto come presidente del corpo studentesco dal trio delle streghe e viene obbligato a candidarsi. Moze e Cookie lo incitano ad iscriversi per evitare di far vincere Suzie o Dagh, che sprecano i soldi del comitato per cose inutili. Ned accetta dopo essere approvato da molti studenti e dalla Dirga. Dopo il discorso, Cookie scopre che tutti sono alla pari e che c'\u00e8 un solo studente indeciso: Testa di Cocco. Tutti origliano e lo vanno a cercare; dopo essere stato colpito dalle t-shirt di Suzie, essere stato investito dalle ragazze di Dagh ed essere stato picchiato dal trio delle streghe, decide di votare per la donnola. Anche se Ned non vince, la sua campagna ha avuto comunque successo, perch\u00e9 il vicepresidente Martin attua il suo progetto.\nIl Sig. Wright organizza l'annuale spettacolo della scuola, ma non si accorge che ai ragazzi il suo spettacolo non piace perch\u00e9 troppo noioso. Ned decide di organizzare uno spettacolo alternativo, dove tutti gli studenti possano esibirsi con libert\u00e0. Moze non vuole partecipare perch\u00e9 dice di non avere un talento particolare, ma Chopsaw le fa capire che l'abilit\u00e0 con cui lavora il legno \u00e8 un gran talento. Arrivato il giorno pattuito, nessuno va allo spettacolo alternativo, perch\u00e9 hanno tutti paura di mancare allo spettacolo del sig. Wright; Cookie allora va a chiamare gli studenti incitandoli a venire a quello alternativo, dicendo che lo spettacolo classico \u00e8 troppo noioso. Il sig. Wright, vedendo che non c'\u00e8 pi\u00f9 nessuno, decide di andare a vedere cosa succede. Wright scopre lo spettacolo alternativo di Ned e capisce che i suoi gusti non incontravano i favori dei ragazzi, cos\u00ec decide di organizzare un altro spettacolo il prossimo anno con l'aiuto di Ned.\nGuida al laboratorio di informatica e agli zaini.\nMoze chiede a Cookie di stampare il suo progetto di computer-grafica con la sua panta-stampante. Ned dimentica di fare il suo progetto e decide di andare al laboratorio di informatica. Billy e Crony spingono Cookie contro gli armadietti, mandando in corto la stampante; Cookie potrebbe per\u00f2 salvare il progetto di Moze se riuscisse a trasferirlo in un computer. Ned entra nel laboratorio avendo un'ora a disposizione, e Moze fa pressione su di lui perch\u00e9 usi il suo computer, ma il signor Kwest bandisce Ned, Moze e Cookie dal laboratorio per 1 settimana. Il sistema di Cookie va in corto e il ragazzo, con l'aiuto di Lisa, riesce ad apprezzare il mondo senza l'uso della tecnologia. Lisa e Testa di Cocco hanno un'ora ciascuno al laboratorio di informatica e la cedono a Ned e Moze che per\u00f2, essendo stati banditi, si travestono da Lisa e Testa di Cocco per entrare senza problemi. Il signor Kwest si mette in chat con oltre 40 professori mandando in tilt tutti i computer e scopre che Lisa e Testa di Cocco sono in realt\u00e0 Ned e Moze. I due ragazzi chiedono a Cookie di aggiustare i computer e, dopo averlo fatto, decide di dare lezioni di informatica al signor Kwest; Moze riceve la sua \"A+\" e Ned ottiene una proroga per completare il suo progetto.\nMoze perde il suo zaino con all'interno il suo diario personale. Cookie, invece dello zaino, crea un vestito in velcro per incollare tutti gli strumenti scolastici a se stesso e tenerli sotto mano. Ned ha bisogno di un nuovo zaino, visto che il suo \u00e8 completamente distrutto, e un ragazzo gli mostra un luogo segreto dove pu\u00f2 prendere uno zaino a suo piacimento. Ned decide di prendere il modello \"pachiderma\", uno zaino enorme. Cookie cerca lo zaino di Moze, ma Billy e Crony lo attaccano alla bandiera della scuola, fatta anch'essa di velcro; Suzie e Bizzy trovano poi lo zaino di Moze nello spogliatoio e Cookie se lo riprende per restituirlo a Moze. Ned non riesce a sostenere il peso del suo nuovo zaino e decide di cambiarlo."}
{"id": "1532564", "revid": "767487", "url": "https://it.wikipedia.org/wiki?curid=1532564", "title": "Icl\u0103nzel", "text": "Icl\u0103nzel (in ungherese \"Kisikland\") \u00e8 un comune della Romania di 2.248 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 11 villaggi: C\u0103pu\u0219u de C\u00e2mpie, Chis\u0103li\u021ba, Dup\u0103 Deal, F\u00e2na\u021be, F\u00e2na\u021bele C\u0103pu\u0219ului, Ghida\u0219teu, Iclandu Mare, Icl\u0103nzel, M\u0103d\u0103r\u0103\u0219eni, T\u0103bl\u0103\u0219eni, Valea Iclandului."}
{"id": "1532566", "revid": "287204", "url": "https://it.wikipedia.org/wiki?curid=1532566", "title": "Iclanzel", "text": ""}
{"id": "1532567", "revid": "1652635", "url": "https://it.wikipedia.org/wiki?curid=1532567", "title": "Follie preferenziali", "text": "Follie preferenziali \u00e8 un singolo del rapper italiano Caparezza, pubblicato il 12 marzo 2003 come primo estratto dal secondo album in studio \"Verit\u00e0 supposte\".\nDescrizione.\nIl brano, il cui tema principale \u00e8 il ripudio della guerra, fonda la sua satira pungente e acuta su giochi di parole e sulla diversa accezione che possono avere questi vocaboli, da una parte l'uso militare e dall'altra l'uso quotidiano. L'argomento trattato \u00e8 molto simile a quello del brano \"Il conflitto\" (presente in \"?!\"). La similitudine tra i due brani si estende inoltre al modo di plasmare le parole e di giocare con esse."}
{"id": "1532569", "revid": "1590006", "url": "https://it.wikipedia.org/wiki?curid=1532569", "title": "Puledro", "text": "Il puledro \u00e8 il cucciolo del cavallo o dell'asino, specificamente \u00e8 il giovane equino con una et\u00e0 non superiore a tre anni. \nI puledri nascono dopo un periodo di gestazione di circa 11 mesi. Il parto di solito avviene rapidamente, come di norma tra gli animali preda, pi\u00f9 spesso di notte che di giorno. \nPer essere sicuro di avere un buon soggetto dinanzi a s\u00e9 bisogna sapere che il puledro deve avere arti grandi e robusti con gambe lunghe e muscolose.\nIl puledro ha una crescita molto veloce e nei primi tempi pu\u00f2 crescere fino a 1 kg al giorno. Nelle prime settimane di vita il puledro trae tutto quanto esso necessita dal latte della madre e viene gradualmente avviato alla dieta adulta. Dalle prime settimane riceve quanto gli necessita dal latte che gli fornisce il nutrimento ma anche gli anticorpi e lo sviluppo del sistema immunitario. Il puledro comunque comincia ad ingerire una dieta solida a partire dall'et\u00e0 di 10 giorni circa."}
{"id": "1532570", "revid": "2014155", "url": "https://it.wikipedia.org/wiki?curid=1532570", "title": "Enrico II di Navarra", "text": "Origini familiari.\nEra figlio secondogenito di Caterina di Foix-B\u00e9arn, regina di Navarra, contessa di Foix e del B\u00e9arn, e di Giovanni d'Albret, conte di P\u00e9rigord, visconte di Limoges e re consorte di Navarra.\nBiografia.\nAlla morte del padre, nel 1516, divenne l'erede della signoria d'Albret. Alla morte della madre, nel 1517, Enrico eredit\u00f2 i titoli di re di Navarra e conte di Foix e Bigorre e visconte del B\u00e9arn, N\u00e9bouzan, Villemeur e Lautrec.\nNel corso del 1520, riusc\u00ec a riconquistare buona parte del regno di Navarra, che, nel 1515, era stato annesso al regno di Spagna. Fu per\u00f2 una conquista di breve durata, in quanto il nuovo re di Spagna, Carlo I (l'Imperatore del Sacro Romano Impero, Carlo V), lo respinse al di l\u00e0 dei Pirenei. Alla morte del nonno, Alain I d'Albret, nel 1522, Enrico divenne signore d'Albret conte di G\u00e2vres e di Castres e visconte di Tartas.\nEnrico fu tra i cavalieri che accompagnarono il re di Francia, Francesco I, nella campagna d'Italia, dove si distinse, guadagnandosi la reputazione di audace e coraggioso cavaliere, che, nel 1525, fu fatto prigioniero, assieme al suo re, alla battaglia di Pavia e che dalla prigionia riusc\u00ec a fuggire in modo spettacolare.\nNel 1527, divenne il secondo marito della sorella di Francesco I, Margherita d'Angoul\u00eame (1492-1549).Il 3 gennaio fu stipulato il contratto e il 24 gennaio, a Saint-Germain-en-Laye, fu celebrato il matrimonio tra Enrico e la duchessa d'Alen\u00e7on, contessa di Perche e contessa d'Armagnac, F\u00e9nezac e Rodez, Margherita d'Angoul\u00eame, figlia di Carlo di Valois, conte di Angoul\u00eame, e di Luisa di Savoia. Margherita era vedova di Carlo IV di Alen\u00e7on, da cui Margherita aveva ereditato tutti i suoi titoli.\nDopo il matrimonio con Margherita d'Angoul\u00eame, Enrico visse quasi sempre alla corte di Francesco I di Francia, con cui continu\u00f2 a collaborare. Francesco I lo ricompens\u00f2 riconoscendogli i titoli di Conte del P\u00e9rigord e del Rodez e visconte di Limoges.\nEnrico, per tutta la vita, continu\u00f2, con l'aiuto del cognato Francesco I, a combattere il re di Spagna, Carlo I (l'Imperatore del Sacro Romano Impero, Carlo V). Enrico mor\u00ec a Hagetmau en B\u00e9arn, Landes, il 29 maggio 1555 e fu tumulato nella cattedrale di Lescar.A Enrico successe la figlia Giovanna.\nDiscendenza.\nEnrico da Margherita di Valois-Angoul\u00eame ebbe due figli:"}
{"id": "1532575", "revid": "110157", "url": "https://it.wikipedia.org/wiki?curid=1532575", "title": "Pallone d'oro 2003", "text": "L\u2019edizione 2003 del Pallone d'oro, 48\u00aa edizione del premio calcistico istituito dalla rivista francese \"France Football\", fu vinta dal ceco Pavel Nedv\u011bd (Juventus).\nI giurati che votarono furono 52, provenienti da Albania, Andorra, Armenia, Austria, Azerbaigian, Belgio, Bielorussia, Bosnia ed Erzegovina, Bulgaria, Cipro, Croazia, Danimarca, Estonia, Finlandia, Francia, Galles, Georgia, Germania, Grecia, Inghilterra, Irlanda, Irlanda del Nord, Islanda, Isole F\u00e6r \u00d8er, Israele, Italia, Jugoslavia, Kazakistan, Lettonia, Liechtenstein, Lituania, Lussemburgo, Macedonia, Malta, Moldavia, Norvegia, Paesi Bassi, Polonia, Portogallo, Repubblica Ceca, Romania, Russia, San Marino, Scozia, Slovacchia, Slovenia, Spagna, Svezia, Svizzera, Turchia, Ucraina e Ungheria."}
{"id": "1532584", "revid": "161374", "url": "https://it.wikipedia.org/wiki?curid=1532584", "title": "Hanna Barbera", "text": ""}
{"id": "1532585", "revid": "767487", "url": "https://it.wikipedia.org/wiki?curid=1532585", "title": "Ideciu de Jos", "text": "Ideciu de Jos (in ungherese \"Als\u00f3idecs\", in tedesco \"Nieder-Eidisch\") \u00e8 un comune della Romania di 2.108 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 3 villaggi: Deleni, Ideciu de Jos, Ideciu de Sus. \u00c8 situato in una area pianeggiante attraversata dal fiume Mures. L'economia \u00e8 in prevalenza agricola, diffusissima \u00e8 la coltivazione della cipolla rossa; le colture praticate sono condizionate dal clima di questa parte della Romania che in inverno arrivano a superare i -20 \u00b0C, pertanto i terreni possono essere sfruttati per un solo raccolto annuo.\nPerci\u00f2 diffusa \u00e8 anche la coltivazione del mais, della patata, dei fagioli, del pomodoro e dei peperoni. In sostanza si tratta di coltivazioni per lo pi\u00f9 dirette all'autoconsumo, mentre la poca parte eccedente viene venduta nella vicina citt\u00e0 di Righin, da cui dista 5 km. Lo stesso discorso vale per l'allevamento, diffusissimo quello del maiale, la cui carne \u00e8 l'alimento principale della popolazione, soprattutto affumicata. L'affumicatura \u00e8 un processo che viene fatto ancora oggi in maniera tradizionale e che conferisce alla carne un sapore unico specie se abbinato alla \"ciorba\", minestra di fagioli.\nL'allevamento bovino \u00e8 limitato alle mucche da latte, in ogni casa ve ne \u00e8 almeno una, dal cui latte si ottiene panna, burro e un formaggio tipico che viene lavorato in forma rotonda e consumato dopo pochi giorni dalla lavorazione. Come tutta la Romania, anche Ideciu ha vissuto negli ultimi anni il problema dell'emigrazione: molti giovani si sono recati a lavorare soprattutto in Italia, ma anche Spagna ed altri paesi europei, per cercare di superare le difficolt\u00e0 economiche che la Romania ha vissuto dopo la caduta del comunismo.\nLa popolazione \u00e8 in maggioranza romena, ma come in tutta la Transilvania anche qui vi sono molti abitanti di origine magiara (ungheresi) e tedesca. Le vicende storiche di Ideciu, la cui origine \u00e8 antica, hanno seguito nei secoli le vicende storiche della Transilvania, passata negli ultimi secoli dall'Ungheria alla Romania, per poi tornare a far parte definitivamente della Romania dopo il 1945.\nLa religione \u00e8 cristiana e segue la composizione della popolazione, ortodossi la maggioranza perch\u00e9 romena, cattolica la parte ungherese, protestante la minoranza tedesca ed infine vi \u00e8 una piccola comunit\u00e0 di avventisti. La divisione della popolazione oltre che dalla religione la si vede anche dalla presenza di ben tre cimiteri, uno per ogni confessione religiosa, nonch\u00e9 dalla presenza delle chiese.\nLa principale via di comunicazione \u00e8 la strada che collega Ideciu con Reghin ed i comuni circostanti, e la rete ferroviaria."}
{"id": "1532587", "revid": "122934359", "url": "https://it.wikipedia.org/wiki?curid=1532587", "title": "Sam Bass", "text": "Nacque il 21 luglio 1851 nella citt\u00e0 di Mitchell (Indiana) e rimase orfano all'et\u00e0 di tredici anni. Nel 1869 and\u00f2 in Mississippi ma l'anno successivo decise di trasferirsi in Texas. Trasferitosi nel 1871 a Denton (Texas) visse guadagnandosi da vivere come fantino tra il 1874 e il 1876.\nSi trasfer\u00ec senza successo come cercatore d'oro nel Dakota del Sud. Nel 1877, assieme all'amico Joel Collins, inizi\u00f2 la sua vita da fuorilegge. Costituita una banda, la sera del 18 settembre 1877 i due rapinarono un treno carico d'oro della Union Pacific partito da San Francisco. Fuggirono verso Denton (Texas) con una refurtiva di 60.000 $ (divisa tra i sei membri della banda), inseguiti dalle forze di polizia e dall'agenzia investigativa Pinkerton.\nIniziarono quindi a compiere rapine a treni e a banche (fecero anche la prima rapina in una banca texana, ad Allen, rubando 500 $). A inseguirli si aggiunsero anche i Texas Rangers capitanati da Junius Peak. Bass riusc\u00ec ad eludere i Ranger ma un membro della sua banda, Jim Murphy, lo trad\u00ec scoprendo che il padre era stato imprigionato e avvertendo il Maggiore dei Texas Rangers John B. Jones.\nIl piano era di rapinare la banca della contea di Williamson il 19 luglio 1878. Andati in esplorazione furono scoperti dallo sceriffo della citt\u00e0, Caige Grimes. Bass lo uccise ma Grimes riusc\u00ec a sparare e un manipolo di poliziotti e rangers irruppero in strada. Fuggendo sui cavalli incominciarono uno scontro a fuoco nel quale un deputato di nome Moore fu mortalmente ferito.\nBass fu colpito nella schiena dal fuoco del ranger George Herold. Lo trovarono il giorno successivo in un pascolo. Mor\u00ec il 21 luglio del 1878, il giorno del suo 27\u00ba compleanno (anche lo sceriffo Grimes era stato ucciso proprio il giorno del suo 27\u00ba compleanno). Un membro della banda, di nome Jackson, scamp\u00f2 alla cattura sconfinando in Nuovo Messico. Furono molte le richieste di grazia ma queste furono respinte.\nJim Murphy ritorn\u00f2 a Denton ma visse come un fuori casta, andando spesso in prigione per avere protezione. Fu trovato morto avvelenato e i rangers ritennero che si trattasse di un suicidio (le indagini scagionarono \"Rowdy Joe\" Lowe, noto fuorilegge locale). A dispetto della breve \"carriera\", grazie al colpo della Union Pacific, \u00e8 diventato una leggenda del vecchio west."}
{"id": "1532597", "revid": "287204", "url": "https://it.wikipedia.org/wiki?curid=1532597", "title": "Distretto governativo di Dessau", "text": "Il distretto governativo di Dessau (in tedesco \"Regierungsbezirk Dessau\") era uno dei tre distretti governativi in cui si divideva il Land tedesco della Sassonia-Anhalt, dal 1991 al 2004.\nStoria.\nIl distretto fu creato il 1\u00ba gennaio 1991, successivamente alla riunificazione tedesca.\nEsistette fino al 31 dicembre 2003. Dal 1\u00ba gennaio 2004, con la soppressione di questo e degli altri 2, la Sassonia-Anhalt non viene suddivisa in distretti governativi.\nGeografia fisica.\nIl distretto si trovava a sud-est del suo stato, con all'ovest la citt\u00e0 capoluogo di Dessau. Confinava con gli stati del Brandeburgo e della Sassonia, e con gli ex-distretti di Magdeburgo ed Halle.\nSuddivisione.\nIl distretto comprendeva i circondari di Anhalt-Zerbst, Bernburg, Bitterfeld, K\u00f6then e Wittenberg, e la citt\u00e0 extracircondariale di Dessau."}
{"id": "1532600", "revid": "767487", "url": "https://it.wikipedia.org/wiki?curid=1532600", "title": "Livezeni", "text": "Livezeni (in ungherese \"Jedd\") \u00e8 un comune della Romania di 2.255 abitanti, ubicato nel distretto di Mure\u0219, nella regione storica della Transilvania. \nIl comune \u00e8 formato dall'unione di 5 villaggi: Bozeni, Iv\u0103ne\u0219ti, Livezeni, Poieni\u021ba, S\u00e2ni\u0219or.\nNel 2004 si \u00e8 staccato da Livezeni il villaggio di Corunca, andato a formare un comune autonomo."}
{"id": "1532603", "revid": "195924", "url": "https://it.wikipedia.org/wiki?curid=1532603", "title": "Teoria cellulare", "text": "La teoria cellulare afferma che tutti gli esseri viventi sono formati da una o pi\u00f9 cellule.\nOgni cellula deriva da una preesistente cellula.\nOgni cellula \u00e8 un'unit\u00e0 organizzativa e autonoma.\nStoria.\nIl termine \"cellula\" (piccola cella) fu coniato dal fisico inglese Robert Hooke nel 1665. Osservando al microscopio delle fette sottili di midollo di sambuco, Hooke identific\u00f2 delle piccole strutture distinte, apparentemente vuote, simili a tante piccole celle, le stanze occupate nei conventi dai monaci. In realt\u00e0 Hooke aveva osservato solo le pareti di \"cellule morte\" di midollo di sambuco; non aveva infatti descritto n\u00e9 il nucleo n\u00e9 gli organuli cellulari.\nIl primo ad aver osservato una \"cellula viva\" al microscopio \u00e8 stato Antoni van Leeuwenhoek, il quale nel 1674 osserv\u00f2 in campioni di acqua, di cibo e di suolo dei microrganismi, ma di forma molto diversa l'uno dall'altro: alghe Spirogyrae e forse anche batteri.\nAll'inizio del XIX secolo fra i naturalisti era molto diffusa la convinzione che la costituente fondamentale degli organismi viventi fosse una specie di sostanza gelatinosa entro le quali poteva agire una supposta \"forza vitale\", e che le strutture visibili al microscopio fossero una solidificazione di tale sostanza. L'idea che le cellule fossero separabili in unit\u00e0 individuali fu proposta da Ludolph Christian Treviranus nel 1811, Johann Jacob Paul Moldenhawer nel 1812 e Henri Dutrochet; quest'ultimo nel 1824 pot\u00e9 formulare uno dei dogmi fondamentali della teoria cellulare moderna, ossia che la cellula \u00e8 l'elemento fondamentale dell'organizzazione. In realt\u00e0 anche Dutrochet non \u00e8 riuscito a vedere i nuclei cellulari, per cui in passato si \u00e8 sostenuto, sembra ormai senza fondamento, che le sue \"cellules globuleuses\" potessero essere immagini illusorie prodotte dai poco affidabili microscopi utilizzati nei primi anni del XIX secolo.\nLe basi della teoria cellulare furono poste verso il 1830: il perfezionamento dei microscopi, in particolare la correzione dell'aberrazione cromatica, anche grazie all'opera di Giovanni Battista Amici permise di trovare analogie fra formazioni diverse come la cartilagine dei tessuti animali e le cellule vegetali. Gli autori che fecero queste osservazioni furono, nel biennio 1838-1839, Matthias Jacob Schleiden e Theodor Schwann, i quali sono considerati i veri ideatori della teoria cellulare per aver identificato nella cellula l'unit\u00e0 presente in tutti gli esseri viventi, piante (Schleiden) o animali (Schwann). In realt\u00e0 Schleiden riteneva che l'organizzazione fosse frutto di una cristallizzazione spontanea di sostanze organiche inizialmente al di fuori dei confini cellulari (il protoplasma).\nFu infine Rudolf Virchow nel 1858 a concludere che ogni cellula nasce da un'altra cellula preesistente (\"Omnis cellula e cellula\").\nTeoria cellulare moderna.\nIn seguito alle nuove concezioni nate dalla teoria evoluzionistica di Charles Darwin, si arriv\u00f2 all'attuale formulazione della \"teoria cellulare\"."}
{"id": "1532615", "revid": "228587", "url": "https://it.wikipedia.org/wiki?curid=1532615", "title": "Tracia (provincia romana)", "text": "La Tracia (in greco antico \u0398\u03c1\u1fb4\u03ba\u03b7, in latino \"Thracia\") fu una provincia dell'Impero romano che occupava la regione storica della Tracia, ovvero l'estremit\u00e0 sudorientale della Penisola balcanica che comprendeva l'odierno nordest della Grecia, il sud della Bulgaria e la Turchia europea.\nStatuto.\nProvincia nel 46 d.C. ad opera di Claudio sotto il comando un \"procurator Augusti\" di rango CC. Lo statuto della provincia fu modificato con Traiano, il quale probabilmente nel 112 d.C. sostitu\u00ec il procuratore con un legato di rango pretorio.\nLe successive riforme di Diocleziano, confermate da Costantino I e poi da Teodosio I, videro la provincia divisa in 4: \"Europa\", \"Tracia\", \"Haemimontus\" e \"Rhodope\".\nStoria.\nLa Tracia come provincia di Roma venne istituita dall'Imperatore Claudio nel 46.\nLe invasioni barbariche del III secolo.\nNel corso del III secolo dovette subire le invasioni barbariche. Nel 249 Decio, nominato imperatore romano dall'esercito in rivolta, per poter vincere la guerra civile contro l'imperatore legittimo Filippo l'Arabo, sguarn\u00ec la regione balcanica di truppe, permettendo ai Goti di saccheggiarla. Sembra infatti che i Goti, una volta passato il Danubio ghiacciato, si divisero in due colonne di marcia. La prima orda si spinse in Tracia fino a Filippopoli (l'odierna Plovdiv), dove assediarono il governatore Tito Giulio Prisco; la seconda, pi\u00f9 numerosa (si parla di ben settantamila uomini) e comandata da Cniva, si spinse in Mesia inferiore, fino sotto le mura di Novae. Frattanto Decio, venuto a conoscenza della difficile situazione in cui si trovava l'intero fronte balcanico-danubiano, decise di accorrere personalmente: dopo aver respinto dalla provincia dacica i Carpi, l'imperatore era ora deciso a sbarrare la strada del ritorno ai Goti in Tracia e ad annientarli per evitare potessero ancora riunirsi e sferrare nuovi attacchi futuri, come narra Zosimo. Lasciato Treboniano Gallo a Novae, sul Danubio, riusc\u00ec a sorprendere ed a battere Cniva mentre questi stava ancora assediando la citt\u00e0 mesica di Nicopoli. Le orde barbariche riuscirono per\u00f2 ad allontanarsi e, dopo aver attraversato tutta la Penisola balcanica, attaccarono la citt\u00e0 di Filippopoli. Decio, deciso ad inseguirli, sub\u00ec per\u00f2 una cocente sconfitta presso Beroe Augusta Traiana (l'attuale Stara Zagora). La sconfitta inflitta a Decio fu tanto pesante da impedire all'imperatore non solo la prosecuzione della campagna, ma soprattutto la possibilit\u00e0 di salvare Filippopoli che, caduta in mano ai Goti, fu saccheggiata e data alle fiamme. Del governatore della Tracia, Tito Giulio Prisco, che aveva tentato di proclamarsi imperatore, nessuno seppe pi\u00f9 nulla. Nell'anno 251 l'Imperatore Decio venne sconfitto e ucciso dai Goti.\nNell'anno 262 i Goti compirono nuove incursioni via mare lungo le coste del Mar Nero, riuscendo a saccheggiare Bisanzio, l'antica Ilio ed Efeso. Tra la fine del 267 e gli inizi del 268 una nuova ed immensa invasione da parte dei Goti, unitamente a Peucini, agli \"ultimi arrivati\" nella regione dell'attuale mar d'Azov, gli Eruli, ed a numerosi altri popoli prese corpo dalla foce del fiume Tyras (presso l'omonima citt\u00e0) e diede inizio alla pi\u00f9 sorprendente invasione di questo terzo secolo, che sconvolse le coste e l'entroterra delle province romane di Asia Minore, Tracia e Acaia affacciate sul Ponto Eusino e sul Mare Egeo.\nSembra che i barbari diedero per prima cosa l'assalto alla citt\u00e0 di Tomi, ma furono respinti. Proseguirono invadendo la Mesia e la Tracia fino a raggiungere Marcianopoli. Dopo aver fallito anche questo secondo obbiettivo, continuarono la loro navigazione verso sud, ma arrivati negli stretti della Propontide subirono numerose perdite a causa di una violenta tempesta che si era abbattuta su di loro.\nVolte le loro vele verso Cizico, che assediarono senza successo, subirono presso Bisanzio un'iniziale sconfitta da parte dell'esercito romano accorrente, ma l'incursione dei barbari continu\u00f2 fino a costeggiare l'Ellesponto e a giungere al monte Athos. Ricostruite alcune delle loro navi distrutte dalla precedente tempesta, si divisero in almeno tre colonne:\nAgli inizi del 269, dopo che per alcuni mesi i Goti erano stati tenuti a bada dalle armate romane di Marciano, il nuovo imperatore Claudio II riusc\u00ec a raggiungere il teatro degli scontri ed a riportare una vittoria decisiva su queste genti nella battaglia di Naisso, dove si racconta che persero la vita ben cinquantamila barbari. In seguito a questi eventi Claudio, che era riuscito a ricacciare oltre il Danubio quell'immensa orda barbarica, pot\u00e9 fregiarsi dell'appellativo di \"\"Gothicus maximus\" e le monete coniate quell'anno ne celebrarono la \"Victoria gothica\". Dei barbari superstiti, una parte fu colpita da una terribile pestilenza, un'altra entr\u00f2 a far parte dell'esercito romano, ed un'ultima si ferm\u00f2 a coltivare le terre ricevute lungo i confini imperiali.\nLa morte prematura di Claudio (270) costrinse Aureliano a concludere rapidamente la guerra contro i Goti in Tracia e nelle Mesie, ponendo fine agli assedi di Anchialus (nei pressi della moderna Pomorie, lungo le coste bulgare del Mar Nero) e di Nicopolis ad Istrum. Recatosi poco dopo anch'egli a Sirmio, dove ricevette l'acclamazione imperiale da parte delle truppe di stanza in Pannonia, era consapevole del fatto che fosse imperativo affrontare al pi\u00f9 presto gli Iutungi che avevano sfondato il fronte danubiano.\nNel 272, di ritorno da una nuova campagna orientale contro Zenobia, l'imperatore fu costretto ad intervenire in Mesia e Tracia, per una nuova incursione da parte dei Carpi. Questi ultimi furono respinti ed in buona parte insediati nei territori romani lungo la frontiera del basso corso del Danubio, tanto da meritargli l'appellativo di \"Carpicus maximus\"\".\nNel 281 l'Imperatore Probo, sulla strada del ritorno dall'Oriente (dove aveva domato un'incursione di Blemmi) alla Gallia, trov\u00f2 il tempo di insediare in Tracia, dopo una nuova campagna oltre il Danubio, ben centomila Bastarni, che si mantennero tutti fedeli ai patti. Nel 282, alla morte di Probo, in settembre, le popolazioni sarmatiche degli Iazigi, che pochi anni prima erano state sottomesse, si unirono ai Quadi e ripresero le ostilit\u00e0, sfondando il limes pannonico e mettendo in pericolo l'Illirico, la Tracia e la stessa Italia.\nDiocleziano.\nCon la morte dell'imperatore Numeriano nel novembre del 284 (a cui il padre Caro aveva affidato l'Oriente romano), ed il successivo rifiuto delle truppe orientali di riconoscere in Carino (il primogenito di Caro) il naturale successore, fu elevato alla porpora imperiale Diocleziano, validissimo generale. La guerra civile che ne scatur\u00ec vide in un primo momento prevalere Carino sulle armate pannoniche dell'usurpatore Giuliano, ed in seguito la sconfitta delle sue armate ad opera di Diocleziano sul fiume Margus, nei pressi dell'antica citt\u00e0 e fortezza legionaria di Singidunum. Carino trov\u00f2 la morte, a causa di una congiura dei suoi stessi generali (primavera del 285).\nOttenuto il potere, nel novembre del 285 Diocleziano nomin\u00f2 suo vice (cesare) un valente ufficiale, Marco Aurelio Valerio Massimiano, che pochi mesi pi\u00f9 tardi elev\u00f2 al rango di augusto (1\u00ba aprile 286): form\u00f2 cos\u00ec una diarchia, nella quale i due imperatori si dividevano su base geografica il governo dell'Impero e la responsabilit\u00e0 della difesa delle frontiere e della lotta contro gli usurpatori.\nData la crescente difficolt\u00e0 a contenere le numerose rivolte interne e lungo i confini, nel 293 si procedette a un'ulteriore divisione territoriale, al fine di facilitare le operazioni militari: Diocleziano nomin\u00f2 come suo cesare per l'Oriente Galerio, mentre Massimiano fece lo stesso con Costanzo Cloro per l'Occidente.\nDiocleziano riform\u00f2 l'organizzazione provinciale dell'Impero, abolendo le regioni augustee con la relativa divisione in \"imperiali\" e \"senatoriali\". Vennero create dodici circoscrizioni amministrative (le \"diocesi\", tre per ognuno dei tetrarchi), rette da vicarii e a loro volta suddivise in 101 province. La Tracia divenne una diocesi e venne suddivisa in quattro province: \"Europa\", \"Tracia\", \"Haemimontus\" e \"Rhodope\"\nGuerra civile romana.\nIl 1\u00ba maggio del 305 Diocleziano e Massimiano abdicarono (ritirandosi il primo a Spalato ed il secondo in Lucania). La seconda tetrarchia prevedeva che i loro rispettivi due \"cesari\" diventassero \"augusti\" (Galerio per l'oriente e Costanzo Cloro per l'occidente), provvedendo questi ultimi a nominare a loro volta i propri successori designati (i nuovi \"cesari\"): Galerio scelse Massimino Daia e Costanzo Cloro scelse Flavio Valerio Severo. Sembra per\u00f2 che poco dopo, lo stesso Costanzo Cloro, rinunci\u00f2 a parte dei suoi territori (Italia e Africa) a vantaggio dello stesso Galerio, il quale si trov\u00f2 a dover gestire due \"cesari\": Massimino Daia a cui aveva affidato l'Oriente, Flavio Valerio Severo a cui rimase l'Italia (e forse l'Africa), mentre tenne per se stesso l'Illirico.\nL'anno seguente tuttavia, con la morte di Costanzo Cloro (306), il sistema and\u00f2 in crisi: il figlio illegittimo dell'imperatore defunto, Costantino venne proclamato \"cesare\" dalle truppe in competizione con il legittimo erede, Severo. Qualche mese pi\u00f9 tardi, Massenzio, figlio del vecchio augusto Massimiano Erculio, si fece acclamare, grazie all'appoggio di ufficiali come Marcelliano, Marcello e Luciano (non invece di Abellio, vicario del \"praefectus Urbi\", che fu ucciso), dai pretoriani, ripristinando il principio dinastico.\nIl conflitto cominci\u00f2 con la morte di Costanzo Cloro, cambiando tutti gli equilibri interni che Diocleziano aveva invano tentato di costruire in un ventennio. La prima fase della guerra civile vide numerosi contendenti disputarsi il ruolo di \"augusti\" in Occidente ed in Oriente. Questa fase cess\u00f2 nel 313, quando gli unici superstiti rimasti furono in Occidente, Costantino, ed in Oriente, Licinio. La seconda fase termin\u00f2 con la riunificazione del potere imperiali nelle mani del solo Costantino nel 324.\nNel 316-317 Costantino e Licinio entrarono in conflitto. Costantino ebbe la meglio su Licinio, prima nella battaglia di \"Cibalae\" (in seguito alla quale Licinio nomin\u00f2 suo \"cesare\" Aurelio Valerio Valente) e poi presso \"Mardia\" e, con la pace firmata il 1\u00ba marzo 317 lo costrinse a cedergli l'Illirico. Licinio continuava a conservare l'Oriente, la Tracia, il Ponto, l'Asia e l'Egitto.\nLa pace del 317 dur\u00f2 sette anni, al termine dei quali Costantino mise in campo secondo Zosimo una flotta di 200 navi da guerra (da trenta rematori ciascuna) e 2.000 da carico, oltre a 120.000 fanti, 10.000 marinai e la cavalleria; Licinio riusc\u00ec invece a mettere insieme un esercito composto da 350 triremi (80 provenienti dall'Egitto, 80 dalla Fenicia, 60 dalla Ionia d'Asia, 30 da Cipro, 20 dalla Caria, 30 dalla Bitinia e 50 dall'Africa) oltre a 150.000 fanti e 15.000 cavalieri.\nIl primo scontro avvenne in Mesia ad Adrianopoli dove Costantino, pur in inferiorit\u00e0 numerica, ebbe la meglio su Licinio, che fu costretto a rifugiarsi a Bisanzio, dove parte delle sue truppe rimasero assediate fino al termine della guerra. La flotta di Costantino, comandata dal figlio Crispo (nonch\u00e9 \"cesare\") salp\u00f2 dal Pireo e si radun\u00f2 prima in Macedonia, poi all'imboccatura dell'Ellesponto, dove avvenne la seconda battaglia, questa volta navale, nella quale Licinio fu sconfitto nuovamente. Nomin\u00f2 un nuovo \"cesare\" nel \"magister officiorum\", Sesto Martiniano, inviandolo a Lampsaco per fermare l'avanzata di Costantino dalla Tracia all'Ellesponto. Reclut\u00f2, infine, schiavi e contadini delle terre bitiniche, con i quali ingaggi\u00f2 un'ultima e disperata battaglia contro le truppe veterane di Costantino (la cosiddetta battaglia di Crisopoli, svoltasi presso l'odierna Scutari), venendo disastrosamente sconfitto.\nLa fondazione di Costantinopoli.\nNel 326 iniziarono i lavori per la costruzione della nuova capitale \"Nova Roma\" sul sito dell'antica citt\u00e0 di Bisanzio, fornendola di un senato e di uffici pubblici simili a quelli di Roma. Il luogo venne scelto per le sue qualit\u00e0 difensive e per la vicinanza ai minacciati confini orientali e danubiani. La citt\u00e0 venne inaugurata nel 330 e prese presto il nome di Costantinopoli. La citt\u00e0 (oggi Istanbul) rester\u00e0 poi fino al 1453 capitale dell'Impero bizantino, sorto anch'esso grazie anche alla nuova divisione operata alla morte di Costantino tra i suoi figli, assegnando a Costantino II Gallia, Spagna e Britannia, a Costanzo II le province asiatiche e l'Egitto e a Costante l'Italia, l'Illirico e le province africane.\nLa Guerra Gotica.\nNel 376, Roma, una volta aver concesso accoglienza a duecentomila Visigoti che premevano tra le foci del Danubio, la Mesia e la Tracia, gest\u00ec talmente male il trattato di pace (che prevedeva per i Goti della spogliazione delle loro armi e la consegna come ostaggi dei loro giovani figli), senza per\u00f2 assicurare un adeguato approvvigionamento alimentare, che la fame e gli stenti spinsero i Visigoti, guidati da Fritigerno alla rivolta. A loro si unirono agli Ostrogoti che avevano a loro volta passato il Danubio ed insieme riuscirono a battere un esercito romano accorrente nei pressi di Marcianopoli.\nNel 377 le popolazioni gotiche furono respinte dalla provincia di Tracia dal alcuni generali di Valente, fino verso la Dobrugia.\nNel 378 la risposta dei Goti non si fece attendere. Infatti nel corso di quest'anno essi dialgarono fino a sud dei Balcani insieme ad alcuni corpi degli stessi Unni. Riusc\u00ec per\u00f2 a fermarli il \"magister peditum\" Sebastiano, il quale ne rallent\u00f2 provvisoriamente le loro incursioni. Poco dopo mosse contro le orde barbariche lo stesso imperatore Valente, il quale nella successiva battaglia di Adrianopoli, sub\u00ec non solo una disastrosa sconfitta, ma cadde egli stesso sul campo di battaglia. I Visigoti rimasero in Mesia, compiendo ripetute razzie nelle regioni circostanti. Sul fronte settentrionale, una nuova incursione alemannica, fu rintuzzata da Graziano nella Battaglia di Argentovaria nei pressi di Colmar a cui segu\u00ec l'ultima spedizione romana al di l\u00e0 del Reno nella foresta Ercinia. L'imperatore Graziano richiam\u00f2 Teodosio il giovane al quale affid\u00f2 l'incarico di respingere nuove incursioni di Sarmati Iazigi in Pannonia e nominandolo \"magister militum\".\nNel 379, affidato a Teodosio il compito di proteggere i confini dell'area dell'Illirico e dei Balcani, quest'ultimo decise di ricostruire l'esercito romano che l'anno precedente era stato distrutto con forze barbariche dei Goti. Frattanto lungo il fronte renano l'imperatore Graziano era costretto a respingere nuove invasioni di Alemanni e Franchi.\nNel 382 Teodosio I accett\u00f2 di concludere con i Goti un \"foedus\" e che si installassero all'interno dei confini imperiali tra Danubio e Balcani.\nLa Tracia nel V secolo.\nIl regno di Arcadio (395-408).\nSpentosi Teodosio, l'Impero fu retto dai figli Onorio in Occidente e Arcadio in Oriente; entrambi erano sovrani deboli e il governo delle due parti fin\u00ec per essere esercitato nei fatti dal generale Stilicone in Occidente e dal prefetto del pretorio d'Oriente Rufino in Oriente, entrambi accusati da Zosimo di disonest\u00e0 e corruzione.\nCome se non bastasse, nel 395 i Visigoti, insediati all'interno dell'Impero (pi\u00f9 precisamente nell'Illirico orientale) come \"Foederati\" (alleati) di Roma fin dal 382, si rivoltarono eleggendo come loro re Alarico I e devastando la Grecia e la Tracia. Secondo Giordane i motivi della rivolta sarebbero da ricercare nel fatto che i figli di Teodosio I e nuovi Imperatori, Arcadio e Onorio, avessero interrotto i sussidi e i doni che inviavano ai loro alleati Goti per i loro servigi. Non \u00e8 da escludere poi, secondo diversi studiosi, che le incursioni unne in Tracia avvenute nel 395, che colpirono soprattutto le famiglie di Goti insediate in quella regione, nonch\u00e9 le molte perdite subite dai foederati goti al servizio dell'Impero nella battaglia del Frigido, causarono un crescente risentimento dei Goti nei confronti dell'Impero. I guerrieri Goti, dopo aver subito diverse perdite combattendo al servizio dell'Impero nella battaglia del Frigido, probabilmente temettero che i Romani intendessero indebolirli facendoli combattere in prima linea per loro conto, per poi, una volta che i Goti avessero subito pesanti perdite, attaccarli per sottometterli e togliere loro ogni autonomia all'interno dell'Impero. Inoltre, anche i contadini goti in Tracia, attaccati dagli Unni proprio mentre i loro guerrieri erano in Occidente con Teodosio I per combattere contro l'usurpatore Eugenio, dovettero nutrire un sempre pi\u00f9 crescente risentimento per l'Impero, che li aveva lasciati indifesi dalle incursioni unne. I Visigoti, volendo quindi mettere al sicuro la loro autonomia all'interno dell'Impero (garantita dallo status di \"Foederati\"), decisero di rivoltarsi eleggendo come loro capo e re Alarico I, che secondo Giordane discendeva dalla famiglia dei Balti.\nI Goti di Alarico avanzarono minacciosamente verso Costantinopoli. Rufino, reggente e tutore di Arcadio, si rec\u00f2 presso l'accampamento gotico, vestito come un goto, e con la diplomazia riusc\u00ec a spingere Alarico ad allontanarsi dai sobborghi della Capitale e a dirigersi pi\u00f9 a Occidente, verso la Grecia. Rufino fu presto sospettato di collusione con i Goti di Alarico, che avrebbe sobillato alla rivolta e all'invasione, insieme agli Unni, allo solo scopo di indebolire il potere di Arcadio per detronizzarlo e impadronirsi del trono. \u00c8 per\u00f2 possibile che queste voci di tradimento fossero false, sebbene Alarico avesse \"casualmente\" evitato di saccheggiare i possedimenti terrieri di Rufino durante la sua marcia verso Costantinopoli: secondo JB Bury, che non crede al tradimento di Rufino, \"Alarico potrebbe aver voluto, non attirare sospetti sul Prefetto, quanto piuttosto farselo amico e ottenere condizioni pi\u00f9 favorevoli\". Secondo un altro studioso, Hodgkin, \"ci sono troppe testimonianze per consentirci di smentirle [le accuse] come una mera invenzione dei suoi [di Rufino] nemici\". Secondo Hodgkin, \"circondato da cos\u00ec tanti pericoli, sembra che Rufino avesse concepito l'idea disperata di mettere un barbaro contro l'altro, di salvarsi dal vandalo Stilicone per mezzo di Alarico il goto\".\nI rapporti tra Stilicone e Rufino erano infatti pessimi, in quanto Stilicone, reggente di Onorio, rivendicava la reggenza anche di Arcadio, che era detenuta proprio da Rufino, che non voleva perdere potere a tutto vantaggio del generale rivale; inoltre, a peggiorare i rapporti, Stilicone pretendeva che l'Impero d'Oriente restituisse le due diocesi dell'Illirico Orientale, quelle di Dacia e Macedonia, all'Occidente romano, sostenendo che queste fossero state le ultime volont\u00e0 di Teodosio. Quando quindi Stilicone marci\u00f2 verso l'Illirico Orientale con tutte le truppe a sua disposizione, con il pretesto di liberare i Balcani dai saccheggi di Alarico, Rufino, temendo che la reale mira di Stilicone fosse quella di marciare a Costantinopoli per deporre Rufino e impossessarsi del controllo anche dell'Impero d'Oriente, si rec\u00f2 da Arcadio e lo convinse a scrivere a Stilicone per indurlo a fare ritorno in Italia rimandando in Oriente le truppe dell'esercito d'Oriente che erano nell'esercito di Stilicone. Stilicone, dopo aver letto l'ordine di Arcadio di tornare in Italia, ordin\u00f2 alle truppe orientali che erano nel suo esercito di tornare a servire Arcadio e torn\u00f2 con il resto del suo esercito in Italia. Le truppe orientali che Stilicone risped\u00ec in Oriente, condotte da Gainas, avevano ricevuto per\u00f2 l'ordine da parte di Stilicone di uccidere al loro arrivo Rufino, e cos\u00ec fecero: indotto Rufino a uscire dalla citt\u00e0 per riceverli, lo assaltarono all'improvviso uccidendolo. Al posto di Rufino fu eletto come primo ministro e reggente dell'Imperatore Eutropio, un eunuco di corte. Eutropio negozi\u00f2 un trattato di pace con Alarico e i Visigoti: i Visigoti ottennero nuove terre da coltivare e Alarico divenne \"magister militum per Illyricum\". Nel frattempo, Eutropio, essendo ostile a Stilicone, riusc\u00ec a convincere l'Imperatore a convocare il senato bizantino, e dichiarare con decreto pubblico Stilicone nemico pubblico dell'Impero, e sobill\u00f2 anche una rivolta in Africa contro il governo di Stilicone, che per\u00f2 venne agevolmente repressa.\nMentre lo Stato era in tali condizioni, con Eutropio che si arricchiva con la corruzione, il generale dell'esercito presenziale, il barbaro Gainas, ritenendo di non essere stato ricompensato adeguatamente per tutti i servigi resi allo Stato, decise di tramare insidie ai danni dello stato, ottenendo immediatamente il sostegno di Tribigildo, un generale al comando di mercenari barbari stazionati in Frigia. Tribigildo e il suo esercito di barbari, in accordo con Gainas, si rivoltarono, devastando le province dell'Asia Minore. Eutropio affid\u00f2 la guerra contro Tribigildo ai generali Gainas e Leone, ma il primo era colluso con il ribelle, mentre il secondo fu sconfitto e ucciso in uno scontro con Tribigildo. Gainas, che mirava alla rovina di Eutropio, mise in allarme il senato e l'intera corte, persuadendo loro che Tribigildo sarebbe avanzato fino all'Ellesponto e conquistato Costantinopoli, a meno che l'Imperatore non avesse accolto le sue richieste, tra cui vi era il consegnargli Eutropio, la causa della rivolta. Arcadio, per conciliarsi il ribelle, priv\u00f2 Eutropio dei suoi titoli di corte, licenziandolo; Eutropio cerc\u00f2 rifugio in una chiesa, ma fu per volere di Gainas condotto a Calcedonia e giustiziato. L'Imperatore si incontr\u00f2 con Tribigildo e Gainas nei pressi di Calcedonia, e le richieste dei ribelli furono accettate: le personalit\u00e0 di alto rango a lui sgradite furono inizialmente condannate all'esecuzione, e tra queste spiccarono i consoli Aureliano e Saturnino (che tuttavia furono perdonati e spediti in esilio). Inoltre, per decreto imperiale, Gainas fu nominato generale della fanteria e della cavalleria. Di fede ariana, Gainas richiese all'Imperatore di concedere una delle chiese della Capitale agli Ariani. Il patriarca Giovanni, contrario alle richieste di Gainas, radun\u00f2 tutti i vescovi che si trovavano in quel momento nella citt\u00e0 e con essi si rec\u00f2 a palazzo, per discutere con l'Imperatore e con Gainas e mostrando a questi la legge di Teodosio che impediva agli eretici di possedere una chiesa dentro le mura. Gainas decise quindi di attaccare la citt\u00e0, essendo intenzionato a impadronirsi del potere.\nGainas distribu\u00ec i suoi soldati in alcuni quartieri della Capitale, privando la citt\u00e0 persino delle sue guardie di corte; secondo Zosimo, avrebbe dato ai barbari istruzioni private di attaccare i soldati non appena non fossero partiti dalla citt\u00e0, e di consegnare l'autorit\u00e0 suprema nelle sue mani. Avendo dato questi ordini ai Barbari sotto il suo comando, lasci\u00f2 la citt\u00e0 con il pretesto di riposarsi dalle fatiche della guerra e, lasciando i Barbari, che eccedevano di numero le guardie di corte, nella capitale, si ritir\u00f2 in una villa a quaranta stadi dalla citt\u00e0. Non attendendo il segnale, Gainas anticip\u00f2 troppo l'attacco conducendo i suoi soldati fino alle mura troppo in anticipo, e permettendo alle sentinelle di dare un allarme. Nel tumulto che segu\u00ec, i barbari dentro la citt\u00e0 ebbero nettamente la peggio contro i cittadini armati da spade e armi: pi\u00f9 di 7.000 barbari cercarono disperatamente rifugio in una chiesa nei pressi del palazzo, dove furono tutti massacrati per ordine dell'Imperatore, il quale dichiar\u00f2 a questo punto Gainas nemico pubblico dell'Impero.\nGainas, deluso per il tentativo fallito di prendere il potere, devast\u00f2 le campagne della Tracia, non riuscendo per\u00f2 ad espugnare le citt\u00e0, ben fortificate e ben difese dai magistrati e dagli abitanti. Gainas lasci\u00f2 quindi la Tracia e si diresse nel Chersoneso, essendo intenzionato a invadere l'Asia Minore. Nel frattempo, l'Imperatore e il senato all'unanimit\u00e0 affidarono la conduzione della guerra contro Gainas al generale di origini barbariche Fravitta: costui, rinforzando la flotta con liburne, sbarr\u00f2 a Gainas il passaggio in Asia attraverso l'Ellesponto, sconfiggendolo in una battaglia navale. Gainas, demoralizzato dalla perdita della maggior parte delle proprie truppe, evacu\u00f2 il Chersoneso fuggendo con le truppe rimanenti verso il Danubio, ma fu sconfitto e ucciso da Uldino, re degli Unni, il quale, intenzionato ad ottenere una vantaggiosa alleanza con Roma, invi\u00f2 la testa del ribelle all'Imperatore Arcadio; l'Imperatore premi\u00f2 l'Unno riconoscendolo come alleato di Roma. Fravitta torn\u00f2 trionfante a Costantinopoli, dove ricevette il titolo di console. La Tracia fu tuttavia di nuovo saccheggiata da schiavi fintisi Unni, finch\u00e9 Fravitta non li sconfisse, restaurando l'ordine.\nIl regno di Teodosio II (408-450).\nSpentosi Arcadio nel 408, il trono fu ereditato dal figlio Teodosio II, che, essendo ancora in tenera et\u00e0, fu posto sotto la reggenza dei suoi ministri.\nDurante i primi anni di regno di Teodosio II, la Tracia fu minacciata dagli Unni di Uldino. Questi, in precedenza alleati di Roma (avevano contribuito a sconfiggere Gainas e Radagaiso), divennero una minaccia quando Uldino attravers\u00f2 il Danubio alla testa di un enorme esercito, e si accamp\u00f2 sulle frontiere della Tracia, espugnando proditoriamente la fortezza di \"Castra Martis\", in Mesia, da dove sferr\u00f2 incursioni che devastarono l'intera Tracia. Il generale dell'esercito di Tracia implor\u00f2 la pace, ma il re unno rifiut\u00f2, dichiarando che avrebbe conquistato un impero cos\u00ec vasto che non sarebbe mai tramontato il sole e che avrebbe accettato solo al prezzo di un pesante tributo. Grazie alla filantropia dell'Imperatore, che pag\u00f2 i soldati di Uldino affinch\u00e9 abbandonassero il loro capo e passassero dalla parte dei Romani, Uldino, abbandonato dalla sua stessa gente, riusc\u00ec a stento a sfuggire dall'altra parte del fiume Danubio, mentre la maggior parte del suo esercito fu massacrata o condotti prigionieri a Costantinopoli e venduti come schiavi a prezzi bassi. Alcuni di essi furono spediti in Bitinia per coltivare i campi sulle colline e sulle valli della regione.\nVerso la fine degli anni 430 (434 circa) salirono sul trono unno i fratelli Attila e Bleda. Poco tempo dopo la loro ascesa al potere, nell'inverno del 439, Attila e Bleda si incontrarono presso Margus, nella Mesia Superiore, con gli ambasciatori dell'Impero romano d'Oriente Flavio Plinta e Epigene, e strinsero un nuovo accordo di pace che prevedeva un aumento dei tributi che i Romani d'Oriente dovevano versare agli Unni da 350 a 770 libbre, il luogo in cui dovevano avvenire contatti commerciali tra Romani e Unni e la promessa che i Romani non avrebbero accolto profughi unni e non si sarebbero alleati con nazioni ostili agli Unni. Accettando questo trattato di pace, i Romani d'Oriente speravano di aver rimosso ogni pericolo di attacco unno dai Balcani, per poter cos\u00ec sguarnire il limes danubiano di truppe per inviarle in Africa a combattere i Vandali, che da poco avevano occupato Cartagine.\nNell'inverno del 441-442, tuttavia, i commercianti unni si impadronirono con la forza delle armi di Costanza, il centro romano sede degli scambi commerciali, per poi addurre come pretesto, di fronte al generale inviato dall'Imperatore per chiedere spiegazioni per l'attacco, il fatto che \u00abil vescovo di Margus aveva varcato la frontiera, si era addentrato nelle loro terre e aveva frugato nelle tombe reali rubandone alcuni oggetti preziosi.\u00bb Ci\u00f2 forn\u00ec ad Attila il \"casus belli\" per attaccare l'Impero romano d'Oriente. In realt\u00e0, Attila avrebbe deciso di attaccare proprio in quel momento l'Impero approfittando del fatto che l'Imperatore d'Oriente Teodosio II aveva sguarnito di truppe i Balcani per aiutare l'Impero d'Occidente a recuperare Cartagine ai Vandali. Giordane narra che sarebbe stato il re vandalo Genserico stesso a invitare Attila a invadere l'Impero d'Oriente per far sfumare la spedizione contro i Vandali.\nNel 442 la flotta di 1100 navi inviata in Sicilia da Teodosio II per recuperare Cartagine viene giocoforza richiamata quando gli Unni, condotti dal loro re Attila, invadono la Tracia facendo cos\u00ec sfumare la spedizione contro i Vandali. Prima che la flotta ritornasse alla base, i Romani strinsero un umiliante pace con gli Unni, di cui non si conoscono i termini esatti, ma che forse prevedeva il pagamento di un tributo di 1.400 libbre d'oro agli Unni.\nTeodosio II, comunque, a un certo punto, probabilmente dopo nemmeno due annualit\u00e0, smise di pagare il tributo, dopo essersi assicurato di aver rinforzato in maniera adeguata le difese nei Balcani in vista dell'ovvio attacco punitivo di Attila. Per potenziare ulteriormente l'esercito, inoltre, Teodosio II reclut\u00f2 nell'esercito numerosi Isauri. Nel frattempo, intorno al 445, Attila fece assassinare il fratello Bleda: probabilmente fu in quell'occasione che l'Impero d'Oriente interruppe il versamento dei tributi, approfittando del fatto che in quel momento Attila era troppo impegnato a pacificare il fronte interno dopo l'assassinio del fratello per condurre una spedizione punitiva contro Costantinopoli. Fu quindi solo nel 447 che Attila, stabilizzata la situazione interna, pretese dall'Impero d'Oriente il versamento di ben 6000 libbre d'oro di arretrati. Al rifiuto dei Romani, Attila attacc\u00f2 di nuovo i Balcani, nel 447.\nNel 447 Attila, re degli Unni, invase di nuovo i Balcani, espugnando e devastando diverse citt\u00e0 e arrivando fino alle Termopili; non riusc\u00ec per\u00f2 ad approfittare di un terremoto che aveva distrutto parte delle mura di Costantinopoli, perch\u00e9 il prefetto del pretorio d'Oriente, Costantino, riusc\u00ec a farle riparare prima dell'arrivo sotto le mura degli eserciti unni; presso il fiume Utus, in Dacia Ripense, si ebbe una grande battaglia tra gli Unni di Attila e i Romani condotti da Arnegisclo, il quale per\u00ec dopo aver ucciso molti nemici. L'Imperatore d'Oriente, Teodosio II, fu quindi costretto a comprare una pace gravosa con Attila:\nI Romani furono anche costretti ad evacuare la zona a sud del Danubio larga cinque giorni di viaggio, che Attila intendeva utilizzare come zona cuscinetto tra i due imperi.\nLe dure condizioni di pace mandarono in relativa crisi finanziaria l'Impero romano d'Oriente, che, per racimolare il denaro necessario per pagare il gravoso tributo, si vide costretto a revocare in parte i privilegi fiscali ai proprietari terrieri e ad aumentare le tasse. In ogni modo, anche se i Balcani erano stati devastati dalla guerra e non pot\u00e9 per qualche tempo pi\u00f9 versare tasse ai livelli di prima, l'invasione di Attila non colp\u00ec le floride province dell'Asia, \"protette\" dalla posizione strategica della capitale da un attacco dall'Europa, e dunque l'Impero d'Oriente pot\u00e9 riprendersi dalla crisi economica.\nSeconda met\u00e0 del V secolo.\nNella seconda met\u00e0 del V secolo furono insediati in Tracia un gruppo di Ostrogoti, capeggiati dal loro capo Teodorico Strabone, in qualit\u00e0 di \"Foederati\". \u00c8 discussa la data del loro insediamento: alcuni studiosi ritengono, basandosi su un dubbio passo di Teofane Confessore, che questo gruppo di Goti fosse gi\u00e0 presente in Tracia intorno al 420, altri ritengono che il loro arrivo in Tracia sarebbe da datare intorno al 455, come conseguenza della disgregazione dell'Impero degli Unni. In ogni modo, nel 471, in seguito all'esecuzione del \"magister militum\" Aspar ordinato dall'Imperatore Leone I, questo gruppo di Goti, essendo vincolato da legami di amicizia con Aspar, si rivolt\u00f2, acclamando re il loro comandante, Teodorico Strabone, e inviarono un'ambasceria presso Leone, chiedendo che il loro capo fosse nominato \"magister militum praesentalis\", in sostituzione di Aspar, e la concessione di nuove terre in Tracia per le sue truppe. L'Imperatore si mostr\u00f2 disposto ad accettare la nomina a \"magister militum\" ma non le altre richieste; Teodorico Strabone, per rappresaglia, devast\u00f2 il territorio di Filippopoli e si impadron\u00ec di Arcadiopoli ottenendo la sua resa per fame. La devastazione della Tracia spinse Leone a negoziare: accett\u00f2 di pagare uno stripendio annuale di 2000 libbre d'oro ai Goti e a concedere loro di insediarsi in un distretto della Tracia, nominando inoltre Teodorico Strabone \"magister militum praesentalis\"; fu inoltre riconosciuto come re dei Goti..\nNel frattempo, nel 475, il gruppo di Ostrogoti insediati intorno al 454 dall'Imperatore Marciano in Pannonia settentrionale in qualit\u00e0 di \"Foederati\", decise di trasferirsi, sotto la conduzione del loro nuovo re Teodorico Amalo, in Mesia Inferiore, le stesse regioni che erano state occupate dai Visigoti di Alarico all'inizio del regno di Arcadio. Teodorico era stato ostaggio a Costantinopoli per alcuni anni, prima di essere liberato. Nei conflitti interni che succedettero al decesso di Leone, Teodorico Strabone prese le parti dell'usurpatore Basilisco, mentre l'Imperatore legittimo Zenone fu sostenuto da Teodorico. Dopo essersi ripreso il trono usurpatogli da Basilisco, Zenone priv\u00f2 Teodorico Strabone della sua carica di generale nominando come suo successore Teodorico; quest'ultimo ricevette inoltre la carica di patrizio, e la conferma imperiale del possesso delle terre che il suo popolo aveva occupato nella Mesia Inferiore, oltre alla promessa di uno stipendio annuale. Ben presto fu evidente che la politica dell'Imperatore Zenone era quella di mettere Teodorico Strabone e Teodorico re degli Ostrogoti l'uno contro l'altro. Nei tre anni successivi (477-479), le relazioni tra l'Imperatore e i due rivali cambiarono di continuo: in una prima fase Zenone e Teodorico erano alleati contro Teodorico Strabone; nella seconda fase i due generali goti unirono le forze contro Zenone; nella terza fase Teodorico Strabone e Zenone cooperarono contro Teodorico.\nLa prima fase ebbe inizio allorch\u00e9 Teodorico Strabone invi\u00f2 un'ambasceria per riconciliarsi con l'Imperatore: l'ambasceria ramment\u00f2 a Zenone dei danni cagionati da Teodorico Amalo all'Impero, che, nonostante ci\u00f2, fu ricompensato con i titoli di generale romano e di amico dello Stato. Zenone convoc\u00f2 il senato, e si giunse alla conclusione che era impossibile finanziare entrambi i generali e le loro armate, in quanto le finanze pubbliche erano a malapena sufficienti per pagare le truppe romane; Zenone conseguentemente rifiut\u00f2 la proposta. Nel 478 tuttavia Zenone, resosi conto che Teodorico Strabone stava rafforzando la propria posizione e che Teodorico Amalo non era in grado di neutralizzarlo, decise di negoziare con costui, proponendo che suo figlio dovesse essere inviato a Costantinopoli come ostaggio, e che Teodorico Strabone avrebbe dovuto vivere come individuo privato in Tracia, conservando tutto il bottino accumulato con il saccheggio, ma impegnandosi a non saccheggiare pi\u00f9. La proposta fu rifiutata, con il pretesto che gli era impossibile ritirarsi senza pagare le truppe al suo servizio. Zenone opt\u00f2 per la guerra, ma il generale Martiniano, chiamato alla guida dell'esercito al posto del cognato Illo, non ottenne successi contro i Goti e non riusc\u00ec a mantenere la disciplina nel proprio esercito.\nZenone invi\u00f2 quindi un'ambasceria a Teodorico Amalo ordinandogli, essendo un generale romano, di marciare contro il nemico; Teodorico obbed\u00ec, ma non prima di aver ottenuto dall'Imperatore e dal Senato il giuramento che non avrebbero mai negoziato con Teodorico Strabone. Teodorico avrebbe dovuto ricevere rinforzi consistenti dai Romani, ma questi ultimi non rispettarono i patti, e quando i Goti di Teodorico arrivarono in prossimit\u00e0 degli accampamenti dei Goti di Teodorico Strabone, quest'ultimo raggiunse l'accampamento di Teodorico Amalo e lo rimprover\u00f2, dandogli del sempliciotto per non essersi reso conto del piano dei Romani, che desideravano liberarsi di entrambe le due armate gotiche, istigandole alla mutua distruzione, ed erano indifferenti su quale dei due partiti avrebbe vinto. Questa argomentazione convinse i seguaci di Teodorico Amalo e i due schieramenti decisero di allearsi contro Zenone (478).\nI due generali ostrogoti inviarono ambasciatori a Costantinopoli. Teodorico Amalo, lamentandosi con Zenone per averlo ingannato con false promesse, richiedeva la concessione di territori al suo popolo, del grano per poter mantenere la sua armata durante la carestia, e minacci\u00f2, in caso di mancata accettazione della sua richiesta, il saccheggio dei territori imperiali, in modo da potersi mantenere. Teodorico Strabone richiese il rinnovo del trattato che costui aveva firmato con Leone nel 473, con il pagamento di un tributo. Zenone si prepar\u00f2 alla guerra, informando le sue truppe della sua intenzione di condurre di persona l'esercito. Ci\u00f2 gener\u00f2 enorme entusiasmo tra i soldati, ma all'ultimo momento Zenone cambi\u00f2 idea, e le armate minacciarono una rivolta, per prevenire la quale l'esercito fu disgregato e i reggimenti inviati ai loro quartieri invernali.\nCon il suo esercito sbandato, e con Teodorico Amalo intento nel devastare le regioni della Tracia limitrofe al Monte Rodope, ai confini tra Tracia e Macedonia, Zenone fu costretto a negoziare un'alleanza con Teodorico Strabone. Teodorico Strabone accett\u00f2 la pace e l'alleanza con l'Imperatore a condizione che fosse pagato annualmente con una somma sufficiente a pagare 13.000 soldati; che dovesse essere assunto al comando di due \"scholae\" e nominato \"magister militum praesentalis\", e ricevere tutte le dignit\u00e0 che Basilisco gli aveva assegnato; che i suoi connazionali dovessero abitare una citt\u00e0 assegnata da Zenone. Zenone accett\u00f2 l'accordo: Teodorico fu deposto dalla carica di \"magister militum\", e sostituito da Teodorico Strabone (fine del 478).\nTeodorico Amalo, minacciato dalle forze superiori di Teodorico Strabone, pur trovandosi in una situazione perigliosa, riusc\u00ec comunque a fuggire in Macedonia lungo il Monte Rodope, devastando la citt\u00e0 di Stobi. Per un anno e mezzo il generale Sabiniano riusc\u00ec a tenere sotto controllo i Goti in Epiro, ma fu poi ucciso per ordine del suo ingrato signore, e Giovanni Scita e Moschiano furono chiamati a succedergli.\nLa rivolta di Marciano verso la fine dell'anno 479 aveva fornito a Teodorico Strabone un pretesto per marciare su Costantinopoli per assistere il governo. Dopo aver estorto denaro da Zenone, ricevette due dei cospiratori nel suo accampamento ma rifiut\u00f2 di consegnarli. Fu quindi ancora una volta privato delle sue dignit\u00e0 e dichiarato un nemico dello Stato. Entr\u00f2 ancora una volta in alleanza con Teodorico Amalo e devast\u00f2 la Tracia. Zenone invoc\u00f2 il sostegno dei Bulgari del basso corso del Danubio, ma essi furono sconfitti da Teodorico Strabone, che marci\u00f2 minacciosamente su Costantinopoli (anno 481). Tuttavia, a salvare la capitale, intervenne l'esercito di Illo, che dispose delle guardie alle porte giusto in tempo. Teodorico Strabone, dopo aver tentato invano di giungere in Bitinia, venendo per\u00f2 sconfitto in una battaglia navale, devast\u00f2 la Tracia e successivamente la Grecia, con il figlio Recitaco, la moglie e circa 30.000 seguaci. Tuttavia, sulla via Egnazia, per\u00ec accidentalmente (anno 481). Recitaco gli succedette, devastando la Tracia, prima di essere ucciso tre anni dopo da Teodorico Amalo, su istigazione di Zenone.\nNel 482 Teodorico devast\u00f2 le province della Macedonia e della Tessaglia, espugnando la citt\u00e0 di Larissa. L'Imperatore decise di firmare un nuovo accordo, con il quale furono concesse agli Ostrogoti parte della Mesia e della Dacia Ripense, e Teodorico fu nominato \"magister militum\" (483). Inoltre, nel 484, Teodorico fu nominato console, e assistette Zenone contro il generale ribelle Illo. In seguito a un nuovo peggioramento dei rapporti con l'Imperatore, Teodorico devast\u00f2 la Tracia nel 486 e marci\u00f2 su Costantinopoli nel 487, occupando durante il tragitto le citt\u00e0 di \"Rhegium\" e di \"Melanthias\". Ma l'intervento di sua sorella, che si trovava alla corte di Zenone, lo spinse a ritirarsi nei suoi quartieri in Mesia, che avrebbe presto abbandonato per sempre. Infatti, gli Ostrogoti migrarono in Italia nell'autunno del 488, in seguito a trattative con Zenone, e la Tracia non dovette pi\u00f9 subire le loro incursioni.\nAltri popoli tuttavia minacciavano la regione. In seguito al collasso dell'Impero unno nel 454, parte degli Unni aveva occupato le regioni tra il Danubio e il Dniester, dove furono governati da due dei figli di Attila. Nel corso dei regni di Leone e Zenone, essi talvolta invadevano le province romane e talvolta fornivano ausiliari alle armate romane. Essi furono tenuti sotto controllo dai \"Foederati\" Ostrogoti, ma la partenza di Teodorico per l'Italia aveva permesso loro di riprendere le loro devastazioni in Tracia e nell'Illirico, province devastate pi\u00f9 volte nel corso del regno di Anastasio I (491-518). I Bulgari in particolare invasero l'Impero nel 493, sconfiggendo un'armata romana e uccidendo il \"magister militum\" Giuliano. Nel 499 vi fu un'ulteriore incursione dei Bulgari, nel corso della quale il \"magister militum per Illyricum\" Aristo perse pi\u00f9 di un quarto del suo esercito di 15.000 soldati in una sola battaglia contro i Bulgari. Le loro depredazioni si ripeterono tre anni pi\u00f9 tardi, nel 502, e questa volta non trovarono nessun esercito a contrastarli. Anastasio, determinato a mantenere sicuri almeno i sobborghi della capitale, costru\u00ec delle Lunghe Mura, per rinforzare le difese di Costantinopoli. Le devastazioni dei Barbari in oltre un secolo portarono allo spopolamento delle province balcaniche, a un declino della produzione agricola, e a una diminuzione considerevole del gettito fiscale.\nLa Tracia nel VI secolo.\nGiustiniano.\nNelle invasioni che vengono registrate durante il regno di Giustiniano, molte riguardano i Balcani che vennero devastati da Slavi e Bulgari. Nel 529 i Bulgari invasero la Mesia Inferiore e la Scizia. Sconfissero Giustino e Baduario, i generali che tentarono di opporsi alla loro invasione, e, attraversando i passi dei Balcani, invasero la Tracia. Fecero prigioniero un altro generale, Costanziolo, e ottennero dall'Imperatore 10.000 monete d'oro per la sua liberazione. Un'altra incursione l'anno successivo fu respinta con perdite considerevoli da Mundo, il \"magister militum per Illyricum\", e da Chilbudio, \"magister militum per Thraciam\"; quest'ultimo imped\u00ec ai Barbari di attraversare il Danubio per tre anni, sferrando addirittura incursioni nel loro paese. Il suo successo lo rese per\u00f2 imprudente: attraversando il fiume con troppo pochi soldati, fu sconfitto e ucciso dagli Slavi. I suoi successori non furono alla sua altezza e le province furono alla merc\u00e9 del nemico. Non si ebbe comunque nessuna invasione grave fino al 540, quando i Bulgari devastarono l'intera penisola, penetrando in Grecia e facendo decine di migliaia di prigionieri. Questa esperienza spinse Giustiniano a costruire un ampio sistema di fortificazioni.\nNegli anni successivi Giustiniano decise di rinfocolare la rivalit\u00e0 tra Slavi e \"Antae\", permettendo a questi ultimi di stanziarsi nel basso corso del Danubio come \"foederati\" contro i Bulgari. Nel 545 gli Slavi vennero sconfitti in Tracia da Narsete. Nel 549 ci fu un'altra incursione di Slavi in Tracia, che sconfissero l'esercito imperiale ad Adrianopoli, per poi venire respinti oltre il Danubio.\nNel 558 l'Impero venne messo in grave pericolo da un'invasione di Kutriguri, comandati dal loro leader Zabergan; essi invasero la Scizia e la Mesia ed entrarono in Tracia. In Tracia Zabergan divise il suo esercito in tre parti: uno invase Cherson, un altro la Grecia e il terzo si diresse verso Costantinopoli. L'invasione gener\u00f2 il panico nella capitale bizantina e Giustiniano affid\u00f2 a Belisario il compito di sventare la minaccia. Belisario sconfisse Zabergan, che decise quindi di attraversare di nuovo il Danubio non prima di aver ricevuto molti soldi dall'Imperatore per il riscatto dei prigionieri. Giustiniano decise in seguito di mettere zizzania tra Kutriguri e Utiguri; scrisse infatti al re degli Utiguri, a cui pagava un tributo, informandolo che i Kutriguri, invadendo la Tracia, si erano impadroniti dei soldi destinati al pagamento degli Utiguri, e invitandolo a aggredire i Kutriguri, rei di un tale affronto. In questo modo due nemici dell'Impero vennero messi uno contro l'altro, indebolendoli; in questo modo non furono pi\u00f9 una minaccia per l'Impero.\nGiustino II e Tiberio II.\nNel 565 Giustiniano mor\u00ec e gli succedette Giustino II. Nel settimo giorno di regno l'Imperatore diede udienza agli ambasciatori degli Avari, popolazione alla quale i Bizantini pagavano un tributo annuale pur di tenerli buoni. L'ambasciatore avaro chiese che l'Imperatore continuasse a pagare loro un tributo, come aveva fatto il suo predecessore. Questa fu la risposta di Giustino II:\nRicevuta la risposta dell'Imperatore, il Khagan degli Avari decise di non invadere l'Impero romano d'Oriente ma piuttosto di muovere guerra prima ai Franchi e poi ai Gepidi. La distruzione del regno dei Gepidi, alleati dei Romani, fu raggiunta grazie all'alleanza con i Longobardi; i Romani non mossero un dito per aiutare i loro alleati. La distruzione del Regno dei Gepidi, secondo Gibbon, lasci\u00f2 l'Impero romano esposto, senza barriera, agli attacchi di queste temibili popolazioni barbariche.\nNegli anni 570 gli Avari saccheggiarono i Balcani, conquistando intorno al 580 la citt\u00e0 di Sirmium. Tiberio II, successore di Giustino II, si oppose con vigore a questa minaccia ma poi quando si rese conto che i mali interni dello Stato erano molto pi\u00f9 pericolosi di Avari e Persiani, tent\u00f2 di fare pace con essi, in modo da poter riformare l'amministrazione civile e militare. Permise agli Avari di saccheggiare Sirmio e acconsent\u00ec di firmare una pace svantaggiosa con essi, per poter meglio concentrarsi sul fronte orientale.\nCampagne dell'Imperatore Maurizio.\nDopo anni di disinteresse nei confronti dei Balcani, negli anni 80 del VI secolo Bisanzio sembrava aver perso il controllo della penisola, saccheggiata da Avari e Slavi. Maurizio decise di reagire e nel 587 affid\u00f2 un esercito di 10.000 uomini al generale Comenziolo, che per\u00f2, dopo qualche successo iniziale, non riusc\u00ec a sloggiare gli invasori dai Balcani. Nel 588 gli Avari invasero di nuovo la Tracia, saccheggiando Anchialo e assediando Tzurulum, a poche miglia da Costantinopoli. L'Imperatore, impegnato in Oriente anche contro i Sasanidi, dovette sborsare 57.600 numismata per ottenere una tregua momentanea.\nDopo la sua vittoria contro i Persiani, il sovrano condusse una serie di campagne per difendere la zona dagli assalti di Avari e Slavi. Decise di comandare egli stesso l'esercito, fatto straordinario per l'epoca dato che era da secoli che un Imperatore romano non comandava personalmente il suo esercito in battaglia. La moglie (preoccupata che Maurizio potesse morire in battaglia), il Senato e il Patriarca cercarono di fargli cambiare idea invano. L'Imperatore tuttavia durante la marcia verso Anchialo assistette ad alcuni avvenimenti di cattivo auspicio (morte del suo cavallo, l'incontro con un cinghiale selvaggio, una terribile tempesta, la nascita di un bambino mostruoso) che lo fecero desistere dal suo proposito; Maurizio ritorn\u00f2 a Costantinopoli adducendo come pretesto il fatto che doveva ricevere degli ambasciatori sasanidi e affid\u00f2 il comando dell'esercito a Prisco.\nPrisco riusc\u00ec comunque a pacificare l'Illirico e la Tracia; il khagan tuttavia riusc\u00ec a sferrare un maestoso attacc\u00f2 (autunno 597) che minacci\u00f2 fortemente la capitale Costantinopoli; i Romani, impreparati, non riuscirono inizialmente a fermare l'avanzata nemica, che conquistarono Druzipara, a poche miglia da Costantinopoli. Maurizio radun\u00f2 l'esercito di Comenziolo e lo rinforz\u00f2 con le sue guardie imperiali e membri dei Verdi e degli Azzurri. Per sua fortuna, gli Avari furono colpiti dalla peste e decisero di ritirarsi dai Balcani a condizione che Maurizio aumentasse il loro tributo da 100.000 numismata a 120.000.\nMaurizio riusc\u00ec a pagare la somma richiesta ma la peste si diffuse anche tra i Bizantini, indebolendo ulteriormente l'Impero. Nonostante tutto, Maurizio decise di attaccare gli Slavi per approfittare dal fatto che erano indeboliti dalla peste; la nuova spedizione inizi\u00f2 nell'estate del 599 e fu un successo: sotto il comando di Prisco i Romani vinsero cinque battaglie di fila, massacrando circa 60.000 barbari (tra cui quattro figli del Khagan) e facendone prigionieri 17.200, e invasero la Dacia traiana. Era dai tempi di Traiano che l'esercito romano non penetrava cos\u00ec profondamente nella Dacia traiana; ma Prisco fu presto richiamato a Costantinopoli in quanto c'era il rischio che il Khagan Baiano cercasse la vendetta per le sconfitte subite assediando la capitale bizantina.\nQueste campagne furono nel complesso vittoriose, e poco manc\u00f2 che preservassero l'autorit\u00e0 romana (i Bizantini sempre si considerarono \"Rhomaioi\", cio\u00e8 Romani) sull'area a sud del Danubio. Nel 602 i Bizantini riuscirono a riportare il limes di nuovo sul Danubio e Maurizio pianificava di ripopolare le zone spopolate dai saccheggi e dalle devastazioni dei barbari inviando in queste zone dei coloni armeni. I successi riportati da Maurizio furono per\u00f2 vanificati dal caos scatenatosi sotto i suoi successori, su tutti Foca. Si potrebbe azzardare che queste campagne siano le ultime \"classiche\" azioni contro i barbari sul limes renano-danubiano che dall'epoca augustea aveva delimitato l'orbis romanus.\nLa Tracia nel VII secolo.\nGli alti costi di queste campagne militari e della riorganizzazione dell'impero costrinsero Maurizio ad alzare notevolmente le tasse, cosa che non lo rese molto amato dal popolo. Inoltre, durante una guerra contro gli Avari nel 600, l'imperatore si rifiut\u00f2 di pagare il riscatto di numerosi prigionieri, che furono cos\u00ec uccisi, e questo non aiut\u00f2 ad aumentare la sua popolarit\u00e0 presso i soldati. Due anni pi\u00f9 tardi, al termine di un'altra campagna militare, Maurizio impose ai soldati di svernare nelle terre desolate al di l\u00e0 del Danubio, per risparmiare; l'esercito si ribell\u00f2 e nomin\u00f2 imperatore un centurione, Foca. Questi, forte dell'impopolarit\u00e0 dell'imperatore, marci\u00f2 sulla capitale, rovesci\u00f2 Maurizio e divenne imperatore.\nDurante il regno di Foca i Balcani vennero presto invasi dagli Avari, che avanzarono fino ad Atene. Foca nel 604 firm\u00f2 una tregua con gli Avari in cui incrementava il tributo annuale che i bizantini dovevano pagare alla popolazione barbarica per tenerli buoni e per poter utilizzare in Oriente contro i Persiani le truppe illiriche. Gli Avari mantennero inizialmente i patti arrestando le incursioni in territorio bizantino, ma alcuni slavi invasero i Balcani, giungendo fino a Tessalonica. Comunque l'opinione che il controllo romano sui Balcani sia crollato di colpo con la rivolta di Foca sembra negata dall'evidenza, almeno secondo alcuni autori.\nFoca avrebbe addirittura continuato le campagne di Maurizio su scala ignota, e probabilmente trasfer\u00ec forze al fronte persiano solo dal 605. Ma anche dopo 605, \u00e8 improbabile che abbia ritirato tutte le forze dai Balcani, dato che era lui stesso di origini tracie. Non risultano prove archeologiche come monete seppellite o segni di distruzione che possano far pensare a incursioni slave o avare, per tacere di un collasso totale delle posizioni romane durante il regno di Foca. Al contrario, si sa che dei profughi da Dardania, \"Dacia\", e \"Pannonia\" cercarono protezione a Tessalonica solo sotto Eraclio (610-641), successore di Foca. Sotto Foca, per quel che se ne sa, potrebbe persino esservi stato un relativo miglioramento. Risulta evidente che molte fortezze furono ricostruite sotto Maurizio o sotto Foca, ma anche cos\u00ec, fu la passivit\u00e0 di quest'ultimo, pi\u00f9 o meno obbligata per il deteriorarsi della situazione sul fronte persiano, ad aprire la strada alle massicce invasioni che segnarono il primo decennio di regno di Eraclio e portarono al definitivo collasso del potere romano nei Balcani.\nNel 619 gli Avari decisero di riconciliarsi con Costantinopoli chiedendo un incontro tra il loro Khagan e Eraclio. Per festeggiare la riconciliazione vennero organizzati dei giochi equestri a Heracleia nelle vicinanze di Costantinopoli; purtroppo per i Bizantini l'apparente riconciliazione era solo un inganno degli Avari: infatti durante i giochi irruppero nell'ippodromo dei cavalieri nemici sciti che insieme agli Avari traditori saccheggiarono i sobborghi di Costantinopoli e portarono con s\u00e9 oltre il Danubio ben duecentosettantamila prigionieri. Eraclio stesso, che avrebbe dovuto incontrare il khagan degli Avari, rischi\u00f2 di essere catturato a tradimento ma riusc\u00ec a fuggire e a tornare nella capitale sano e salvo grazie alla sveltezza del suo cavallo. Nel 620 gli Avari concessero una tregua all'Impero. Secondo Howard-Johnson i succitati avvenimenti avvennero non nel 619 ma nel 623, anno in cui si raggiunse una tregua tra Bizantini e Avari.\nNel 623 si raggiunse di nuovo una pace. Nel 626 gli Avari devastarono di nuovo la Tracia assediando Costantinopoli insieme ai Persiani. Il fallimento dell'assedio port\u00f2 al collasso del potere avaro nei Balcani, che non furono pi\u00f9 una minaccia per Bisanzio.\nNel corso del VII secolo Eraclio (o forse Costante II, tra il 659 e il 662) abol\u00ec la diocesi di Tracia sostituendolo con il tema di Thrake. Con l'abolizione dell'organizzazione provinciale dioclezianea-costantiniana, sostituita con i \"themata\", finisce il periodo romano dell'Impero bizantino e inizia il periodo bizantino propriamente detto.\n\"Questa voce \u00e8 sulla provincia romana di Tracia fino alla sua abolizione ad opera di Eraclio. Per la storia successiva del thema bizantino di Tracia, si legga Thrake.\"\nEsercito e difesa.\nI traci venivano arruolati nell'esercito romano come cavalieri.\nGeografia politica ed economica.\nPer la Tracia passava la Via Egnazia, strada che portava all'Asia Minore. Questa strada facilit\u00f2 la circolazione delle merci che provenivano dalle province orientali dell'Impero romano.\nBibliografia.\nFonti primarie\nStudi moderni"}
{"id": "1532623", "revid": "233128", "url": "https://it.wikipedia.org/wiki?curid=1532623", "title": "Vincenzo Rosario Spagnolo", "text": ""}
{"id": "1532639", "revid": "218520", "url": "https://it.wikipedia.org/wiki?curid=1532639", "title": "Distretto governativo di Braunschweig", "text": "Il distretto governativo di Braunschweig (in tedesco \"Regierungsbezirk Braunschweig\") \u00e8 stato uno dei quattro distretti governativi del \"Land\" della Bassa Sassonia, esistito dal 1978 al 2005.\nStoria.\nIl distretto ha operato fino al 31 dicembre 2004. Dal 1\u00ba gennaio 2005, con la soppressione di questo e degli altri 3, la Bassa Sassonia non viene suddivisa in distretti governativi.\nGeografia fisica.\nIl distretto si trovava nella parte sud-orientale del \"Land\", con al centro la citt\u00e0 capoluogo di Braunschweig. Confinava con gli stati di Sassonia, Turingia ed Assia, e con i distretti di Hannover e Luneburgo.\nSuddivisione.\nIl distretto raggruppava 3 citt\u00e0 extracircondariali e 8 circondari:"}
{"id": "1532640", "revid": "767487", "url": "https://it.wikipedia.org/wiki?curid=1532640", "title": "Wolfgang Kneib", "text": "Ha giocato nel campionato tedesco durante gli anni settanta e ottanta, difendendo la porta del Borussia M\u00f6nchengladbach, del Magonza e dell'.\nCarriera.\nFu acquistato giovanissimo dal Magonza, squadra di Regionalliga, dove, partito come riserva, riusc\u00ec a conquistare il posto da titolare e a guidare la squadra alla promozione in Zweite Bundesliga nel 1974. Dopo una stagione in seconda serie Kneib pass\u00f2 agli amatori del SV Wiesbaden. Nel 1976 fu acquistato dal Borussia M\u00f6nchengladbach dove and\u00f2 a prendere il posto dell'infortunato Wolfgang Kleff.\nNel 1980, dopo 112 presenze in campionato lasci\u00f2 il Borussia per andare all'. Dopo due stagioni da titolare rimase fermo un anno per poi tornare nuovamente a giocare con l'Arminia per altri dieci anni. Chiuse la carriera in Regionalliga nel 1993 a quarantun'anni.\nIn carriera ha segnato due gol su rigore, entrambi con la maglia dell'Arminia. Il primo nella Bundesliga 1984-1985 contro l'Eintracht Francoforte, il secondo in Zweite Bundesliga l'anno seguente nella vittoria per 7-1 contro l'."}
{"id": "1532642", "revid": "56818", "url": "https://it.wikipedia.org/wiki?curid=1532642", "title": "Lex Julia Municipalis", "text": ""}
{"id": "1532643", "revid": "112128242", "url": "https://it.wikipedia.org/wiki?curid=1532643", "title": "Episodi di Ned - Scuola di sopravvivenza (seconda stagione)", "text": "La seconda stagione della serie televisiva Ned - Scuola di sopravvivenza \u00e8 andata in onda negli Stati Uniti dal 1\u00ba ottobre 2005 al 3 giugno 2006 sul canale satellitare Nickelodeon.\nGuida ai supplenti e ai nuovi arrivati.\nNella classe di inglese di Ned arriva un supplente a lungo termine, che era anche un suo ex-insegnante dell'elementari: il signor Whimer. Quest'ultimo sa\ninsegnare solamente con delle stupide scenette infantili che non vengono\napprezzati dai ragazzi. Crubbs dice a Cookie di fare momentaneamente il supplente in una classe di studi sociali per far fare loro una verifica ma, prendendoci gusto, decide di inserire il suo nome nella lista dei supplenti. Nella classe di scienze di Moze arrivano vari supplenti\ne, sotto consiglio di Doris, inizia a fare la cattiva in classe non imparando\nniente sull'argomento che Sweeney aveva loro detto di studiare. Il signor\nWhimer ci rinuncia e decide di tornare a fare supplenze alle elementari dove lo\napprezzano ma dopo aver sentito i ragazzi ridere di fronte a una battuta\nvolgare decide di fare un'esibizione che fa ridere gli studenti. Sweeney torna\ne Moze entra a far parte della lista degli studenti da non ascoltare mai. Cookie torna ad essere uno studente dopo essere stato beccato da Crubbs ad insegnare senza una licenza.\nNella classe di Ned arriva una nuova studentessa: Bernisse. Quest'ultima \u00e8 molto fredda e dura caratterialmente e crede che Ned sia innamorato di lei. Cookie va in una nuova classe di cultura inglese e finge di essere britannico per far colpo sui compagni ma, quando scopre che c'\u00e8 un secondo studente britannico nella classe, va nel panico e, non ascoltando i consigli di Ned, decide di studiare gli usi britannici per far credere di essere veramente britannico. Ned finge che le componenti del trio delle streghe siano tutte sue fidanzate ed esse propongono a Bernisse di far parte del gruppo. Cookie viene scoperto da Nigel, il \"vero ragazzo britannico\", che fa capire ai ragazzi che lo ha fatto per essere accettato come tutti gli studenti. Cookie scopre che anche Nigel non \u00e8 inglese ma non lo dice a nessuno rimanendo amici. Bernisse viene mandata via dal club Ned perch\u00e9 vuole solo parlare di algebra e si mette in continuazione le dita nel naso. Bernisse ammette davanti a Ned che cambia comportamento ogni volta che cambia scuola e mostra la sua vera personalit\u00e0; allora Ned fa conoscere Bernisse con Albert che l'accetta cos\u00ec com'\u00e8."}
{"id": "1532654", "revid": "1718925", "url": "https://it.wikipedia.org/wiki?curid=1532654", "title": "Titivillus", "text": "Titivillus \u00e8 un diavolo che nel Medioevo si credeva lavorasse alle dipendenze di Belfagor, Lucifero o Satana per indurre in errore i copisti.\nStoria.\nLa prima menzione attestata del nome Titivillus \u00e8 quella del \"Tractatus de Penitentia\" (ca. 1285), di Johannes Galensis (Giovanni del Galles). Ma secondo alcuni studiosi il primo a nominarlo fu il monaco e scrittore tedesco Cesario di Heisterbach.\nTitivillus viene anche indicato come un raccoglitore delle chiacchierate inutili che avvengono durante le funzioni religiose; e delle parole mal pronunciate, borbottate oppure omesse nelle funzioni stesse; per portarle nell'Inferno e includerle nelle colpe dei peccatori.\nGli fu attribuita la qualifica di \"diavolo patrono degli scribi\", in quanto Titivillus forniva una comoda scusa per giustificare gli errori che capitavano facilmente durante la copia dei manoscritti.\nMarc Drogin, nel suo manuale didattico \"Medieval calligraphy: Its History and Technique\" (La calligrafia medievale: storia e tecnica) del 1980, indica che \"for the past half-century every edition of \"The Oxford English Dictionary\" has listed an incorrect page reference for, of all things, a footnote on the earliest mention of Titivillus.\" (Nel mezzo secolo passato ogni edizione del \"The Oxford English Dictionary\" ha elencato un riferimento di pagina scorretto riguardo, ironia della sorte, una nota a pie' di pagina sulle prime citazioni di Titivillus).\nTitivillus ottenne un importante ruolo come figura sovversiva della commedia, con commenti satirici sulla vanit\u00e0 umana, nel Dramma liturgico tardo-medievale inglese, in particolare nel Teatro del Mistero, come ad es. nel \"Iudicium\" che termina il \"Ciclo di Towneley\" (o \"Ciclo di Wakefield\"). Svolse un ruolo antagonistico nella commedia inglese \"Mankind\".\nIn un anonimo trattato devozionale inglese del XV secolo, \"Myroure of Oure Ladye\" (Lo specchio di Nostra Signora), Titivillus cos\u00ec presenta s\u00e9 stesso (I.xx.54): \"I am a poure dyuel, and my name ys Tytyvyllus... I muste eche day... brynge my master a thousande pokes full of faylynges, and of neglygences in syllable and wordes.\" (Sono un povero diavolo, e il mio nome \u00e8 Titivillus... Devo ogni giorno... portare al mio padrone un migliaio di borse piene di errori, e di negligenze nelle sillabe e nelle parole).\nNel \"Monasterio de Santa Mar\u00eda la Real de las Huelgas\" di Burgos \u00e8 custodita una tavola dipinta (ca. 1485) attribuita a Diego de la Cruz, dove sopra il manto protettivo della \"Vergine della Misericordia\" si trovano due diavoli; uno dei quali porta un fardello di libri sulla spalla, che secondo il professor Joaqu\u00edn Yarza Luaces rappresenterebbe Titivillus.\nTitivillus \u00e8 raffigurato anche in un affresco nella \"chiesa parrocchiale di S. Michele con S. Maria\" del paese di Melbourne, nella contea inglese del Derbyshire.\nVarie.\nPorta il nome di Titivillus Mostre Editoria una Casa editrice di Corazzano, frazione di San Miniato (PI), specializzata nell'editoria teatrale"}
{"id": "1532658", "revid": "123812902", "url": "https://it.wikipedia.org/wiki?curid=1532658", "title": "John Walter", "text": "Dalla morte di suo padre Richard Walter (circa 1755/6) fino al 1781 si impegn\u00f2 in un business prospero come mercante di carbone. Occup\u00f2 una posizione di primo piano nella fondazione a Londra di una \"Coal Exchange\", luogo di commercio del carbone; ma, poco dopo il 1781, quando incominci\u00f2 a ricoprire lui solo la figura di assicuratore e divenne un membro della Lloyds, sbagli\u00f2 alcune speculazioni e fall\u00ec.\nNel 1782 compr\u00f2 da un Henry Johnson un brevetto per un nuovo metodo di stampa per i logotipi (ad esempio i caratteri delle parole o le loro porzioni, anzich\u00e9 le lettere), e fece ad esso dei miglioramenti. Nel 1784 acquist\u00f2 una vecchia stamperia a Blackfriars, che costitu\u00ec il nucleo della futura Printing-house Square, e l\u00e0 istitu\u00ec il suo \"Logographic Office\".\nSulle prime assunse l'impegno solo della stampa dei libri, ma il 1\u00ba gennaio 1785 avvi\u00f2 un piccolo giornale chiamato \"\"The Daily Universal Register\", che quando raggiunse il suo 940esimo numero, il 1\u00ba gennaio 1788, venne rinominato in \"The Times\"\".\nGli affari con la stampa svilupparono e prosperarono, ma il giornale in principio ebbe un andamento piuttosto variegato, con alti e bassi. L'11 luglio 1789 Walter venne accusato di diffamazione dal Duca di York e venne condannato ad una multa di \u00a350, ad un'incarcerazione di un anno nella prigione di Newgate, a stare alla gogna per un'ora e a dare la garanzia di una buona condotta per sette anni; per ulteriori diffamazioni la multa venne aumentata a \u00a3100 e l'incarcerazione ad un secondo anno. Il 9 marzo 1791, comunque, venne liberato e condonato su richiesta del Principe del Galles.\nNel 1799 venne nuovamente accusato di diffamazione secondo una stretta interpretazione della legge, questa volta da parte di Lord Cowper. Lasci\u00f2 quindi l'amministrazione dell'azienda a suo figlio maggiore, William, e si ritir\u00f2 (1795) a Teddington, dove visse fino alla sua morte. Nel 1759 spos\u00f2 Frances Landen (morta nel 1798), con la quale ebbe sei figli. William Walter molto presto abbandon\u00f2 le mansioni che intraprese nel 1795 e nel 1803 pass\u00f2 l'unica direzione dell'azienda a suo fratello pi\u00f9 piccolo, John."}
{"id": "1532659", "revid": "183483", "url": "https://it.wikipedia.org/wiki?curid=1532659", "title": "Nebulose planetarie", "text": ""}
{"id": "1532660", "revid": "123587735", "url": "https://it.wikipedia.org/wiki?curid=1532660", "title": "The First Night", "text": "The First Night \u00e8 un singolo R&amp;B di Monica prodotto da Jermaine Dupri e scritto da Tamara Savage, Marilyn McLeod e Pam Sawyer per il secondo album della cantante.\nPubblicato come secondo singolo estratto da \"The Boy Is Mine\", il singolo \u00e8 arrivato al numero 1 in USA sia nella Billboard Hot 100, dove \u00e8 rimasto per 5 settimane non consecutive, che nella Hot R&amp;B/Hip-Hop Songs per sei settimane consecutive. \u00c8 una delle canzoni pi\u00f9 famose dell'artista in tutto il mondo ed ha ottenuto la certificazione di disco di platino dalla RIAA.\nComposizione e testo.\nIl singolo \u00e8 stato prodotto da Jermaine Dupri, che da qui in poi inizier\u00e0 una collaborazione discontinua ma fortunata con la cantante. Dupri ha usato un campionamento di \"Love Hangover\", singolo targato 1976 di Diana Ross, uno dei pezzi pi\u00f9 famosi della leggendaria star. Il singolo riprende quindi il ritmo funk della canzone campionata, diventando una traccia uptempo e molto ballabile. Questa traccia si distacca leggermente dall'andamento generale dell'album da cui \u00e8 tratto, che va verso una direzione pi\u00f9 soul e da ballads. L'intro rap \u00e8 opera di Dupri, il quale non viene per\u00f2 menzionato sulla copertina del singolo o sul retro dell'album.\nNella canzone Monica informa un potenziale amante o futuro fidanzato che, nonostante sia molto attratta da lui, non intende assolutamente concedersi la sera del primo appuntamento. Ammette di volerlo baciare e toccare quando \u00e8 seduta vicino a lui, ma aggiunge che se egli la vuole veramente, la deve prima conoscere.\nVideo.\nIl video della canzone \u00e8 stato diretto da Joseph Kahn ed \u00e8 ambientato in un locale notturno che presenta una struttura da teatro elisabettiano: la pista da ballo dove viene effettuata la coreografia infatti \u00e8 circondata da tutti i lati da palchi e balconate pieni di ragazzi. Sono state utilizzate anche riprese in digitale che si soffermano su dettagli dell'ambiente circostante, come le gambe di Monica o mazzi di rose, con un effetto amatoriale e voyeuristico.\nLa cantante oltre ad eseguire la coreografia con i ballerini, canta seduta su un divano nel locale, da dove osserva dei possibili pretendenti con un piccolo binocolo da teatro e cerca di evitare le avance di un giovane corteggiatore. In questo video Monica indossa una striscia bianca di stoffa sul braccio sinistro, particolare che user\u00e0 in video successivi e in molte performance dal vivo e apparizioni pubbliche. Il motivo di questo particolare \u00e8 il coprire un tatuaggio: la cantante ritiene infatti che i tatuaggi siano molto intimi e personali, e inoltre non intende lanciare dei messaggi che potrebbero risultare negativi, soprattutto ai giovani.\nRicezione.\nPubblicata come secondo singolo dall'album \"The Boy Is Mine\" dopo lo straordinario successo della title-track in coppia con Brandy, la canzone \u00e8 stato un altro successo.\nUscito il 24 luglio 1998, il singolo \u00e8 arrivato al numero 1 della Hot 100 il 3 ottobre, scalzando \"I Don't Want to Miss a Thing\" degli Aerosmith e rimanendovi per 3 settimane. Dopo essere stata rimpiazzata da \"One Week\" dei Barenaked Ladies, la canzone \u00e8 tornata di nuovo in vetta per altre 2 settimane, diventando cos\u00ec con 5 settimane al numero 1 il singolo di Monica di pi\u00f9 successo dopo \"The Boy Is Mine\", la sua seconda numero 1 e la prima come solista.\nAnche nelle classifiche R&amp;B il singolo \u00e8 arrivato al numero 1, dove \u00e8 rimasto per ben 6 settimane; in questo caso \u00e8 il quarto singolo dell'artista ad arrivare al numero 1.\nLa canzone ha raggiunto il numero 1 anche nella Hot Dance Club Play, ovvero la classifica di Billboard dei pezzi pi\u00f9 suonati nelle discoteche degli USA, ed ha avuto successo anche all'estero.\n\u00c8 stato il secondo singolo della cantante ad entrare in top 10 sia in Canada che nel Regno Unito, arrivando al numero 6 in entrambi i paesi.\nIn Nuova Zelanda ha raggiunto il numero 15 restando 11 settimane in classifica, ed \u00e8 entrato nella top 40 di vari altri paesi, tra cui Paesi Bassi (al numero 22), Australia e Irlanda (in entrambe al numero 30). Dopo \"The Boy Is Mine\", \u00e8 il pi\u00f9 grande successo della cantante a livello internazionale.\nIn USA il singolo \u00e8 il quarto dell'artista ad essere stato certificato disco di platino, con oltre un milione di copie vendute. Grazie alle 13 settimane al numero 1 di \"The Boy is Mine\" e alle 5 di \"The First Night\", Monica \u00e8 diventata la seconda artista con il maggior numero di settimane passate al numero 1 nella Hot 100 all'interno di un anno della decade degli anni 1990. Il primo artista \u00e8 Puff Daddy con 19 settimane, una sola in pi\u00f9 di Monica.."}
{"id": "1532661", "revid": "28592", "url": "https://it.wikipedia.org/wiki?curid=1532661", "title": "Ordine dei gesuiti", "text": ""}
{"id": "1532662", "revid": "1451528", "url": "https://it.wikipedia.org/wiki?curid=1532662", "title": "Crypta Romana", "text": "La Crypta Romana \u00e8 un tunnel scavato nel tufo sotto la collina di Cuma.\nLa galleria attraversa in direzione est-ovest l'acropoli di Cuma, con una curva sotto il Tempio di Apollo, collegando l'area del foro con il mare. La sua realizzazione rientra nell'insieme di opere di potenziamento militare volute da Marco Vipsanio Agrippa (stratega di Ottaviano Augusto) e progettate da Lucio Cocceio Aucto nel 37 a.C., comprendenti la costruzione del nuovo \"Portus Iulius\" e il suo collegamento con il porto di Cuma tramite la cosiddetta Grotta di Cocceio e la stessa \"Crypta Romana\".\nCon lo spostamento della flotta dal \"Portus Iulius\" al porto di Miseno nel 12 a.C. e la fine della Guerra civile tra Ottaviano e Marco Antonio nel 31 a.C. il tunnel perse il suo interesse strategico. In et\u00e0 cristiana fu utilizzato come area cimiteriale; nel VI secolo il generale bizantino Narsete, durante l'assedio di Cuma, cerc\u00f2 di utilizzarlo per raggiungere la citt\u00e0, ma i nuovi cunicoli scavati ne indebolirono la struttura e una vasta sezione della volta croll\u00f2, rendendo la galleria impraticabile e destinata all'oblio.\nFu riportata alla luce tra il 1925 e il 1931 dall'archeologo Amedeo Maiuri."}
{"id": "1532665", "revid": "104458", "url": "https://it.wikipedia.org/wiki?curid=1532665", "title": "Dacia (storia)", "text": ""}
{"id": "1532670", "revid": "838137", "url": "https://it.wikipedia.org/wiki?curid=1532670", "title": "Secolo XIV spagnolo", "text": ""}
{"id": "1532678", "revid": "264902", "url": "https://it.wikipedia.org/wiki?curid=1532678", "title": "Sinderesi", "text": "Il termine sinderesi, anche nella variante sinteresi, deriva dal greco \u03c3\u03c5\u03bd\u03c4\u03ae\u03c1\u03b7\u03c3\u03b9\u03c2 (\"s\u00fcnt\u00e8r\u0113sis\", secondo la pronuncia bizantina per cui \"tau\" dopo \"ni\" si legge come \"delta\") da \u03c3\u03c5\u03bd\u03c4\u03b7\u03c1\u03ad\u03c9 (\"s\u00fcnt\u0113r\u00e9o\" termine composto da \"syn\" e \"tereo\"), verbo che significa \"vedere\", \"osservare\", \"fissare lo sguardo\", quindi anche \"esame di s\u00e9\". Indica il discernimento morale quale sentimento della coscienza che distingue il bene dal male.\nUn'etimologia alternativa \u00e8 quella che vuole il termine \"sinderesi\" come corruzione dal greco antico \"syneid\u00easis\" (), dove sta per \"insieme\", \"condiviso\" e appare un derivato di e cio\u00e8 \"forma\", \"immagine\" o \"icona\": \"sinderesi\", in questo senso, significherebbe dunque \"idea condivisa\".\nSecondo San Girolamo, la sinderesi sarebbe quella parte dell'anima diversamente chiamata coscienza. La sinderesi, che lui chiama \"scintilla conscientiae\" ('luce della coscienza'), permette all'uomo di avere autocoscienza, esame di s\u00e9, conoscenza innata del bene e del male, e quindi capacit\u00e0 di distinguere \"spontaneamente\" il bene dal male, capacit\u00e0 di dirigersi verso ci\u00f2 che lo conserva, al bene che lo favorisce, conseguendo l'autoconservazione.\nSecondo Tommaso d'Aquino, la sinderesi esprime la tendenza innata dell'anima umana verso il bene e il suo rifiuto del male. Dalla sinderesi dipende quindi la capacit\u00e0 dell'uomo di desiderare il bene e di provare rimorso per il male compiuto.\nTutta la Scolastica deriva il significato di sinderesi, proprio dal pensiero tomista, chiarendo che questa disposizione di parte dell'anima al bene avviene poich\u00e9 quella parte non \u00e8 stata macchiata dal peccato originale che di per s\u00e9 infatti renderebbe impossibile ad ogni uomo di aspirare al bene. In questo significato di tendenza attiva della coscienza al bene, ritroviamo l'uso del termine in Bossuet.\nIl termine non \u00e8 pi\u00f9 usato nella filosofia contemporanea.\nLo si ritrova comunque impiegato, talora, in campo psichiatrico ed in particolare negli studi sulla psicopatia."}
{"id": "1532680", "revid": "765341", "url": "https://it.wikipedia.org/wiki?curid=1532680", "title": "Campionati mondiali master di orientamento 2007", "text": "Manifestazione svolta dal 7 al 14 luglio 2006 in a Kuusamo."}
{"id": "1532681", "revid": "767487", "url": "https://it.wikipedia.org/wiki?curid=1532681", "title": "Carmen Jones (film)", "text": "Carmen Jones \u00e8 un film del 1954 diretto da Otto Preminger e interpretato da Dorothy Dandridge e Harry Belafonte, trasposizione del musical omonimo del 1943 scritto da Oscar Hammerstein II basato a sua volta sull'opera \"Carmen\" di Georges Bizet. Cos\u00ec come nel musical, anche nel film il cast \u00e8 composto interamente da attori di colore e l'ambientazione \u00e8 spostata da fine Ottocento al periodo della seconda guerra mondiale.\nNel 1955 \u00e8 stato proiettato ai festival di Cannes e Berlino e si \u00e8 aggiudicato due Golden Globe e due candidature ai Premi Oscar, tra cui quello a Dorothy Dandridge che \u00e8 stata la prima attrice afro-americana a ricevere la candidatura come migliore attrice.\nNel 1992 \u00e8 stato inserito tra i film conservati nel National Film Registry della Biblioteca del Congresso degli Stati Uniti in quanto giudicato \"di rilevante significato estetico, culturale e storico\".\nTrama.\nCarmen Jones \u00e8 un'operaia che lavora in una fabbrica di paracaduti della Carolina del Nord presidiata dall'aviazione americana. Dopo aver danneggiato un paracadute durante un litigio con una collega, Carmen viene arrestata ma nel tragitto verso la prigione di Jacksonville riesce a sedurre il caporale Joe e a far perdere le sue tracce. Joe viene messo agli arresti per averla lasciata scappare e una volta libero incontra di nuovo la donna, che lo spinge ad abbandonare la caserma e fuggire con lei a Chicago.\nLa nuova vita si rivela particolarmente dura e le difficolt\u00e0 dell'esistenza a fianco del fuggiasco Joe inducono Carmen ad abbandonarlo per diventare l'amante del campione di pugilato Husky Miller. Braccato dalla polizia militare, Joe va in cerca di Carmen che sta assistendo a un incontro della sua nuova fiamma e la scongiura invano di tornare da lui. Folle di gelosia, Joe la uccide e attende l'arrivo della polizia.\nProduzione.\nQuando Otto Preminger vide il musical prodotto da Billy Rose, andato in scena a Broadway dal 2 dicembre 1943, lo liquid\u00f2 come una serie di \u00absketch parodistici liberamente ispirati all'opera\u00bb e con una partitura \u00absemplificata e modificata in modo che potessero cantarla artisti senza una formazione operistica\u00bb. Ci\u00f2 che il regista voleva fare era realizzare \u00abun film drammatico con la musica piuttosto che un film musicale convenzionale\u00bb, cos\u00ec decise di tornare alla novella originale di Prosper M\u00e9rim\u00e9e e assunse lo sceneggiatore Harry Kleiner per espandere la storia oltre i limiti dell'opera di Bizet e della successiva interpretazione di Hammerstein.\nConsapevole che nessuno dei grandi studi avrebbe finanziato un film operistico con un cast \"all-black\", Preminger decise di produrlo in modo indipendente e cerc\u00f2 di coinvolgere Arthur B. Krim e Robert S. Benjamin della United Artists, che un anno prima lo avevano sostenuto nella battaglia contro la censura di \"La vergine sotto il tetto\", ma i due dirigenti rinunciarono a investire nel progetto.\nCon grande sorpresa di Preminger fu invece il produttore Darryl F. Zanuck, vicepresidente della 20th Century Fox, che si offr\u00ec di finanziare \"Carmen Jones\" con 750 000 dollari permettendogli di lavorare in modo completamente indipendente, nonostante il regista avesse appena pagato 150 000 dollari per annullare il suo contratto con la major. Nel dicembre del 1953 inizi\u00f2 il periodo di pre-produzione, furono ingaggiati Sam Leavitt come direttore della fotografia, Herschel Burke Gilbert come direttore musicale e il futuro regista Herbert Ross come coreografo.\nIl 14 aprile 1954, sei settimane prima dell'inizio delle riprese, Preminger fu contattato da Joseph Breen della Motion Picture Association of America, con il quale si era scontrato nel periodo di \"La vergine sotto il tetto\" e che era ancora contrariato dal successo ottenuto dal film uscito senza il marchio di approvazione del Production Code. Breen evidenzi\u00f2 la \u00abeccessiva enfasi sulla lussuria\u00bb e la mancanza di \u00abun giudizio di condanna sulla completa mancanza di etica di Carmen\u00bb, cos\u00ec che il regista accett\u00f2 di apportare alcune modifiche minori allo script e gir\u00f2 persino due versioni di alcune scene che il censore aveva ritenuto discutibili.\nSu suggerimento di Zanuck, per evitare problemi riguardanti la rappresentazione razziale la sceneggiatura fu sottoposta anche al segretario esecutivo della National Association for the Advancement of Colored People Walter Francis White, che non ebbe nulla da obiettare.\nIl cast.\nNel 1954 Harry Belafonte era un giovane artista con al suo attivo una canzone (\"Matilda\") e un film di scarso successo (\"Bright Road\"), ma aveva appena vinto il Tony Award e il Theatre World Award per la sua performance in \"John Murray Anderson's Almanac\" e Preminger decise di affidargli il ruolo di Joe.\nLa parte di Frankie fu assegnata a Pearl Bailey, cantante e attrice nota per le apparizioni in alcuni variet\u00e0 televisivi, quello di Husky Miller a Joe Adams, disc jockey di Los Angeles senza esperienza di recitazione, mentre la modella Diahann Carroll fece un provino per il ruolo principale, ma era cos\u00ec terrorizzata che riusc\u00ec a malapena a concentrarsi sulla scena e Preminger gli affid\u00f2 il ruolo secondario di Myrt.\nLo stesso Preminger conosceva bene Dorothy Dandridge, cantante e attrice con molti film gi\u00e0 al suo attivo, ma riteneva che non avesse il sex appeal richiesto dal ruolo di Carmen, in particolare dopo averla vista come schiva insegnante in \"Bright Road\", a fianco di Belafonte. Nel loro primo incontro il regista le disse che era \"adorabile\" e sembrava una \"modella\" e \"una bellissima farfalla\" ma non Carmen, e le sugger\u00ec di fare un'audizione per il ruolo di Cindy Lou.\nL'attrice prese la sceneggiatura e nell'incontro successivo si present\u00f2 con un aspetto e un atteggiamento totalmente diversi, esattamente come Preminger immaginava la protagonista. Il regista rimase impressionato da questa \"trasformazione\" e programm\u00f2 un provino per la met\u00e0 di maggio, affidando nel frattempo il ruolo di Cindy Lou alla sconosciuta Olga James.\nIl 21 maggio 1954 Preminger annunci\u00f2 che Dorothy Dandridge sarebbe stata la protagonista del film. Inizialmente entusiasta di interpretare uno dei migliori ruoli cinematografici mai offerti a una donna afroamericana, l'attrice inizi\u00f2 per\u00f2 a dubitare della sua capacit\u00e0 di rendere giustizia al personaggio e dopo alcuni giorni comunic\u00f2 che voleva ritirarsi dal progetto. Il regista si rec\u00f2 nel suo appartamento per rassicurarla e non solo riusc\u00ec a convincerla, ma tra i due inizi\u00f2 anche un'appassionata relazione che sarebbe durata quattro anni.\nIn precedenza, altre cantanti/attrici avevano sostenuto un provino per interpretare la protagonista, tra cui Eartha Kitt che aveva per\u00f2 rifiutato la parte una volta appreso che sarebbe stata doppiata nelle parti cantate. La decisione era stata presa dalla produzione e riguardava tutto il cast (ad eccezione di Pearl Bailey la cui voce era considerata adatta), che seppure composto da cantanti non aveva la formazione e la gamma per cimentarsi con le partiture operistiche.\nLa registrazione della colonna sonora inizi\u00f2 il 18 giugno 1954. Harry Belafonte fu doppiato da LeVern Hutcherson, mentre per la voce di Carmen fu inizialmente scelta il soprano Katherine E. Hilgenberg, all'epoca solista con il Roger Wagner Chorale, che registr\u00f2 un certo numero di brani prima di abbandonare a causa del comportamento dispotico di Otto Preminger.\nFu quindi scritturata Leontyne Price, che dovette per\u00f2 rinunciare subito a causa di una malattia e la scelta finale ricadde sulla diciannovenne Marilyn Horne, all'epoca studentessa alla USC, che registr\u00f2 nuovamente le parti gi\u00e0 cantate dalla Hilgenberg. \u00abFeci tutto il possibile per imitare la voce di Dorothy Dandridge\u00bb, ha ricordato in seguito, \u00abpassai molte ore con lei. In effetti, una delle ragioni per cui fui scelta per questo doppiaggio era il fatto che riuscivo ad imitare la sua voce nel registro corretto\u00bb.\nRiprese.\nLe riprese iniziarono il 30 giugno 1954 e proseguirono fino alla fine di luglio. Il film fu girato in CinemaScope interamente in California: gli esterni ambientati nella Carolina del Sud furono in realt\u00e0 realizzati a El Monte, nella Contea di Los Angeles, mentre gli interni di Chicago furono girati negli studi cinematografici di Culver City.\nI titoli di apertura e la locandina del film furono creati dall'illustratore statunitense Saul Bass, segnando l'inizio di una lunga relazione professionale con Otto Preminger.\nBrani.\nCos\u00ec come il musical di Broadway, il film utilizza la colonna sonora dell'opera di Bizet con il nuovo libretto di Oscar Hammerstein II.\nL'assolo di batteria in \"Beat Out Dat Rhythm on a Drum\" \u00e8 eseguito dal percussionista jazz Max Roach.\nDistribuzione.\nTerminate le riprese, i primi di agosto lo studio pubblicitario della 20th Century Fox inizi\u00f2 a occuparsi della promozione sia del film sia della sua protagonista. Dorothy Dandridge apparve sulla rivista \"Ebony\" e sulla copertina di \"Life\", oltre a eseguire alcuni brani del film dal vivo in una trasmissione televisiva il 24 ottobre 1954, quattro giorni prima della premi\u00e8re che si tenne al Rivoli Theatre di New York. Il 1\u00ba novembre il film fu proiettato anche a Los Angeles e nel 1955 fu mostrato in concorso al Festival di Cannes e alla 5\u00aa edizione del Festival di Berlino, dove fu premiato dal pubblico con l'Orso di bronzo.\nQuella di Cannes fu peraltro l'unica occasione in cui i francesi ebbero la possibilit\u00e0 di vedere il film, dal momento che gli eredi dei librettisti dell'opera originale, Henri Meilhac e Ludovic Hal\u00e9vy, avevano citato la 20th Century Fox per aver utilizzato testi differenti sulla musica di Bizet impedendo la distribuzione nelle sale. A causa di questa controversia legale, in Francia i cinema sono stati autorizzati a mostrare il film solo nel 1981, oltre 25 anni dopo.\nNegli anni successivi \u00e8 stato proiettato altre due volte al Festival di Berlino: nel 1993, nella retrospettiva dedicata ai film girati con il sistema CinemaScope, e nel 1999 in quella dedicata a Otto Preminger.\nNel 2002 \u00e8 stato distribuito in DVD dalla 20th Century Fox e nel 2004 \u00e8 uscita un'edizione del British Film Institute, con le biografie di Otto Preminger, Dorothy Dandridge, Harry Belafonte e Saul Bass come \"extras\".\nAccoglienza.\nIncassi.\nRealizzato con un budget di circa 750 000 dollari, il film si rivel\u00f2 un grande successo al box office riportando un incasso di 9,8 milioni di dollari.\nCritica.\nIl sito \"Rotten Tomatoes\" riporta il 75% di recensioni con un giudizio positivo, con un voto medio di 6,1 su 10.\nLa rivista \"Variety\" scrisse che Preminger aveva trasferito il musical sul grande schermo \u00abcon gusto e immaginazione in una produzione opulenta\u00bb e diretto il film \u00abcon un tocco abile, mescolando senza difficolt\u00e0 la commedia e la tragedia\u00bb, mentre sul \"New York Times\" il critico Bosley Crowther lo defin\u00ec \u00abun melodramma sessuale con musica intellettuale e un folle agglomerato di numeri bizzarri... la storia non \u00e8 tanto intensa quanto piuttosto lurida e leggermente farsesca, con i personaggi negri presentati da Preminger come semiseri devoti del sesso... Non c'\u00e8 niente di sbagliato nella musica, tranne che non si adatta ai personaggi n\u00e9 alle parole\u00bb.\nLo storico del cinema Georges Sadoul trov\u00f2 la sceneggiatura \u00abnon sempre convincente rispetto al testo dell'opera, perch\u00e9 la progressione vi \u00e8 meno drammatica\u00bb, pur elogiando le interpretazioni e la regia \u00abefficace, bench\u00e9 alquanto fredda\u00bb."}
{"id": "1532685", "revid": "114508464", "url": "https://it.wikipedia.org/wiki?curid=1532685", "title": "Rifugio Cesare Calciati al Tribulaun", "text": "Il rifugio Cesare Calciati al Tribulaun, sorge a 2.369\u00a0m, accanto al laghetto di Sanes ai piedi dell'imponente parete del Tribulaun (3.096\u00a0m) nelle Alpi dello Stubai, nel versante destro della Val di Fleres, nel territorio comunale di Colle Isarco (BZ).\nDi propriet\u00e0 della Sezione C.A.I. di Vipiteno, costruito nel 1892 dalla Sezione D.u.\u00d6.A.V. di Magdeburgo, che gi\u00e0 aveva aperto all'alpinismo la valle di Fleres con la costruzione, nel 1887 della Magdeburger H\u00fctte (rifugio Cremona) 2.423\u00a0m., \u00e8 aperto solo nel periodo estivo dal 1\u00ba luglio al 30 settembre ed \u00e8 raggiungibile solo a piedi percorrendo il sentiero n. 8 che parte dalla localit\u00e0 Sasso, oppure il sentiero n. 7 che parte dal paesino di S. Antonio."}
{"id": "1532691", "revid": "125834159", "url": "https://it.wikipedia.org/wiki?curid=1532691", "title": "Gravidanza", "text": "Gravidanza o gestazione \u00e8 lo stato della donna che porta nel proprio utero il prodotto della fecondazione.\nIl termine gravidanza deriva dall'aggettivo latino \"gravidus\" che significa \"gravato, appesantito\" (derivato a sua volta dall'agg. \"gravis\" \"pesante\"). Gravida o pregna viene detta la donna incinta in quanto porta dentro di s\u00e9 un carico, un \"peso\" (\"gravedo\").\nInizio della gravidanza.\nAttualmente sussistono due diverse posizioni in merito all'inizio della gravidanza, situandolo in momenti diversi. \nTali posizioni diverse sono solo apparentemente formali, e possono influenzare le decisioni legislative in materia di interruzione della gravidanza e di contraccezione post-coitale, e hanno ripercussioni su molti aspetti della bioetica.\nLa durata della gravidanza \u00e8 di circa 280 giorni (40 settimane). Il conteggio delle settimane di gravidanza, risultando non sempre possibile determinare l'esatto momento del concepimento, avviene dal primo giorno dell'ultima mestruazione. Le beta-HCG, dosabili nel sangue e nelle urine, sostanze ormonali sulla base delle quali si diagnostica la gravidanza, sono evidenziabili dalla II settimana dal concepimento (IV settimana di et\u00e0 gestazionale).\nI vari momenti della gravidanza.\nFecondazione e periodo germinale.\nLa fecondazione dell'ovulo da parte dello spermatozoo avviene di norma nel terzo esterno (parte ampollare) della tuba di Falloppio. Lo spermatozoo inizia le sue modificazioni gi\u00e0 a livello uterino e con la sua maturazione funzionale detta capacitazione, acquista la capacit\u00e0 di perforare (col rilascio di enzimi litici) la parete dell'ovulo e quindi di inserire nel suo citoplasma il DNA paterno.\nIn seguito, lo zigote cos\u00ec formato, continua il suo percorso lungo la tuba sino ad arrivare nell'utero e nel frattempo procede il processo di fusione dei patrimoni ereditari dei due genitori (23 cromosomi materni e 23 cromosomi paterni). Questa fase dura circa 24 ore, e solo dopo inizia la segmentazione della cellula uovo fecondata in 2 cellule, poi in 4 e cos\u00ec via sino ad arrivare a 64, e nel frattempo lo zigote si impianta nell'endometrio uterino, che in questa fase del ciclo \u00e8 pronto ad accoglierlo. In questo momento tutti gli autori sono concordi che si parla correttamente di embrione (per alcuni, come visto sopra, si parla di embrione gi\u00e0 al momento della fecondazione).\nQuindi il periodo germinale inizia con la fecondazione e termina 2 settimane dopo, con la segmentazione dello zigote e la formazione della blastocisti.\nPeriodo embrionale.\nIl periodo embrionale \u00e8 compreso tra le 2 e le 8 settimane. In questa fase l'embrione, che \u00e8 formato da diversi foglietti embrionali, inizia ad abbozzare e a differenziare tutti i principali apparati che dovranno costituire l'organismo umano (ectoderma, mesoderma ed endoderma).\nCon la fine del periodo embrionale si ha un abbozzo o uno sviluppo quasi completo di alcuni apparati e anche di alcuni organi.\nPeriodo fetale.\nA partire dalla 8\u00aa settimana circa si inizia a parlare correttamente di feto (sino a pochi anni fa tale limite era fissato attorno ai 3 mesi).\nTutti gli organi e gli apparati o sistemi arrivano pian piano alla loro struttura semidefinitiva, tale da permettere, al momento della nascita, una autonomia fisiologica dell'organismo.\nPer sintetizzare i momenti di tale sviluppo si elencano di seguito i passaggi fondamentali:\nLe aree del cervello si cominciano a formare a partire dall'interno. Prima si completano le aree primarie, poi le aree associative e infine le aree prefrontali, di integrazione visiva e di riconoscimento dei volti.L'ultima fase \u00e8 la mielinizzazione, ossia l'isolamento degli assoni neuronali con una sostanza grassa che fa da isolante e permette un passaggio efficace dei segnali elettrici.\nParto.\nSi definisce parto l'espulsione spontanea o l'estrazione strumentale del feto e degli annessi fetali dall'utero materno.\nIl termine pu\u00f2 riferirsi sia all'uomo come alle altre specie di mammiferi.\nMetodi anticoncezionali.\nEsistono metodi antichi e moderni per prevenire la gravidanza o per interromperla, una volta che \u00e8 iniziata. Tali metodi sono oggetto di riflessione etica e la legislazione che li riguarda riflette le posizioni diversificate esistenti. In questa sede non si entra nel merito specifico, ma si rimanda, per approfondimenti, alle seguenti voci:"}
{"id": "1532695", "revid": "12290", "url": "https://it.wikipedia.org/wiki?curid=1532695", "title": "John Marc De Matteis", "text": ""}
{"id": "1532696", "revid": "827882", "url": "https://it.wikipedia.org/wiki?curid=1532696", "title": "Compact (giornalismo)", "text": "Il formato compact \u00e8 una variazione del tabloid.Diffuso nel Regno Unito, unisce le piccole dimensioni alla qualit\u00e0 dello stampato, paragonabile a quella dei giornali di formato superiore, come il broadsheet.\nIl termine fu inventato quando il quotidiano \"The Independent\" inizi\u00f2 a stampare un'edizione pi\u00f9 piccola al fine di essere meglio trasportabile e pi\u00f9 facilmente leggibile da coloro che leggono nei mezzi di trasporto pubblici.\nAnche i lettori di altre regioni inglesi apprezzarono il formato e quindi esso fu introdotto a livello nazionale. Alcuni concorrenti (Il \"Times\" e lo \"Scotsman\") copiarono il formato visto l'aumento di vendite avuto dall\"'Independent\". \nIl termine \"compact\" \u00e8 stato introdotto negli anni settanta dal \"Daily Mail\" quando divent\u00f2 tabloid, anche se si definisce tabloid. Viene spesso utilizzato per differenziare giornali dallo stile pi\u00f9 tradizionale da quelli pi\u00f9 moderni e trasgressivi, che possono avere le medesime dimensioni.\nFra i quotidiani italiani che hanno adottato il formato compact vi \u00e8 Il Fatto Quotidiano."}
{"id": "1532697", "revid": "218520", "url": "https://it.wikipedia.org/wiki?curid=1532697", "title": "Distretto governativo di Luneburgo", "text": "Il distretto governativo di Luneburgo (in tedesco \"Regierungsbezirk L\u00fcneburg\") \u00e8 stato uno dei quattro distretti governativi del \"Land\" della Bassa Sassonia, soppresso nel 2005.\nStoria.\nIl distretto ha operato fino al 31 dicembre 2004. Dal 1\u00ba gennaio 2005, con la soppressione di questo e degli altri 3, la Bassa Sassonia non viene suddivisa in distretti governativi.\nGeografia fisica.\nIl distretto si trovava a nord del suo stato, con al centro la citt\u00e0 capoluogo di Luneburgo. Confinava con gli stati dello Schleswig-Holstein, Amburgo, Meclemburgo-Pomerania Anteriore, Brandeburgo (per un piccolissimo tratto), Sassonia-Anhalt e Brema; e con gli ex-distretti di Hannover, Braunschweig, e Weser-Ems.\nI centri maggiori sono L\u00fcneburg, Celle e Cuxhaven.\nSuddivisione.\nCircondari rurali (\"Landkreis\")"}
{"id": "1532698", "revid": "1714743", "url": "https://it.wikipedia.org/wiki?curid=1532698", "title": "Caterina di Navarra", "text": "Origini familiari.\nCaterina, secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, era la figlia secondogenita del visconte di Castelbon, principe di Viana de jure e futuro luogotenente del regno di Navarra, Gastone di Foix-Navarra e di Maddalena di Francia, che, sia secondo P\u00e8re Anselme, sia secondo la \"Chroniques romanes des comtes de Foix\", era sorella del futuro re di Francia, Luigi XI e figlia del re di Francia, Carlo VII e di Maria d'Angi\u00f2, che era la figlia di Luigi, duca d'Angi\u00f2, conte di Provenza e re di Napoli e di Iolanda di Aragona, figlia del re Re di Aragona, di Valencia, di Sardegna e di Maiorca, re titolare di Corsica, Conte di Barcellona e delle contee catalane, Giovanni I e della seconda moglie, Iolanda di Bar (1365-1431).Gastone di Foix-Navarra, ancora sia secondo P\u00e8re Anselme, sia secondo la \"Chroniques romanes des comtes de Foix\", era il figlio primogenito del Conte di Foix, Conte di Bigorre, visconte di B\u00e9arn, Coprincipe di Andorra, Visconte di Castelbon, di Narbonne, N\u00e9bouzan, Villemeur e Lautrec, e Pari di Francia, Gastone IV di Foix e della futura sovrana de jure di Navarra e poi regina effettiva di Navarra, Eleonora, che, sia secondo P\u00e8re Anselme, che secondo la \"Chroniques romanes des comtes de Foix\", era la figlia quartogenita (terza femmina) del principe di Castiglia e Le\u00f3n e d'Aragona, duca di Pe\u00f1afiel e futuro re di Navarra, della corona d'Aragona e di Sicilia, Giovanni II e della sua prima moglie, la ex regina consorte di Sicilia e futura regina di Navarra, Bianca di Navarra, che era la figlia terzogenita del re di Navarra, conte di \u00c9vreux e duca di Nemours, Carlo III detto il Nobile (figlio maschio primogenito del re di Navarra Carlo II il Malvagio e di Giovanna di Francia, figlia del re di Francia, Giovanni II il Buono e Bona di Lussemburgo) e di Eleonora Enriquez, secondogenita del re di Castiglia e Le\u00f3n, Enrico II di Trastamara, e di Giovanna Manuele.\nBiografia.\nNel 1469, suo padre fu nominato luogotenente del regno di Navarra al posto di sua nonna, Eleonora di Navarra.\nIl 23 novembre del 1470, Caterina rimase orfana di padre, che mor\u00ec per le ferite, mal curate, riportate in seguito ad un torneo, effettuato nelle vicinanze di Bordeaux, a Libourne, dove era al seguito del cognato, il duca di Guienna, Carlo di Francia.Suo fratello, Francesco Febo, divenne erede della contea di Foix, che poi, eredit\u00f2, alla morte di suo nonno, Gastone IV di Foix, nel 1472.\nSua nonna Eleonora, nel 1471, riottenne da suo padre, il re d'Aragona, Giovanni II, la luogotenenza perpetua sulla Navarra, in cambio della rinuncia ad ogni rivendicazione sulla corona d'Aragona, per cui suo fratello, Francesco Febo, divenne erede (principe di Viana) del regno di Navarra, che poi eredit\u00f2, alla morte di sua nonna, Eleonora di Navarra, nel 1479. Sua madre, Maddalena di Francia ebbe la reggenza, come gi\u00e0 era stato per la contea di Foix; Caterina divenne principessa di Viana, erede del regno di Navarra.\nSuo fratello, Francesco Febo fu finalmente incoronato il 3 novembre 1481 a Pamplona ma mor\u00ec due anni dopo, molto probabilmente per avvelenamento, mentre suonava un flauto, senza aver governato e prima di potersi sposare. Egli, lasci\u00f2 tutti i suoi possedimenti a Caterina, ancora minorenne, avendo fatto testamento a suo favore, per cui la madre Maddalena continu\u00f2 ad esercitare la reggenza.\nLa Navarra sub\u00ec delle pressioni dalle corti di Francia e Castiglia per fare sposare Caterina ad uno dei loro principi; la Castiglia propose il matrimonio con l'erede al trono, Giovanni e rimase assai male quando Maddalena, per la figlia, Caterina, accett\u00f2 l'offerta della famiglia del signore d'Albret e visconte di Tartas, Giovanni d'Albret, che era figlio del signore d'Albret conte di G\u00e2vres e di Castres e visconte di Tartas, Alain I d'Albret e della Contessa del P\u00e9rigord, viscomtessa di Limoges e signora d'Avesnes e di Ch\u00e2lus, Fran\u00e7oise de Ch\u00e2tillon (?-1481), figlia del conte di Penthi\u00e8vre, visconte di Limoges e signore di Payzac, Guglielmo di Ch\u00e2tillon-Blois e di Isabella de la Tour d\u00b4Auvergne. Il matrimonio fu celebrato, il 14 luglio del 1484, a Orthez, nella contea di Foix.\nCaterina, il marito e la madre Maddalena, che tenne la reggenza sino al 1494, dovettero anche lottare contro lo zio , il visconte di Narbona, Giovanni di Foix, che pretendeva di essere, per la legge salica, in quanto maschio, l'erede di Francesco Febo. Giovanni di Foix inizi\u00f2 una guerra civile, che dur\u00f2 una decina di anni. Caterina ed il marito poterono essere incoronati re di Navarra solo il 10 gennaio 1494, nella cattedrale di Pamplona. La pace fu siglata a Tarbes il 7 settembre 1497. Giovanni, che, durante la guerra civile di Navarra, Giovanni aveva avuto il supporto del re della Corona d'Aragona, Ferdinando II, mor\u00ec a \u00c9tampes, nel novembre del 1500, ma, nel 1505, sua figlia, Germana de Foix contrasse matrimonio con Ferdinando II (che, nel 1504, era rimasto vedovo di Isabella I di Castiglia). Ferdinando II, che, nel 1506 divenne reggente del regno di Castiglia, per conto della figlia, Giovanna la Pazza, manteneva, a nome della moglie, qualche pretesa sulla Navarra.\nNel 1512, Caterina ed il marito, Giovanni d'Albret, a Blois, firmarono un accordo col re di Francia, Luigi XII, che prevedeva un accordo tra la Francia e la Navarra, tra cui un eventuale matrimonio tra l'erede al trono di Navarra, Enrico II di Navarra e una principessa della casa reale francese, e una clausola segreta che vietava il passaggio delle truppe castigliane sul suolo navarrese. Nello stesso tempo i reali di Navarra cercavano di mantenere buoni rapporti con Ferdinando, re d'Aragona e reggente di Castiglia, il quale venuto a conoscenza della clausola segreta del patto firmato tra Francia e Navarra, chiese il permesso di passaggio sul suolo navarrese per attaccare la Francia; ottenuto un rifiuto, Ferdinando dichiar\u00f2 guerra a Caterina, il 25 luglio del 1512 l'esercito castigliano entrava in Pamplona ed in capo a due mesi la Navarra a sud dei Pirenei era conquistata, anche perch\u00e9 Giovanni d'Albret non aveva combattuto e si era rifugiato a Parigi. L'entrata delle truppe spagnole in Navarra era stata preceduta da una bolla di papa Giulio II, che scomunicava Caterina e Giovanni e li privava dei loro titoli e dei loro territori. Una seconda bolla del 18 gennaio 1513 confermava la scomunica e assegnava i territori a chiunque li avesse conquistati (cio\u00e8 Ferdinando II).\nLe intenzioni di Ferdinando sembra che non fossero di annettere la Navarra al regno di Spagna, ma finita la disputa con la Francia, restiturla a Caterina, ed in quell'ottica propose un matrimonio tra il principe di Viana, Enrico II di Navarra, erede al trono di Navarra e una principessa di Spagna. Caterina ed il marito non solo rifiutarono ma fecero arrestare l'ambasciatore spagnolo, che fu consegnato ai francesi. Solo allora Ferdinando procedette all'annessione, dichiarandosi re di Navarra.\nDi fatto il regno di Navarra era stato diviso in due parti:\nCaterina ed il marito, dopo aver lasciato Pamplona, si stabilirono nel B\u00e9arn, e, negli anni seguenti, cercarono di rientrare in possesso dell'Alta Navarra, ma senza successo. Caterina rinfacci\u00f2 a Giovanni d'Albret per il resto della sua vita la passivit\u00e0 del marito, con la frase:-se io fossi stata Giovanni la Navarra sarebbe ancora nostra (\"Si vous etiez n\u00e9 Catherine et moi Jean, nous aurions encore la Navarre)\".Caterina mor\u00ec a Mont-de-Marsan, nella contea di Foix il 12 febbraio 1517 e fu tumulata nella cattedrale di Lescar. A Carerina succedette il figlio, Enrico.\nDiscendenza.\nCaterina a Giovanni d'Albret diede tredici figli:"}
{"id": "1532699", "revid": "968255", "url": "https://it.wikipedia.org/wiki?curid=1532699", "title": "Dacia (regione storica)", "text": "La Dacia era, secondo la nomenclatura geografica dell'et\u00e0 antica, la terra dei Geti e dei Daci (chiamati anche \"Dai\" in un'epoca pi\u00f9 remota). Corrispondeva a un'ampia regione dell'Europa centrale, delimitata a nord dai monti Carpazi, a sud dal Danubio, ad ovest dal Tibisco (oggi Ungheria) e ad est dal Nistro (oggi Moldavia e Ucraina). \nPur nella variabilit\u00e0 dei suoi confini, corrispondeva quindi grossomodo all'odierna Romania. La capitale (o il centro principale) della Dacia era, dal I secolo a.C., Sarmizegetusa Regia, sostituita dalla vicina Ulpia Traiana Sarmizegetusa con la conquista romana.\nDopo la cessazione della dominazione romana sulla regione e, ancor pi\u00f9, dopo la caduta dell'Impero romano, la denominazione di \"Dacia\" cadde progressivamente in disuso, lasciando il posto, nelle cronache storiche, a quelle corrispondenti a vari territori compresi tra Romania e Moldavia: Transilvania, Valacchia, Banato, Bucovina e Bessarabia.\nTerritorio.\nNelle diverse fasi storiche il territorio chiamato Dacia ha avuto confini differenti, rimanendo comunque centrato sui territori a est e a nord del medio e basso corso del Danubio, includendo cos\u00ec i monti Carpazi.\nInizialmente il regno di Dacia di Burebista si estendeva dal fiume Bug Meridionale fino al medio corso del Danubio (spingendosi fino al territorio dell'attuale Slovacchia), e dai monti Balcani fino alla Transcarpazia. Successivamente, la provincia romana della Dacia Traiana, istituita in seguito alle guerre tra Romani e Daci avvenute tra il 101 e il 106, comprese le regioni oggi note come Banato, Oltenia e Transilvania. Infine, con la provincia romana di Dacia Aureliana, il territorio con questo nome risultava spostato verso sud fino a inglobare l'ex provincia di Mesia Superiore, a causa dell'abbandono della Dacia Traiana per le invasioni dei Goti e dei Carpi nel 271.\nVerso ovest, potrebbe originariamente essere stato esteso per tutto il corso del Danubio fino a V\u00e1c. Giulio Cesare, nel suo \"De bello Gallico\", parla della \"foresta di Hercynia\" estesa lungo il Danubio fino al territorio dei Daci. Tolomeo pone il confine orientale della Dacia Traiana pi\u00f9 avanti, fino allo \"Hierasus\" (fiume Siret, in Romania).\nCitt\u00e0.\nAccanto alla capitale Sarmizegetusa Regia, le principali citt\u00e0 dei Daci (il cui nome contiene sempre la radice daca \"dava/daua/deva/deba/daba\") furono: Acidava, Argedava, Burridava, Dokidava, Carsidava, Clepidava, Cumidava, Marcodava, Netindava, Patridava, Pelendava, Perburidava, Petrodaua, Piroboridaua, Rhamidaua, Rusidava, Sacidava, Sangidava, Setidava, Singidava, Tamasidava, Utidava, Zargidava, Ziridava e Sucidava.\nPopolazioni.\nIn Dacia coabitarono e si succedettero diverse popolazioni, per lo pi\u00f9 di ceppo indoeuropeo.\nPrima della conquista romana.\nLe fonti storiche pi\u00f9 antiche, greche, ricordano i Geti stanziati nelle aree meridionali e occidentali della Dacia (corrispondenti alle odierne regioni della Valacchia e della Dobrogia); pi\u00f9 a nord e a ovest, nelle odierne Transilvania e Banato, erano stanziati i Daci che avrebbero dato il nome alla regione. I due popoli, pi\u00f9 avanti confusi dalle stesse fonti greche e poi latine, appartenevano probabilmente alla stessa famiglia linguistica daca (forse un sottoinsieme di quella tracica), ma l'esiguit\u00e0 delle testimonianze rende incerta ogni determinazione.\nLe fonti classiche ricordano anche gli Iazigi, popolo sarmatico stanziato in Oltenia, e, a nord dei Carpazi, i Costoboci, gruppo appartenente alla stirpe germanica dei Bastarni, pi\u00f9 o meno mescolata a elementi daci.\nDurante la dominazione romana.\nNel periodo durante il quale la Dacia fu una provincia romana (107-271), all'interno del suo territorio si contavano ancora i Daci liberi del Banato e della bassa valle del Tibisco (che forse avevano assorbito i Geti: le fonti utilizzano indifferentemente le due denominazioni) e gli Iazigi del medio corso del Tibisco, oltre ai Buri, germani, ad ovest della Dacia Porolissenis, ai Roxolani (Sarmati) a nord della Dobrogea,\nai Carpi e ad altri gruppi bastarni ad est.\nI Costoboci stanziati a nord-est dei Carpazi furono rimpiazzati attorno al 170 dai Vandali, popolazione germanica protagonista di un vasto processo migratorio che, partendo dalle sponde del Mar Baltico, li avrebbe portati prima in Dacia, poi nella Penisola Iberica e infine in Nordafrica.\nSecondo Claudio Tolomeo, attorno alla met\u00e0 del II secolo, erano presenti numerose popolazioni nell'antica Dacia di diversa stirpe: nella parte settentrionale i popoli degli Anartii (di origine mista tra Celti e Germani), dei Taurisci (migrati probabilmente dopo le guerre contro Burebista e celtica), oltre a Costoboci (di origine incerta, probabilmente mista tra Germani e Daci) ed a Bastarni (di origine mista tra Sarmati e Germani); pi\u00f9 a sud i Predasensi, Ratacensi e Caucensi; poi i Biefi, i Buri (di origine germanica) ed i Cotini (di origine celtica); pi\u00f9 sotto gli Albocensi, i Potulatensi ed i Sensi; al sud i Saldensi, i Ciaginsi ed i Piefigi. A tutti questi andrebbero aggiunti, infine, gli Appuli (della zona di Apulum), i Trixae ed i Crobydae.\nDopo il ritiro di Roma.\nNel territorio della Dacia, durante il periodo delle Invasioni barbariche, si stanziarono in successione numerose popolazioni germaniche e sarmate provenienti da nord; tra queste, le tre principali popolazioni della grande famiglia gotica (Ostrogoti, Visigoti e Gepidi) e gli Alani. Come per i Vandali, nessuna di queste popolazioni si stanzi\u00f2 definitivamente in Dacia, ma la loro permanenza fu soltanto provvisoria, tappa di ulteriori spostamenti. A partire dal VI secolo ebbero inizio infiltrazioni pi\u00f9 o meno massicce di elementi slavi e, pi\u00f9 tardi, magiari.\nStoria.\nDopo essersi scontrati prima con i Macedoni (IV secolo a.C.) e poi con i Traci (III secolo a.C.), nel I secolo a.C. i Daci riuscirono, sotto re Burebista, a dar vita a uno stabile regno autonomo. Alla morte del grande sovrano, tuttavia, il suo regno si dissolse, lasciando spazio a una spartizione del regno geto-dace tra un gruppo di quattro\u00a0\u2013 o forse cinque \u2013 evanescenti epigoni: Coson (Koson), Cotisone e Comosicus, si insediarono nella parte sud-occidentale del regno, mentre la parte sud-orientale spett\u00f2 a un certo Dicomes.\nNe segu\u00ec una situazione di fluidit\u00e0, con numerosi scontri con l'Impero romano che nel frattempo era giunto ai confini meridionali della Dacia.\nNel 101 Traiano avvi\u00f2 la campagna di conquista dell'area, conclusa nel 106 con la morte di re Decebalo e l'istituzione di una nuova provincia romana. Il dominio romano ebbe termine nel III secolo, quando il Limes romano fu riportato al Danubio.\nInvasa in seguito da Goti, Slavi e altre popolazioni nomadi, con il passaggio dall'Antichit\u00e0 al Medioevo la Dacia cess\u00f2 di essere intesa come una regione unitaria."}
{"id": "1532715", "revid": "599013", "url": "https://it.wikipedia.org/wiki?curid=1532715", "title": "405 linee", "text": "Il sistema di trasmissione televisiva analogica a 405 linee \u00e8 stato il primo sistema utilizzato per trasmissioni regolari e non a carattere sperimentale. Fu introdotto dalla BBC nel 1936 e, sospeso durante la seconda guerra mondiale, rimase in uso nel Regno Unito fino al 1985. Fu utilizzato anche in Irlanda, Hong Kong e Nuova Zelanda. A volte chiamato sistema Marconi-EMI, fu inventato nel 1934 da Alan Dower Blumlein del centro ricerche EMI.\nIl sistema a 405 linee, monocromatico, \u00e8 stato il primo a utilizzare la tecnica dell'interlacciamento: le 405 linee di scansione venivano trasmesse in due semiquadri complementari, dando origine cos\u00ec a una cadenza di ripresa di 25 fotogrammi al secondo. Delle 405 linee, 377 erano usate per l'immagine.\nAll'epoca della sua introduzione, il sistema fu denominato ad \"alta definizione\", in relazioni ai primitivi sistemi di televisione meccanica, ma non c'\u00e8 alcuna relazione con la moderna alta definizione.\nStoria.\nIl sistema a 405 linee fu usato dalla sede della BBC di Alexandra Palace a partire dal 1936, in un primo tempo in condivisione con il sistema a 240 linee di Baird, presto abbandonato dopo qualche mese di sperimentazione, a favore del nuovo sistema Marconi-EMI in banda VHF. Questo sistema \u00e8 stato lo standard delle trasmissioni inglesi fino agli anni sessanta.\nNel 1954, la BBC perse il monopolio del mercato televisivo inglese e l'anno seguente fu costituita la rete commerciale ITV, un consorzio di compagnie regionali. Alcune di queste proposero una variante a colori del sistema, basata sul sistema statunitense NTSC, ma la BBC riusc\u00ec a persuadere il governo britannico che l'introduzione del colore andava rimandata fino all'introduzione di un sistema a maggiore definizione.\nAbbandono del sistema nel Regno Unito.\nNel 1964, la BBC inizi\u00f2 le trasmissioni del canale BBC Two in banda UHF, usando solamente il sistema a 625 linee (576i) che i televisori pi\u00f9 vecchi non erano in grado di ricevere. La codifica a colori PAL fu successivamente introdotta nel 1967. Nel novembre del 1969 sia la BBC One che la ITV iniziarono le trasmissioni a colori a 625 linee: dal momento che tutta la programmazione era nel nuovo standard, le trasmissioni a 405 linee furono mantenute per compatibilit\u00e0 con i vecchi televisori, e anche per via del fatto che la copertura in banda UHF era inferiore a quella VHF del sistema a 405 linee.\nL'ultima trasmissione a 405 linee \u00e8 andata in onda il 3 gennaio 1985 in Scozia e il giorno prima nel resto del Regno Unito, affidando la copertura unicamente alle trasmissioni PAL in UHF da quel momento in poi. Le frequenze VHF liberate restarono inutilizzate per un certo periodo, e in seguito vendute e usate per altri scopi, tra cui il DAB.\nAbbandono del sistema in Irlanda.\nL'adozione in Irlanda del sistema a 405 linee risale al 1961, con l'avvio delle trasmissioni della Telef\u00eds \u00c9ireann, limitatamente a due soli trasmettitori e cinque ripetitori dedicati alle zone settentrionali e orientali del paese, dove molte persone avevano televisori adatti alla ricezione delle trasmissioni dal Galles e dall'Irlanda del Nord. La Telef\u00eds \u00c9ireann (diventata in seguito RT\u00c9 One) inizi\u00f2 a trasmettere in contemporanea a 625 linee dall'estate del 1962 in poi, due anni prima della BBC.\nVideoregistrazioni.\nAlcuni nastri con registrazioni a 405 linee esistono ancora oggi, ma la maggior parte dei programmi sono stati registrati tramite vidigrafo, solitamente con tracce audio ottiche. I videoregistratori domestici moderni non sono in grado di sintonizzare il segnale, ma possono registrare un segnale a 405 linee se ricevuto come segnale video.\nSistema A.\nla classificazione CCIR dei sistemi di trasmissione identifica il sistema a 405 linee come \"sistema A\". L'audio \u00e8 modulato in ampiezza piuttosto che in frequenza usata negli altri sistemi di trasmissione analogica. Il rapporto d'aspetto originale del sistema era di 5:4 fino al 3 aprile 1950, quando fu modificato nel pi\u00f9 comune 4:3\nTutti i trasmettitori del Sistema A usavano la modulazione VSB (Vestigial SideBand), con la singola eccezione di Alexandra Palace a Londra, sostituito nel 1957 da Crystal Palace.\nIl motivo dei 50 campi al secondo.\nDalla meta degli anni trenta, \u00e8 stata prassi corrente utilizzare una frequenza di semiquadro uguale alla frequenza della corrente alternata di rete (o a un suo sottomultiplo), pari a 50\u00a0Hz nella maggior parte dei paesi (e a 60\u00a0Hz) in altri. In primo luogo, questo avviene perch\u00e9 le lampade da studio utilizzano la stessa frequenza di rete e questo potrebbe creare un battimento con la cadenza delle riprese televisive, e in secondo luogo perch\u00e9 i televisori dell'epoca avevano un filtraggio imperfetto della corrente alternata ed eventuali picchi sulla corrente continua sarebbero stati visibili. Con la frequenza di scansione uguale a quella di rete, al massimo questi disturbi sarebbero apparsi come un difetto statico.\nIl motivo delle 405 linee.\nUn sistema interlacciato richiede un posizionamento accurato delle linee di scansione ed \u00e8 importante che le basi temporali orizzontali e verticali siano in rapporto tra loro. Questo si ottiene generando una delle due frequenze tramite una serie di divisione elettroniche dell'altra. Ogni divisore \u00e8 un numero primo. Di conseguenza, c'\u00e8 una relazione matematica tra la frequenza di riga e la frequenza di campo, ottenuta dividendo la prima. I limiti tecnologici degli anni trenta permettevano di usare solo divisori non troppo grandi, non superiori a 7, per ottenere una buona stabilit\u00e0 della circuiteria. Il numero delle linee, per via dell'interlacciamento 2:1, \u00e8 dispari. Il sistema a 405 linee ha una frequenza verticale di 50\u00a0Hz (quella della rete elettrica inglese) e una orizzontale di 10.125\u00a0Hz (50 \u00d7 405 \u00f7 2)\nConfronto con gli standard successivi.\nLarghezza di banda.\nLa larghezza di banda di un canale televisivo a 405 linee con modulazione VSB \u00e8 di 5\u00a0MHz, significativamente inferiore agli 8\u00a0MHz richiesti dal \"sistema I\" a 625 linee che lo sostitu\u00ec in Gran Bretagna. I sistemi in uso negli altri paesi hanno larghezze di banda che variano dai 6 ai 14\u00a0MHz per canale.\nCopertura.\nL'uso delle frequenze VHF e la stretta banda del segnale video (i segnali AM risentono meno del rumore quando la alrghezza di banda \u00e8 ridotta) permettevano alle trasmissioni a 405 linee di essere ricevute anche i condizioni non ottimali e di conseguenza era possibile coprire pressoch\u00e9 tutto il territorio inglese con un numero ridotto di trasmittenti.\nSensibilit\u00e0 alle interferenze impulsive.\nIl fatto che l'audio fosse modulato in ampiezza e l'uso della modulazione video positiva rendevano le trasmissioni a 405 linee molto sensibili alle interferenze di natura impulsiva, come quelle generate dai sistemi di accensione degli autoveicoli. Questo tipo di interferenze si manifestavano con rumori ad alto volume sull'audio e da macchie luminose sul video, molto pi\u00f9 visibili dei punti neri che si hanno invece con la modulazione video negativa.\nDisturbo dovuto a magnetostrizione nel trasformatore.\nI sistemi a 405 linee avevano il difetto di produrre un tono a 10.125\u00a0Hz avvertibile in molti televisori, uguali al numero di linee al secondo. Questo tono al alta frequenza era provocato dal fenomeno della magnetostrizione nel trasformatore della base tempi di linea: il trasformatore usato per alimentare il fascio di elettroni che scorre 10.125 volte al secondo da sinistra a destra cambia dimensione in accordo con questa frequenza. Questo \u00e8 un effetto comune nei televisori a tubo catodico, ma i sistemi a 525 e 625 linee producono frequenze di 15.734\u00a0Hz e 15.626\u00a0Hz, vicine al limite superiore dello spettro udibile. I trasformatori dei televisori moderni sono meno sensibili a questo effetto.\nProblemi di interlacciamento.\nL'assenza di impulsi di equalizzazione durante l'intervallo di ritorno verticale del sistema a 405 linee spesso provoca un interlacciamento non perfetto, che si manifesta come sfarfallio e scarsa risoluzione quando i due semiquadro non sono perfettamente allineati.\nSpot Wobble.\nSugli schermi pi\u00f9 grandi, le 405 linee del sistema non erano abbastanza spesse da coprire tutta l'area visibile. Questo causava linee nere tra quelle di scansione, con risultati estetici deludenti. Per migliorare l'immagine, fu sviluppata la tecnica dello Spot Wobble, ereditata dai vidigrafi. Un campo alternato a 20\u00a0MHz viene sovrapposto al fascio di elettroni, facendolo vibrare e permettendo a ogni linea di scansione di illuminare leggermente le zone sopra e sotto di essa.\nTrasmissioni a colori sperimentali.\nVerso la fine degli anni cinquanta, furono effettuate alcune trasmissioni sperimentali a colori, con la codifica a colori NTSC applicata al sistema a 405 linee. La frequenza della sottoportante colore era di 2,6578125\u00a0MHz (525/2 volte la frequenza di riga) con una larghezza di banda del segnale \"I\" di 500\u00a0kHz e del segnale \"Q\" di 300\u00a0kHz. Furono fatti anche test con le codifiche PAL, S\u00c9CAM e NTSC con altre frequenza di sottoportante.\nAlcune di queste trasmissioni erano in UHF (un'altra tecnologia sperimentale per l'epoca), mentre altre in banda VHF fuori dai normali orari di trasmissione.\nNote.\nRobson, Neil, 'Living Pictures Out of Space: The Forlorn Hopes for Television in Pre-1939 London', \"Historical Journal of Film, Radio and Television\", vol. 24, no. 2 (giugno 2004), pp.\u00a0223\u201332."}
{"id": "1532721", "revid": "2014155", "url": "https://it.wikipedia.org/wiki?curid=1532721", "title": "Francesco Febo di Navarra", "text": "Origini familiari.\nFrancesco Febo, secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, era figlio del visconte di Castelbon, principe di Viana de jure e futuro luogotenente del regno di Navarra, Gastone di Foix-Navarra e di Maddalena di Francia, che, sia secondo P\u00e8re Anselme, sia secondo la \"Chroniques romanes des comtes de Foix\", era sorella del futuro re di Francia, Luigi XI e figlia del re di Francia, Carlo VII e di Maria d'Angi\u00f2, che era la figlia di Luigi, duca d'Angi\u00f2, conte di Provenza e re di Napoli e di Iolanda di Aragona, figlia del re Re di Aragona, di Valencia, di Sardegna e di Maiorca, re titolare di Corsica, Conte di Barcellona e delle contee catalane, Giovanni I e della seconda moglie, Iolanda di Bar (1365-1431).Gastone di Foix-Navarra, ancora sia secondo P\u00e8re Anselme, sia secondo la \"Chroniques romanes des comtes de Foix\", era il figlio primogenito del Conte di Foix, Conte di Bigorre, visconte di B\u00e9arn, Coprincipe di Andorra, Visconte di Castelbon, di Narbonne, N\u00e9bouzan, Villemeur e Lautrec, e Pari di Francia, Gastone IV di Foix e della futura sovrana de jure di Navarra e poi regina effettiva di Navarra, Eleonora, che, sia secondo P\u00e8re Anselme, che secondo la \"Chroniques romanes des comtes de Foix\", era la figlia quartogenita (terza femmina) del principe di Castiglia e Le\u00f3n e d'Aragona, duca di Pe\u00f1afiel e futuro re di Navarra, della corona d'Aragona e di Sicilia, Giovanni II e della sua prima moglie, la ex regina consorte di Sicilia e futura regina di Navarra, Bianca di Navarra, che era la figlia terzogenita del re di Navarra, conte di \u00c9vreux e duca di Nemours, Carlo III detto il Nobile (figlio maschio primogenito del re di Navarra Carlo II il Malvagio e di Giovanna di Francia, figlia del re di Francia, Giovanni II il Buono e Bona di Lussemburgo) e di Eleonora Enriquez, secondogenita del re di Castiglia e Le\u00f3n, Enrico II di Trastamara, e di Giovanna Manuele.\nBiografia.\nNel 1469 suo padre, Gastone, fu nominato luogotenente del regno di Navarra al posto di sua nonna, Eleonora di Navarra.\nIl 23 novembre del 1470, suo padre, Gastone mor\u00ec, per le ferite, mal curate, riportate in seguito ad un torneo, effettuato nelle vicinanze di Bordeaux, a Libourne, dove era al seguito del cognato, il duca di Guienna, Carlo di Francia.Francesco Febo, divenne erede della contea di Foix, che poi, eredit\u00f2, alla morte di suo nonno, Gastone IV di Foix, nel 1472.\nSua nonna Eleonora, nel 1471, riottenne da suo padre, il re d'Aragona, Giovanni II, la luogotenenza perpetua sulla Navarra, in cambio della rinuncia ad ogni rivendicazione sulla corona d'Aragona, per cui Francesco Febo divenne erede (principe di Viana) del regno di Navarra, che poi eredit\u00f2, alla morte di sua nonna, Eleonora di Navarra, nel 1479. Sua madre, Maddalena di Francia ebbe la reggenza, come gi\u00e0 era stato per la contea di Foix.\nLo zio, Giovanni avrebbe voluto succedere alla madre, ma il testamento di Eleonora era chiaro e la successione avvenne senza problemi.\nMaddalena di Francia tenne la reggenza con fermezza, resistendo alle pressioni delle corti di Francia e di Castiglia che tentarono di fare sposare Francesco Febo ad una delle principesse delle rispettive case reali. Le pressioni esercitate dal re d'Aragona e re consorte di Castiglia, Ferdinando II, furono molte, anche perch\u00e9 una parte dei nobili navarresi lo appoggiava e si arriv\u00f2 quasi ad una guerra civile, che fu sventata dall'intervento dello zio, Pietro, vescovo di Vannes e poi arcivescovo di Arles, il quale riusc\u00ec a mediare e mettere pace tra i due schieramenti.\nFrancesco Febo fu finalmente incoronato il 3 novembre 1481 a Pamplona ma mor\u00ec due anni dopo, molto probabilmente per avvelenamento, mentre suonava un flauto, senza aver governato e prima di potersi sposare. Egli, lasci\u00f2 tutti i suoi possedimenti alla sorella minorenne, Caterina, avendo fatto testamento a suo favore, per cui la madre Maddalena continu\u00f2 ad avere la reggenza.\nFrancesco Febo fu inumato a Lescar, nella contea di Foix.\nDiscendenza.\nDi Francesco Febo non si conosce alcuna discendenza."}
{"id": "1532724", "revid": "110157", "url": "https://it.wikipedia.org/wiki?curid=1532724", "title": "Examiner", "text": "The Examiner \u00e8 stato un settimanale inglese fondato da Leigh e John Hunt nel 1808.\nJohn Forster divent\u00f2 il redattore letterario nel 1835, gli successe Albany Fonblanque dal 1847 al 1855.\nTra i contributori vi era anche Charles Dickens.\nLa rivista cess\u00f2 le pubblicazioni nel 1886."}
{"id": "1532726", "revid": "228587", "url": "https://it.wikipedia.org/wiki?curid=1532726", "title": "OTI 1979", "text": "L'ottavo Festival della canzone iberoamericana si tenne a Caracas, in Venezuela l'8 dicembre 1979 e fu vinto da Daniel Riolobos che rappresentava l'Argentina."}
{"id": "1532728", "revid": "775372", "url": "https://it.wikipedia.org/wiki?curid=1532728", "title": "Mario Fasino", "text": "Biografia.\nPolitica.\nLaureato in Giurisprudenza e in Lettere, fu assunto come dirigente alla Presidenza della Regione Siciliana. \u00c8 stato presidente diocesano e consultore nazionale della Giovent\u00f9 di Azione Cattolica, direttore della \"Voce Cattolica\", vicesegretario regionale e componente del Consiglio Nazionale della Democrazia Cristiana.\nEletto deputato all'Assemblea regionale siciliana nel 1951, nel collegio di Palermo nella lista DC, lo rimase dalla II alla IX legislatura. Dal 1955 al 1969 fu quasi ininterrottamente assessore regionale, prima ai Lavori pubblici, poi all'Industria, e per sette anni all'Agricoltura. Il 26 febbraio 1969 fu eletto per la prima volta presidente della Regione; guid\u00f2 cinque governi, fino al 22 dicembre 1972. Il 10 aprile 1974 fu eletto presidente dell'Assemblea regionale siciliana, carica che mantenne fino al termine della legislatura, nell'aprile 1976. Dal 1978 al 1980 fu ancora assessore regionale, prima al Turismo, poi al Territorio. Nel 1981 non venne riconfermato all'Assemblea regionale, ma vi torn\u00f2 nel 1983, subentrando a Mario D'Acquisto, eletto alla Camera. Nel 1986 non si ricandid\u00f2.\nCalcio.\nPer la stagione 1953-1954 fu Presidente del , il primo politico a ricoprire la massima carica nella societ\u00e0 rosanero.\nDivent\u00f2 Presidente grazie al dottor Randazzo, responsabile dell'Associazione Macellai che gli cedette una quota azionaria del Palermo; fu cos\u00ec che pot\u00e9 partecipare all'assemblea dei soci e venir nominato Presidente. In quegli anni era in vigore una tassa sulla carne che serviva per risanare le casse del Palermo. Nella societ\u00e0 entrarono pure lo stesso Randazzo in qualit\u00e0 di vicepresidente e Raimondo Lanza di Trabia in quanto era proprietario del cartellino di Enrique Martegani, un giocatore importante per quella squadra; a Raimondo Lanza venne dato anche il ruolo di addetto al mercato. Grazie all'avvocato Tramontano, fratello di sua suocera, Fasino fu in grado anche di rilevare le quote del Presidente uscente, il barone Carlo La Lomia.\nGrazie a lui fu varata la \"Legge Fasino\", decreto che andava a favore del calcio in generale ma soprattutto siciliano. Tale legge prevedeva la ridistribuzione al calcio degli introiti derivanti dalle tasse pagate sugli eventi sportivi della Sicilia. Il deputato Franco Restivo, Presidente della Regione dell'epoca, fu inizialmente contrario a questo provvedimento. Tale legge, che ebbe comunque vita breve, all'inizio era stata concepita per favorire la squadra di Palermo, e solo in seguito serv\u00ec anche ad aiutare le altre societ\u00e0 calcistiche dell'isola.\nLa sua esperienza al Palermo termin\u00f2 con la retrocessione in Serie B.\nAltro.\n\u00c8 stato presidente del Centro di studi filologici e linguistici siciliani. Negli anni Novanta \u00e8 stato nominato nel Consiglio regionale dei Beni culturali della Regione. \u00c8 stato presidente dell'associazione ex-parlamentari dell'Assemblea regionale siciliana."}
{"id": "1532735", "revid": "228587", "url": "https://it.wikipedia.org/wiki?curid=1532735", "title": "OTI 1980", "text": "Il nono Festival della canzone iberoamericana si tenne a Buenos Aires, in Argentina il 15 novembre 1980 e fu vinto da Rafael Jos\u00e9 che rappresentava il Porto Rico."}
{"id": "1532738", "revid": "2178", "url": "https://it.wikipedia.org/wiki?curid=1532738", "title": "Osraige", "text": ""}
