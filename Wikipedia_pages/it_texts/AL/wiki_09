{"id": "1428571", "revid": "1318658", "url": "https://it.wikipedia.org/wiki?curid=1428571", "title": "Deorfanizzazione", "text": "Con il concetto di deorfanizzazione si intende nel linguaggio scientifico (per esempio in campo biochimico) la scoperta di o la associazione stessa di un elemento (per esempio un recettore della membrana cellulare) ad una propriet\u00e0, una funzione (per esempio fisiologica) od altro elemento (per esempio il corrispondente ligando che funge da attivatore) fin ad allora ignoti, non ancora compresi o non ancora studiati appositamente.\nSe nel corso di una ricerca si individuano delle (anti)particelle, degli isotopi, atomi, molecole, geni, macromolecole, cristalli, specie, ... senza poterli investigare ulteriormente o senza trovare delle controparti di cui per esempio per simmetria si suppone l'esistenza, questi rimangono per cos\u00ec dire \"orfani\" (per esempio in una banca dati nel caso siano innumerevoli) fin quando non si scoprano le loro caratteristiche che le possano definire pi\u00f9 dettagliatamente in un certo contesto o appunto la controparte (per esempio l'antimateria corrispondente). Mentre le mappature atomiche ed isotopiche sono praticamente concluse, quella delle particelle nucleari, la mappatura genetica, quella dei recettori cellulari, ecc. sono oggetto di ricerca scientifica attualissima. Ogni volta che un elemento o funzione viene individuato, si pu\u00f2 parlare di deorfanizzazione.\nIn farmacologia si parla di orfani anche per quei farmaci ancora mancanti, non tanto per mancanza di interesse scientifico ma per mancanza di interesse commerciale da parte delle case farmaceutiche e quindi di investimenti per la ricerca, trattandosi della cura di malattie rare."}
{"id": "1428576", "revid": "106456", "url": "https://it.wikipedia.org/wiki?curid=1428576", "title": "Gli infallibili tre", "text": "Gli infallibili tre (\"The New Avengers\") \u00e8 una serie televisiva britannica, trasmessa dal 1976 al 1977. \u00c8 il \"sequel\" del telefilm \"Agente speciale\".\nQuando nell'aprile del 1980 la serie fu trasmessa in replica, alcune reti locali ne trasmisero la seconda stagione con un nuovo titolo: Sempre tre, sempre infallibili."}
{"id": "1428578", "revid": "28406", "url": "https://it.wikipedia.org/wiki?curid=1428578", "title": "Mura Teodosiane", "text": ""}
{"id": "1428579", "revid": "211345", "url": "https://it.wikipedia.org/wiki?curid=1428579", "title": "Ponte dei pugni", "text": ""}
{"id": "1428582", "revid": "1299055", "url": "https://it.wikipedia.org/wiki?curid=1428582", "title": "Coppa Mitropa 1966-1967", "text": "La Coppa Mitropa 1966-1967 fu la ventisettesima edizione del torneo, la prima ad essere disputata a cavallo di due anni in modo da uniformarla al modello organizzativo delle coppe europee, e venne vinta dagli cecoslovacchi dello Spartak Trnava.\nOgnuna delle cinque nazioni aveva tre posti disponibili, cui si aggiungeva la detentrice.\nTorneo.\nOttavi di finale.\n\"Gare giocate dal 9 novembre all'8 dicembre\"\nQuarti di finale.\n\"Gare giocate dal 15 al 30 marzo\"\nSemifinali.\n\"Gare giocate il 27 aprile e 10 maggio\""}
{"id": "1428586", "revid": "709565", "url": "https://it.wikipedia.org/wiki?curid=1428586", "title": "Flatmania", "text": "Flatmania \u00e8 una serie animata francese, trasmessa in Francia (su France 3 e Disney Channel), Canada (YTV e T\u00e9l\u00e9vision de Radio-Canada), nel Regno Unito (su Pop) e in Italia su Disney Channel. \u00c8 basata su uno stile virtuale creato da Anne-Caroline Pandolfo e Isabelle Simler. La serie vede protagonista un adolescente che viene trasportato nel mondo di Flatmania, fatto di carta.\nStile d'animazione.\nLo stile d'animazione di Flatmania \u00e8 molto particolare. I personaggi furono disegnati solo in due profili: di fronte e di dietro. Successivamente sono stati messi in una rivista che riprendeva lo stesso stile dei personaggi. Questa tecnica dunque implica molte trasformazioni cartacee, ci\u00f2 significa che preparare un episodio della serie richiede diversi giorni.\nLa storia.\nVincent \u00e8 un ragazzo di 13 anni che compra la serie completa di una rivista chiamata Flatmania. La rivista sembra essere magica, e infatti lo \u00e8, poich\u00e9 Vincent viene trasportato in un vortice e diventa di carta anche lui come la rivista. Mentre sta entrando, conosce Kyu, un'altra ragazza della sua et\u00e0. Ora umano di carta, Vincent deve fare ritorno al suo mondo.\nDurante ogni episodio, Vincent e Kyu attraversano da una rivista ad un'altra attraverso delle porte che incontrano in ogni rivista.\nSigla iniziale.\nLa sigla iniziale \u00e8 cantata da Anggun."}
{"id": "1428591", "revid": "33689", "url": "https://it.wikipedia.org/wiki?curid=1428591", "title": "Giuristi", "text": ""}
{"id": "1428595", "revid": "2014155", "url": "https://it.wikipedia.org/wiki?curid=1428595", "title": "Malcolm I di Scozia", "text": "Biografia.\nInfanzia.\nEra il figlio di Donald II di Scozia. \nRegno.\nNel 945 Edmondo I d'Inghilterra espulse Olaf Cuaran (Olaf Sihtricsson) dal Regno di Northumbria, devast\u00f2 la regione di Cumbria ed accec\u00f2 due dei figli di Donald III di Strathclyde, re di Strathclyde. Si dice che allora consegn\u00f2 Strathclyde a Malcolm in cambio di una alleanza, mentre prese possesso delle terre a sud della Cumbria. I motivi del gesto sono poco chiari: potrebbe significare che Malcolm era stato in precedenza signore di Strathclyde e che Edmondo I gli riconosceva questo titolo.\nLe cronache dei re di Alba dicono che Malcolm ammass\u00f2 un esercito a Moray \"e uccise Cellach\". Cellach non \u00e8 nominato nelle superstiti genealogie dei governatori di Moray e la sua identit\u00e0 \u00e8 pertanto sconosciuta. \nMalcolm sembr\u00f2 onorare il suo accordo con il re inglese, assassinato nel 946 e succeduto al trono dal fratello Edredo. Erik I di Norvegia prese York nel 948, prima di essere respinto da Edredo, e quando Olaf Cuaran riprese nuovamente York, nel 949-950, Malcolm invase la Northumbria prendendo \"un gran numero di persone e molte greggi dei bestiami\", come riportano le cronache. Gli Annali dell'Ulster del 952 presentano il rapporto di una battaglia fra \"gli uomini di Alba, i Britanni [di Strathclyde] e gli Inglesi\" contro gli stranieri, ossia i Nordici o i Nordici-Gaelici. Questa battaglia non \u00e8 riportata dalle cronache anglosassoni ed \u00e8 poco chiaro se debba essere collegata con l'espulsione di Olaf Cuaran da York o con il ritorno di Erik I di Norvegia. \nMorte.\nGli annali di Ulster segnalano che Malcolm fu ucciso nel 954. Secondo le cronache ci\u00f2 avvenne nella contea di Kincardine o presso il castello di Fetteresso, a Dunnottar secondo la profezia di Berch\u00e1n. Fu sepolto a Iona.\nI figli di Malcolm Dubh e Cin\u00e1ed diventarono in seguito re di Scozia."}
{"id": "1428601", "revid": "729019", "url": "https://it.wikipedia.org/wiki?curid=1428601", "title": "Nuoto ai Giochi della XXVI Olimpiade - 100 metri stile libero maschili", "text": "Hanno partecipato alle batterie di qualificazione 608 atleti: i primi 88 si sono qualificati per la finale A, i successivi 8 invece si sono qualificati per la finale B.\n22 luglio 1996"}
{"id": "1428603", "revid": "211345", "url": "https://it.wikipedia.org/wiki?curid=1428603", "title": "Ponte del paradiso", "text": ""}
{"id": "1428605", "revid": "216310", "url": "https://it.wikipedia.org/wiki?curid=1428605", "title": "Sempre tre, sempre infallibili", "text": ""}
{"id": "1428611", "revid": "125373334", "url": "https://it.wikipedia.org/wiki?curid=1428611", "title": "Buco bianco", "text": "In relativit\u00e0 generale, un buco bianco \u00e8 un'ipotetica regione dello spaziotempo e una singolarit\u00e0 dentro cui non si pu\u00f2 entrare dall'esterno, ma dalla quale pu\u00f2 uscire energia-materia e luce. In questo senso, \u00e8 l'opposto del buco nero, in cui si pu\u00f2 entrare solo dall'esterno e da cui non pu\u00f2 uscire n\u00e9 energia-materia n\u00e9 luce. Attualmente, nessuno ha potuto osservare un buco bianco, l'ipotetica finestra su altri universi e grandi singolarit\u00e0. I buchi bianchi, tra i pi\u00f9 grandi misteri della fisica, appaiono nella teoria dei buchi neri eterni: alcuni autori affermano che buchi neri e buchi bianchi potrebbero essere collegati. In aggiunta a una regione di buco nero nel futuro, questa soluzione dell'equazione di campo di Einstein prevede una regione di buco bianco nel passato. Tuttavia, Stephen Hawking credeva che questa regione non esista per i buchi neri originatisi da un collasso gravitazionale, e inoltre non ci sono processi fisici noti tramite i quali possa formarsi un buco bianco. Sebbene le prove e le informazioni riguardanti i buchi bianchi siano ancora inconcludenti, l'evento del 2006 GRB 060614 \u00e8 stato proposto come la prima osservazione documentata di un buco bianco.\nSi prevede teoricamente che i buchi neri supermassicci (SBH dall'inglese) siano al centro di ogni galassia e che forse, una galassia non pu\u00f2 formarsi senza di esso. Stephen Hawking e altri hanno suggerito che questi SBH generino un buco bianco supermassiccio."}
{"id": "1428616", "revid": "841827", "url": "https://it.wikipedia.org/wiki?curid=1428616", "title": "Niccola Palma", "text": "Biografia.\nNiccola Palma \u00e8 \"considerato il maggior storico della Provincia di Teramo\" grazie alla sua preziosissima opera, la \"Storia ecclesiastica e civile della Regione pi\u00f9 Settentrionale del Regno di Napoli\".\nGli anni della formazione.\nPortato per gli studi del latino, segu\u00ec con profitto gli studi sotto la guida dello zio, don Pasquale Palma, canonico e teologo della Cattedrale di Campli. \nStudi\u00f2 inoltre la filosofia e i fondamenti della matematica con il pedagogo Michelangelo Cicconi che negli anni 1790-1792 insegn\u00f2 nel Seminario di Campli. \nQuindi approfond\u00ec gli studi della matematica con l'abate Angeloni presso la badia di Corropoli; la storia, geografia e l'archeologia l'apprende grazie alla guida del barone Alessio Tulli.\nIl giovane Niccola mostra anche una vena poetica ed \u00e8 seguito in questo filone da Francesco Filippi-Pepe spesso ospite in casa Palma. Nelle sue composizioni poetiche si firma Alcano Ladonio. \nFu anche appassionato di musica e studi\u00f2 il clavicembalo e si esercit\u00f2 nel canto. La famiglia Palma era molto religiosa. Il fratello maggiore di Niccola venne destinato al sacerdozio ma mor\u00ec prematuramente mentre studiava nel Seminario di Ortona. Sar\u00e0 Niccola a vestire gli abiti religiosi a soli 20 anni. Intanto nella sua casa di Campli Niccola seguit\u00f2 a guidare gli studi dei tre fratelli minori e di altri amici. Nel 1798 si rec\u00f2 a Napoli per proseguire gli studi ma dopo poco tempo rientr\u00f2 a Campli per esercitare il sacerdozio.\nGli anni del sacerdozio.\nIl 2 agosto 1801 venne ordinato sacerdote, quindi si rec\u00f2 di nuovo a Napoli per conseguire, nel 1803, la laurea in diritto civile canonico. \nDeclin\u00f2 l'incarico di Vicario generale di Capaccio (Salerno) quindi torn\u00f2 a Campli. Ebbe l'incarico di esaminatore e consultore della diocesi di Ripatransone, di Montalto e della badia Nullis di Corropoli.\nFu Canonico della cattedrale di Campli.\nNel 1808 fu ricevuto da Gioacchino Murat in qualit\u00e0 di deputato di Campli. Per le sue qualit\u00e0 e cultura, Palma fu scelto dal vescovo di Campli Crescii come maestro di teologia per tutto il clero. Attir\u00f2 l'attenzione di mons. Nanni, vescovo di Teramo, che volle nominarlo canonico della Cattedrale Aprutina. Nel 1808 Niccola accetta l'incarico e si trasferisce con la famiglia a Teramo dove acquista tre fabbricati adiacenti, in quella che oggi \u00e8 via Niccola Palma. \nIl suo sar\u00e0 un sacerdozio magisteriale e ministeriale dedicati sia alla predicazione e all'insegnamento, ma con uno spazio dedicato anche alla passione per la ricerca storica.\nAbbin\u00f2 diverse mansioni: docente di filosofia e matematica nel Seminario Aprutino, membro del Giury per la sezione delle Scienze, assistente spirituale e predicatore nel conservatorio di San Carlo, predicatore in Duomo, consigliere scelto di Gaspare del Bufalo che in seguito diventer\u00e0 santo. \n\u00c8 Convisitatore durante le visite del vescovo Berrettini. Palma ha modo di far conoscere le ottime doti di oratoria.\nSimpatizza per il governo napoleonico e per questo viene tenuto sotto controllo. Nel 1824 gli viene impedito ogni ministero ecclesiastico e civile.\nGrazie alla sua poderosa pubblicazione dedicata alla storia di Teramo riceve riconoscimenti anche da fuori provincia. Diventa socio dell'Istituto di corrispondenza archeologica di Roma nel 1831; del Reale Istituto d'Incoraggiamento di Napoli nel 1835; delle Societ\u00e0 economiche di Teramo nel 1833 e di L'Aquila nel 1836. \nNegli ultimi anni dovette rallentare il ritmo del suo lavoro a causa di problemi di salute. Si spense a Teramo il 20 ottobre 1840.\nScritti.\nLa storia della citt\u00e0 e diocesi di Teramo.\nL'opera \u00e8 la pi\u00f9 importante prodotta dal Palma e rappresenta anche la pubblicazione storica pi\u00f9 completa e documentata mai realizzata sulla storia di Teramo . Richiese all'autore un faticoso lavoro durato circa un trentennio. Numerosi gli archivi consultati: parrocchiali, civili e privati, oltre a una serie di contatti con amici e studiosi.\nPubblicata in 5 volumi editi negli anni 1832-1836, i primi tre volumi trattano la storia dai tempi antecedente ai Romani fino al 1833; il quarto volume \u00e8 dedicato alle cronache degli edifici sacri; il quinto tratta la biografia degli uomini illustri. \nL'opera fu ristampata in seconda edizione, con apparato critico, dall'editore Fabbri negli anni 1890-1893, a cura di Vittorio Savorini con la collaborazione dei grandi esponenti della cultura teramana come Gabriello Cherubini, Berardo Mezucelli, Giacinto Pannella e Francesco Savini. \nUna ristampa anastatica della prima edizione fu pubblicata dall'editore Forni di Bologna, nel 1971. Mentre nel 1972 Giulio Di Nicola pubblicava un \"Indice biografico e topografico della storia ecclesiastica e civile della citt\u00e0 di Teramo e diocesi aprutina scritta dal Can. Nicola Palma\", S.Gabriele dell'Addolorata, Tipografia ECO, 1972, prezioso indice analitico redatto sulla base della prima edizione e uscito in relazione alla pubblicazione della ristampa di Forni.\nUna nuova edizione critica \u00e8 stata prodotta nel periodo 1978-1981 dalla Cassa di Risparmio della Provincia di Teramo, a cura di Carino Gambacorta con la collaborazione di Clemente Cappelli, Benedetto Carderi, Giulio Di Francesco, Giulio Di Nicola, Adelmo Marino, Walter Mazzitti, Gerardo Miroballo, Marcello Sgattoni e Rino Faranda.\nLegato a quest'ultima edizione \u00e8 \"L'indice analitico ragionato\", prodotto da Giulio Di Nicola ma rimasto poi inedito: il \"dattiloscritto\" per\u00f2 \u00e8 conservato e consultabile presso la Biblioteca regionale Melchiorre D\u00e8lfico di Teramo.\nCarte e manoscritti.\nLe carte e i manoscritti appartenuti allo storico teramano sono conservati presso la Biblioteca regionale Melchiorre D\u00e8lfico di Teramo. Furono studiati e descritti dallo storico Francesco Savini che ne produsse un accurato inventario a proprio uso.\nPer una moderna regestazione, completa di accurati indici analitici, si pu\u00f2 consultare il volume \"Il Fondo Palma\", a cura di Silvia Ciarelli Papa e Marcello Sgattoni, Teramo, Consorzio aprutino patrimonio storico artistico, 1977;"}
{"id": "1428620", "revid": "465169", "url": "https://it.wikipedia.org/wiki?curid=1428620", "title": "Swingjugend", "text": "Lo Swing-Jugend era il nome con cui era chiamato un gruppo di appassionati di jazz e swing presente nella Germania degli anni 1930. Erano presenti in particolar modo ad Amburgo, e Berlino. Si trattava di giovani studenti di scuole superiori di entrambi i sessi tra i 14 ed i 18 anni, ma vi partecipavano anche degli operai apprendisti.\nSi ispiravano allo stile di vita britannico e americano, identificandolo nella musica swing, e opponendosi all'ideologia nazista, specialmente alla \"Hitlerjugend\".\nNome.\nIl nome \"Swingjugend\" (\"giovent\u00f9 swing\") era una sorta di parodia dei numerosi gruppi \"giovent\u00f9\" che fiorirono sotto il nazismo. Si riferivano a se stessi anche come \"\"Swings\" o \"Swingheinis\"\" (\"Swingit\u00e0\"); i membri erano chiamati anche \"Swing-Boy\", \"Swing-Girl\" o \"Old-Hot-Boy\". In Germania era anche usato il termine dispregiativo \u201eTangobubi\".\nSottocultura.\nLa musica jazz era considerata offensiva per l'ideologia nazista perch\u00e9 era spesso eseguita da musicisti neri e da diversi ebrei. La chiamavano \"Negro music\" o \"musica degenerata\" \u2014 termine coniato parallelamente a \"entartete Kunst\" (arte degenerata). Inoltre i testi delle canzoni sfidavano l'ideologia nazista, arrivando a promuovere permissivit\u00e0 sessuale o il libero amore.\nGli swing boy inizialmente furono fondamentalmente apolitici. Un termine popolare usato da loro per auto-definirsi era \"Lottern\", tradotto grossolanamente con qualcosa tra indolente e sordido ad indicare disprezzo per la spinta a fare un \"lavoro utile\" e per i repressi costumi sessuali del tempo. Rapporti di osservatori della Hitlerjugend su \"Swing parties\" e jitterbug erano pieni di dettagli particolareggiati sulla palese natura sessuale di entrambi. Un rapporto descrive come \"depravazione morale\" il fatto che i \"Swingjugen\" prendessero piacere dalla loro sessualit\u00e0.\nLa Swingjugend \u00e8 stata definita come una sottocultura, a causa del loro abbigliamento e della loro musica. Il loro comportamento, descritto da molti nazisti come \"effeminato,\" andava contro il militarismo spartano che il regime cercava di inculcare nella sua giovent\u00f9. Organizzavano festival e gare di danza ed invitavano orchestrine jazz. Questi eventi erano occasioni per parodiare i nazisti, i militari e la Hitlerjugend\u2014da qui il famoso \"\"Swing heil!\", che parodiava il saluto nazista \"Sieg Heil!\"\". La Swingjugend aveva capelli lunghi, cappelli, portava ombrelli e si incontrava nei caff\u00e8 e nei club. Svilupparono uno gergo per lo pi\u00f9 fatto di anglicismi.\nNonostante ci\u00f2 non tutto il jazz fu proibito in Germania in quel periodo. A causa delle popolarit\u00e0 di questo tipo di musica, fu permessa una versione pi\u00f9 mite, pi\u00f9 lenta, \"germanizzata\" strettamente regolamentata. Lo swing fu tollerato in qualche misura almeno fino al 1940, quando un festival Swing, tenuto ad Amburgo, attir\u00f2 pi\u00f9 di 500 giovani. Questi giovani furono arrestati per \"degenerazione\" per aver partecipato a questo festival.\nConnessione con la \"Wei\u00dfe Rose\".\nLa Swingjugend di Amburgo ad un certo momento ebbe contatti con un altro famoso movimento di resistenza, quando tre membri della \"Wei\u00dfe Rose\" (\"Rosa Bianca\") svilupparono una simpatia per la Swing Jugend. Non si arriv\u00f2 ad una cooperazione formale, anche se questi contatti furono in seguito usati dal Volksgerichtshof (\"Tribunale del popolo\") per accusare alcuni componenti della Swingjugend di propaganda anarchica e di sabotaggio delle forze armate. Il successivo processo, sentenza capitale ed esecuzione furono evitati per la fine della guerra.\nFilm.\nNel 1993 fu girato un film intitolato \"Swing Kids - Giovani ribelli\" che esaminava questa cultura ribelle \"underground\" durante la Germania nazista. Il film fu diretto da Thomas Carter e aveva come protagonisti Robert Sean Leonard, Christian Bale, Frank Whaley, e Kenneth Branagh (non accreditato); non ebbe successo commerciale, ma fu abbastanza seguito nell'ambiente \"underground\", ed \u00e8 un film storico abbastanza accurato."}
{"id": "1428626", "revid": "599013", "url": "https://it.wikipedia.org/wiki?curid=1428626", "title": "Brand\u00e3o", "text": "Carriera.\nGli inizi.\nInizia la sua carriera da professionista nel Galo Maring\u00e1. Dopo un avvio non entusiasmante viene ceduto all'Uni\u00e3o Bandeirante e si mette in mostra con delle buone prestazioni catturando l'attenzione di club pi\u00f9 importanti quali Coritiba e Paran\u00e1 Clube. In mancanza di offerte concrete, si trasferisce prima all'Iraty e poi, in prestito, al S\u00e3o Caetano, dove si far\u00e0 notare mettendo a segno reti decisive per la sua squadra.\nShakhtar Donetsk.\nProprio per questa sua abilit\u00e0 nel segnare goal decisivi, viene notato in Europa dagli ucraini dello Shakhtar Donetsk. In terra ucraina gioca per sette stagioni, diventando il miglior marcatore del club segnando 91 goal in 220 partite di campionato.\nOlympique Marsiglia.\nNel gennaio del 2009 passa all'Olympique Marsiglia firmando un contratto di tre anni e mezzo, dopo aver rifiutato una proposta del Palmeiras. Anche in terra francese, si mette in mostra per i suoi goal decisivi, dando manforte alla squadra per la conquista della Ligue 1 e della Coupe de la Ligue nel 2010.\nRitorno in Brasile.\nIndagato in Francia per stupro ai danni di una donna che aveva riaccompagnato a casa e con la quale ha ammesso un rapporto sessuale, il 18 marzo 2011, gi\u00e0 in vacanza con la famiglia a San Paolo, viene ceduto in prestito gratuito fino a dicembre 2011 al Cruzeiro con opzione di acquisto a 4 milioni. Qui tuttavia non riesce ad esprimersi al meglio, totalizzando solo 6 presenze. Il Cruzeiro non riscatta il giocatore e questi ritorna in Francia, dopo nemmeno cinque mesi.\nIl 6 agosto 2011 firma un altro contratto con un altro club brasiliano: il Gr\u00eamio, sempre in prestito. Alla sesta partita giocata riesce, con un potente colpo di testa, a mettere la palla in rete a otto mesi dall'ultimo centro.\nRitorno all'Olympique Marsiglia.\nA inizio 2012 il Marsiglia rifiuta di rinnovare il prestito. Autore di 4 goal in 14 partite, Brand\u00e3o rientra dal prestito su richiesta di Didier Deschamps. Il suo rientro \u00e8 coinciso con la partenza di Jordan e Andr\u00e9 Ayew per la Coppa d'Africa. Il primo goal stagionale lo segna in Coppa di Francia contro il Le Havre.\nIl 13 marzo 2012 segna l'ennesimo goal decisivo in carriera contro l'Inter nei minuti di recupero del ritorno degli ottavi di finale di Champions League, consentendo alla sua squadra di accedere ai quarti di finale.\nIl 14 aprile 2013 segna il goal decisivo nella finale della Coupe de la Ligue, vinta per 1-0 ai supplementari contro l'Olympique Lione.\nA fine stagione non gli viene rinnovato il contratto e rimane cos\u00ec svincolato.\nSaint-\u00c9tienne e Bastia.\nNella met\u00e0 di agosto viene ingaggiato dal Saint-\u00c9tienne, squadra con cui disputa un campionato di vertice e con la quale il 20 aprile 2013 vince nuovamente la Coupe de la Ligue, ancora una volta grazie a una sua decisiva rete in finale contro il Rennes.\nIl 31 luglio 2014 si trasferisce al Bastia. Il 16 agosto 2014 si rende protagonista di un episodio antisportivo: al rientro negli spogliatoi al termine della partita di campionato PSG-Bastia colpisce al volto Thiago Motta con una testata. Il 19 settembre seguente viene squalificato per sei mesi, diventando nuovamente convocabile a partire dal 22 febbraio 2015.\nLevadeiakos.\nIl 28 luglio 2017 firma un contratto annuale per il Levadeiakos, squadra militante nel massimo campionato greco."}
{"id": "1428627", "revid": "666668", "url": "https://it.wikipedia.org/wiki?curid=1428627", "title": "Brand\u00e3o (disambigua)", "text": ""}
{"id": "1428629", "revid": "33751", "url": "https://it.wikipedia.org/wiki?curid=1428629", "title": "Evaeverson Lemos da Silva", "text": ""}
{"id": "1428636", "revid": "125723620", "url": "https://it.wikipedia.org/wiki?curid=1428636", "title": "Isiah Whitlock Jr.", "text": "Biografia.\nIsiah Whitlock \u00e8 apparso in varie serie televisive, come \"Law &amp; Order - I due volti della giustizia\", \"\", \"Law &amp; Order - Unit\u00e0 vittime speciali\", \"The Wire\". Inoltre, ha interpretato molti film, tra i quali \"Lei mi odia\" e \"La 25\u00aa ora\" di Spike Lee, \"Schegge di April\" di Peter Hedges, \"Tutti dicono I Love You\" di Woody Allen. In \"The Wire\", \"La 25\u00aa ora\" e \"Lei mi odia\", Whitlock ha interpretato un personaggio (il senatore Clay Davis nella serie televisiva e l'agente Flood nei due film di Spike Lee) caratterizzato da un modo particolare di pronunciare della parola \"shit\" (in inglese, merda). Nei film in questione, il doppiatore italiano utilizza l'espressione \u00ab\"sono cazzi!\"\u00bb.\nDoppiatori italiani.\nNelle versioni in italiano dei suoi film, Isiah Whitlock Jr. \u00e8 stato doppiato da:"}
{"id": "1428638", "revid": "51323", "url": "https://it.wikipedia.org/wiki?curid=1428638", "title": "Isiah Whitlock", "text": ""}
{"id": "1428641", "revid": "51323", "url": "https://it.wikipedia.org/wiki?curid=1428641", "title": "Isaiah Whitlock", "text": ""}
{"id": "1428642", "revid": "51323", "url": "https://it.wikipedia.org/wiki?curid=1428642", "title": "Isaiah Whitlock Jr.", "text": ""}
{"id": "1428644", "revid": "1429175", "url": "https://it.wikipedia.org/wiki?curid=1428644", "title": "Gianfranco", "text": "Origine e diffusione.\nSi tratta di un nome composto, formato dall'unione di Gianni (a sua volta da Giovanni) e Franco.\nSecondo dati raccolti negli anni '70, \u00e8 il secondo pi\u00f9 diffuso fra i composti di Gianni con 131.000 occorrenze (pi\u00f9 altre 9.000 per le forme femminili), dietro a Giancarlo (186.000) e seguito, con un notevole distacco, da Gianpiero (31.000), Gianluigi (22.000), Gianbattista (21.000) e via dicendo.\nOnomastico.\nNessun santo ha mai portato il nome Gianfranco, che quindi \u00e8 adespota; l'onomastico si pu\u00f2 festeggiare lo stesso giorno di uno dei nomi da cui \u00e8 composto."}
{"id": "1428652", "revid": "120139528", "url": "https://it.wikipedia.org/wiki?curid=1428652", "title": "Campiello", "text": "Il campiello nell'urbanistica veneziana identifica un campo di dimensioni pi\u00f9 ridotte, corrispondente a grosso modo alle piazzette o ai larghi delle citt\u00e0 e spesso privo della caratteristica principale dei campi veneziani, ossia il pozzo da cui attingere l'acqua.\nIn molti casi il campiello \u00e8 costituito da un semplice allargamento di una calle o \u00e8 una piccola appendice di un campo adiacente. In epoca passata, spesso il campiello era un punto focale della vita quotidiana, costituendo di fatto un micro-quartiere in cui tutti sapevano tutto di tutti e dove pettegolezzi, litigi, chiacchiericci e discussioni anche salaci tra gli abitanti erano all'ordine del giorno costituendo cos\u00ec un tessuto sociale che col tempo \u00e8 andato in gran parte perduto.\nCarlo Goldoni ha ritratto queste abitudini nella sua commedia \"Il campiello\" che ha ispirato anche l'operetta omonima composta da Ermanno Wolf Ferrari nel XX secolo.\nL'importanza speciale rivestita a Venezia dalla vita nei campielli \u00e8 testimoniata anche dal fatto che proprio a questa \u00e8 dedicato uno dei pi\u00f9 prestigiosi e conosciuti premi letterali italiani, il Premio Campiello."}
{"id": "1428661", "revid": "12083346", "url": "https://it.wikipedia.org/wiki?curid=1428661", "title": "Falloforie", "text": ""}
{"id": "1428665", "revid": "36426", "url": "https://it.wikipedia.org/wiki?curid=1428665", "title": "Palazzo INA (Napoli)", "text": "Il Palazzo dell'INA \u00e8 un palazzo di Napoli, ubicato in piazza Carit\u00e0.\nStoria e descrizione.\nFu eretto entro il 1938, durante il ventennio fascista, per ospitare la sede dell'Istituto Nazionale delle Assicurazioni (INA).\nIl luogo dove sorge era originariamente adibito a giardino del vicino monastero di Monteoliveto, dove nel XIX secolo fu stabilito il primo orto botanico della citt\u00e0 e poi un \"mercato di commestibili\" progettato da Stefano Gasse.\nSecondo i primi progetti urbanistici, al suo posto doveva sorgere il palazzo della provincia, ma successive modifiche stabilirono che questo fosse costruito presso la nuova \"piazza della regia posta\", odierna piazza Matteotti.\nIl progetto si deve a Marcello Canino, uno dei pi\u00f9 importanti architetti di Napoli; egli confer\u00ec al palazzo un aspetto razionalista e al tempo stesso monumentale. Un secondo edificio, attiguo ad esso, con ingresso su via Cesare Battisti e sempre di propriet\u00e0 INA, fu realizzato alla fine degli anni trenta su progetto di Ferdinando Chiaromonte.\nLa struttura portante \u00e8 in calcestruzzo armato e la facciata, composta da tompagni in laterizio e pietra calcarea, \u00e8 dominata dal forte chiaroscuro determinato dalle ombre dei pilatri sporgenti; alla sommit\u00e0 del prospetto, invece riprende i motivi dell'architettura classica con l'utilizzo della piattabanda e archi a tutto sesto.\nIl retro dell'edificio \u00e8 giallo e riprende in pianta la forma di \"E\" con le balconate che percorrono i lati interni della pianta."}
{"id": "1428666", "revid": "399", "url": "https://it.wikipedia.org/wiki?curid=1428666", "title": "Velature", "text": ""}
{"id": "1428668", "revid": "17654", "url": "https://it.wikipedia.org/wiki?curid=1428668", "title": "Corale luterano", "text": ""}
{"id": "1428670", "revid": "174925", "url": "https://it.wikipedia.org/wiki?curid=1428670", "title": "Agrimensore", "text": ""}
{"id": "1428673", "revid": "140509", "url": "https://it.wikipedia.org/wiki?curid=1428673", "title": "Bob Dylan (album)", "text": "Bob Dylan \u00e8 l'omonimo album di debutto del cantautore statunitense Bob Dylan, pubblicato il 19 marzo 1962 dalla Columbia Records.\nDescrizione.\n\"Bob Dylan\" \u00e8 uno degli album meno considerati fra tutti i lavori di Dylan. Il cantautore lo incise all'et\u00e0 di vent'anni in soli tre pomeriggi e la Columbia Records non nascose il fatto che per la sua realizzazione furono spesi appena 402 dollari. Il disco contiene solo due canzoni scritte da Dylan, il resto consiste in \"cover\" di brani di artisti che avevano anch'essi inciso per la Columbia: molto peso nella scelta dei titoli ebbe il produttore John Hammond, il quale aveva conosciuto Dylan durante le registrazioni di un album di Carolyn Hester in cui il cantautore suonava l'armonica. All'epoca della pubblicazione l'album fu commercialmente un fiasco, vendendo circa 2500 copie."}
{"id": "1428680", "revid": "69794", "url": "https://it.wikipedia.org/wiki?curid=1428680", "title": "55 Cancri", "text": "55 Cancri, o Copernicus (nota anche con la sua lettera di Bayer \u03c11 Cancri), \u00e8 una stella doppia di classe spettrale G8-V, distante 40,9 anni luce dal Sistema solare, nella costellazione del Cancro. Le dimensioni di 55 Cancri A sono appena inferiori di quelle del nostro Sole, mentre 55 Cancri B \u00e8 una nana rossa di classe M3.5-4V. Le due componenti sono separate da oltre mille unit\u00e0 astronomiche.\nAl 2007, il sistema conta ben 5 pianeti noti orbitanti attorno alla stella 55 Cancri A: quattro di questi hanno una massa simile a quella di Giove e di Saturno, mentre il pi\u00f9 interno ha una massa simile a quella di Nettuno.\nCaratteristiche visuali.\nNome.\n\"55 Cancri\" \u00e8 il numero dato da Flamsteed; tuttavia, spesso ci si riferisce alla stella anche col nome \"\u03c11 Cancri\", secondo la nomenclatura di Bayer. Quest'ultimo \u00e8 usato da coloro che pensano che debba essere preferito al numero di Flamsteed, come di solito succede: ad esempio, la stella Tau Bo\u00f6tis \u00e8 decisamente meglio nota con questa sigla, piuttosto che \"4 Bootis\". Ma, in questo caso, il numero 1 sovrascritto alla lettera Rho rende il nome pi\u00f9 complesso, cos\u00ec viene di solito preferito \"55 Cancri\".\nAlla fine del 2015, al termine della prima edizione del concorso pubblico NameExoWorlds, l'Unione Astronomica Internazionale ha denominato la stella \"Copernicus\"\nOsservabilit\u00e0.\nLa stella \u00e8 all'estremo limite di osservabilit\u00e0 ad occhio nudo, sebbene la sua luminosit\u00e0 venga incrementata apparentemente dalla presenza a pochi minuti d'arco dalla stella 53 Cancri, di magnitudine apparente molto simile, cosicch\u00e9 la coppia diventa visibile come una stellina minuta poco ad est di Iota Cancri. Un binocolo consente gi\u00e0 di scindere le componenti, che appaiono la prima gialla e la seconda rossa; in realt\u00e0, mentre 55 Cancri \u00e8 una delle stelle relativamente pi\u00f9 vicine al Sistema solare, 53 Cancri \u00e8 una gigante rossa molto pi\u00f9 lontana.\nDistanza.\nCome detto sopra, il sistema di 55 Cancri \u00e8 localizzato a breve distanza dal nostro Sole: il Satellite Hipparcos ha rilevato un moto di parallasse di 79,80 millisecondi d'arco, corrispondente ad una distanza di 12,5 parsec. 55 Cancri A ha una magnitudine apparente di 5,95, mentre la sua compagna nana, 55 Cancri B, \u00e8 di tredicesima magnitudine, visibile solo attraverso telescopi.\nComponenti.\nLa stella primaria, 55 Cancri A, \u00e8 una stella gialla di dimensioni contenute, sulla sequenza principale, di classe spettrale G8V, a volte classificato anche di tipo K0; \u00e8 appena pi\u00f9 piccola del Sole, e dunque \u00e8 pi\u00f9 fredda e meno luminosa. Possiede una variazione di luminosit\u00e0 minima, e solo a bassa emissione dalla sua cromosfera.\n55 cancri A sembra essere pi\u00f9 ricca del Sole di elementi pi\u00f9 pesanti dell'elio, con una percentuale di ferro del 186% rispetto alla nostra Stella, al punto da venire classificata come una rara \"stella super-ricca in metalli\" (SMR). Tale abbondanza di metalli rende difficili le stime sulla sua et\u00e0 e sulla massa, in quanto i modelli evoluzionistici di questo tipo di astri non sono ben definiti; una stima basata sull'attivit\u00e0 della cromosfera suggerisce che la stella possa avere circa 5,5 miliardi di anni.\nUn'ipotesi per spiegare l'alto tasso di metalli in questa classe di oggetti afferma che il materiale ricco di metalli possa essere caduto all'interno della protostella durante la formazione stellare. Questo potrebbe dunque aver inquinato gli strati esterni della stella, che risultano possedere una grande quantit\u00e0 di metallo. La mancanza di una profonda zona convettiva potrebbe significare che gli strati pi\u00f9 esterni potrebbero conservare una pi\u00f9 alta abbondanza di questi elementi pesanti.\n55 Cancri B \u00e8 invece una nana rossa posta a circa 1065 UA dalla stella primaria, ed \u00e8 molto meno massiva e luminosa del nostro Sole. Nonostante la loro grande separazione, le due stelle appaiono gravitazionalmente legate, e posseggono un comune moto proprio. Ci sono indizi che fanno supporre che questa stellina sia a sua volta una stella doppia, ma non \u00e8 ancora stato verificato.\nSistema planetario.\nIntorno alla stella 55 Cancri A orbitano 5 pianeti gassosi, dei quali l'ultimo scoperto nel novembre 2007 (55 Cancri f) si trova nella cosiddetta zona abitabile.\nNel 1997, la scoperta di un pianeta orbitante attorno a 55 Cancri A fu annunciata assieme a quella del pianeta di Tau Bo\u00f6tis e di Upsilon Andromedae: al pianeta fu assegnata la sigla 55 Cancri b. L'anno successivo, fu identificato un sistema di polveri, simile a quello della cintura di Kuiper; questa struttura mostr\u00f2 un raggio di 40 UA e un'inclinazione di 25\u00b0 rispetto al piano celeste.\nNel 2002 fu annunciata la scoperta di altri due pianeti 55 Cancri d e 55 Cancri c, quest'ultimo identificato grazie allo studio del moto sincrono del precedente pianeta. \nDue anni dopo, fu scoperto 55 Cancri e, l'unico pianeta osservato transitare davanti alla stella e del quale \u00e8 cos noto il raggio, 1,875 volte quello terrestre e con un'orbita estremamente vicina alla sua stella; sempre nello stesso anno, venne confermato che il pianeta pi\u00f9 esterno del sistema, 55 Cancri d, abbia un'orbita inclinata di 53 gradi sul piano celeste. Un successivo riesame delle misurazioni compiute dal Telescopio Spaziale Hubble ha permesso la scoperta di un quinto pianeta, denominato 55 Cancri f, la cui scoperta fu annunciata nel novembre 2007.\nTale sistema planetario \u00e8 uno dei pi\u00f9 estesi conosciuti, e fu il primo sistema planetario conosciuto con 5 pianeti confermati, quando ne 2007 venne scoperto 55 cancri f.\nProspetto.\nSegue un prospetto dei componenti del sistema planetario di 55 Cancri."}
{"id": "1428683", "revid": "1603714", "url": "https://it.wikipedia.org/wiki?curid=1428683", "title": "Sotoportego", "text": "Il sotop\u00f2rtego (letteralmente, \"sotto porticato\") \u00e8 uno degli elementi pi\u00f9 caratteristici dell'urbanistica della citt\u00e0 di Venezia.\nDescrizione.\nSi tratta di un passaggio di collegamento tra calli o altre strade ricavato direttamente nel corpo di un edificio, tipicamente eliminandone una porzione di altezza pari a tutto il piano terreno. Molto spesso il \"sotop\u00f2rtego\" costituisce l'unico accesso a una \"corte\" o a un \"campiello\".\nIn molti \"sotop\u00f2rteghi\" sono presenti spesso piccole edicole, contenenti immagini sacre dedicate ai Santi o alla Madonna e non sono infrequenti nemmeno piccoli bassorilievi, quasi sempre di carattere sacro, realizzati in pietra d'Istria o in marmo bianco.\nEsistono tre tipologie fondamentali di \"sotop\u00f2rteghi\":\nLa prima tipologia di \"sotop\u00f2rtego\" \u00e8 di gran lunga quella pi\u00f9 diffusa in citt\u00e0, visto che in molti casi si tratta di opere assolutamente necessarie per poter assicurare una viabilit\u00e0 o un accesso altrimenti impediti dalle costruzioni.\nLa seconda tipologia di \"sotop\u00f2rtego\", che in realt\u00e0 rappresenta un modo per realizzare \"rive\" coperte per il carico/scarico di merci e passeggeri al riparo dalle intemperie, \u00e8 anch'esso relativamente diffuso in citt\u00e0.\nL'ultima tipologia di \"sotop\u00f2rtego\" \u00e8 quella meno diffusa ma anche quella architettonicamente pi\u00f9 scenografica, dato che unisce in una singolare sintesi gli elementi acquatici, edilizi e di viabilit\u00e0 pi\u00f9 peculiari di Venezia."}
{"id": "1428688", "revid": "767487", "url": "https://it.wikipedia.org/wiki?curid=1428688", "title": "Citochimica", "text": "La citochimica \u00e8 una branca della chimica e della biologia che studia la materia vivente con analisi chimiche e chimico-fisiche.\nTecniche.\nLa citochimica ha come obiettivo quello di identificare e localizzare particolari strutture cellulari e macromolecole all'interno delle cellule. Si basa su metodi di reazione colorimetrica. \nLa reazione di Feulgen permette di localizzare il DNA consentendo lo studio della mitosi . La specificit\u00e0 di questa reazione \u00e8 dovuta alla presenza del desossiribosio nei nucleotidi che compongono il DNA. La tecnica prevede la rimozione dei gruppi purinici mediante una blanda idrolisi acida. In tal modo il desossiribosio chiuso in forma emiacetalica si apre e forma un'aldeide che potr\u00e0 reagire con l'acido periodico di Schiff.\nLa reazione PAS permette di individuare gruppi di carboidrati: glicogeno, mucopolisaccaridi, glicoproteine. Con questa reazione si ha l'ossidazione dei gruppi ossidrilici presenti su due atomi di carbonio adiacenti. Si avr\u00e0 poi una rottura del legame glicolico con formazione di un gruppo aldeidico che verr\u00e0 rilevato dal reattivo di Schiff.\nAltri coloranti utili sono: blu di bromofenolo e fast green (per le proteine), Sudan Black (lipidi e lipoproteine), Blu Nilo (acidi grassi e lipidi neutri), blu di toluidina (polisaccaridi acidi solfati), rosso rutenio (polisaccaridi polianionici, mucopolisaccaridi, pectine), alcian blu-alcian yellow (il primo evidenzia i polisaccaridi carbossilati, il secondo i polisaccaridi solforati, a pH diversi)."}
{"id": "1428702", "revid": "125804469", "url": "https://it.wikipedia.org/wiki?curid=1428702", "title": "Calle", "text": "La calle (plur. calli) \u00e8 la tipica via veneziana, incassata tra due file continue di edifici adibiti ad abitazione anche con negozi e laboratori al pian terreno. Invece le strade che costeggiano un canale vengono definite fondamente. Il termine calle deriva dal latino \"callis\" che significa \"viottolo\" o \"sentiero\". Nel antico volgare assunse anche il significato di \"camino\" o \"passaggio\" (p.e. in Dante, \"Inferno\": \u2026pianeta / che mena dritto altrui per ogne calle.) o anche \"atto del procedere\". In questa accezione \u00e8 ancora usato da Leopardi (\u2026allor che ignudo e solo / per novo calle a peregrina stanza / verr\u00e0 lo spirto mio).\nCaratteristiche.\nLa larghezza delle calli \u00e8 estremamente variabile: si va da misure inferiori al metro delle calli pi\u00f9 strette, che spesso per questo sono chiamate \"call\u00e9tte\", fino ai tre o quattro metri o anche oltre di quelle pi\u00f9 ampie, denominate spesso \"calle larga\".\nAnche la lunghezza delle calli \u00e8 molto variabile: si va dai pochi metri fino alle \"calli lunghe\" che possono estendersi anche per qualche centinaio di metri, con un percorso talvolta tortuoso.\nLa definizione come calle non \u00e8 strettamente obbligatoria infatti alcune \"calli lunghe\", storicamente importanti per le numerose attivit\u00e0 commerciali che vi si affacciano fin da tempi remoti, sono denominate con l'arcaico termine \"ruga\" o \"rugheta\" come la Rugagiuffa a Santa Maria Formosa e la Ruga Rialto, Ruga dei Oresi o Rugheta del Ravano a Rialto.\nCon l'altro termine \"salizada\" (tradotto spesso ma impropriamente come \"selciata\", in realt\u00e0 nell'uso comune il termine \"salizo e derivati\" comprende le pavimentazioni in cotto o quelle in pietra) vengono denominate alcune calli larghe di importanza speciale. Il nome sta a indicare il fatto che in epoche passate queste strade proprio grazie alla loro importanza furono tra le prime a venir pavimentate dalla fine del Trecento con mattoni di cotto disposti a spina di pesce. Prima, come il resto delle calli e dei campi, erano lasciate in terra battuta. Dalla fine del Seicento i mattoni vennero sostituiti con i caratteristici \"masegni\" (letteralmente: \"macigni\"), blocchi di pietra trachitica oggi usate pressoch\u00e9 ovunque in citt\u00e0. Dell'antica pavimentazione in cotto resta qualche esempio isolato come i campi antistanti alla Chiesa della Madonna dell'Orto e alla scuola della Misericordia vecchia per\u00f2 falsificati nell'Ottocento dall'inserzione delle squadrature in grigia trachite anzich\u00e9 la bianca pietra d'Istria.\nAlcune calli cieche o secondarie, la cui unica funzione \u00e8 consentire l'accesso alle abitazioni che vi si affacciano, vengono denominate \"ramo\".\nCon l'altro termine \"rio ter\u00e0\" vengono definite alcune strade ottenute dall'interramento dei canali, pratica disgraziatamente incentivata nel XIX secolo, ma praticata occasionalmente gi\u00e0 dal XII secolo; gli interventi pi\u00f9 antichi di cui resta memoria nella toponomastica veneziana sono il \"Rio ter\u00e0 San Vio\" (poco prima del 1408) a Dorsoduro e il \"Rio ter\u00e0 del la Maddalena\" (1498) a Cannaregio.\nA Venezia, l'odonomastica delle calli \u00e8 alquanto varia: molte prendono il nome di qualche personaggio famoso che spesso aveva case o palazzi nella zona (es. \"Calle Foscarini\"), altre richiamano l'antica o attuale vicinanza a una chiesa o un convento (p.e. \"Salizada San Cancian\", \"Calle drio la Chiesa, Calle de le Muneghe\") oppure si riferiscono a mestieri o attivit\u00e0 che un tempo ivi erano praticati o concentrati (\"Calle del Forner\", \"Calle dei Fabbri\", \"Calle del Squero\") e in qualche caso anche a semplici persone comuni che vi risiedevano o vi operavano e che per un motivo o per l'altro avevano acquistato una certa fama locale (p.e. \"Rio ter\u00e0 Barba Frutari\u00f2l\" cio\u00e8 \"Rivo interrato Zio Fruttivendolo\"). In pochi casi le attivit\u00e0 svolte venivano ritenute cos\u00ec rilevanti de diventa l'unica definizione delle calli: abbiamo cos\u00ec, la \"Spadaria\" per i fabbricanti di spade, la \"Frezzaria\" per i fabbricanti di frecce, le \"Mercerie\" per i merciai e la \"Casselleria\" per l'antica specialit\u00e0 veneziana nella produzione di preziosi cofanetti nuziali in osso o avorio oppure in pastiglia. Il nome delle calli talvolta non \u00e8 univoco: per esempio, in citt\u00e0 esistono diverse \"Calle San Dom\u00e9nego\", \"Calle della Chiesa\", \"Calle de l'Ogio\", ubicate in sestieri differenti.\nLe calli al di fuori di Venezia.\nLe calli non sono una peculiarit\u00e0 esclusiva del centro storico di Venezia ma sono presenti in tutti i centri della laguna, urbanizzati in tempi storici, quali Chioggia, Malamocco, Burano, Murano, ecc.\nSono tuttora denominate \"calli\" le strade di molte citt\u00e0 di impronta veneziana: troviamo quindi calli nel centro di Muggia (provincia di Trieste), Mestre, Caorle, Garda, Grado e Loreo.\nIl termine calle rimane anche talvolta in molti centri dell'antico dominio veneziano nell'Adriatico orientale (in Istria e Dalmazia). Per esempio la strada principale di Zara, in Dalmazia, \u00e8 ancor oggi denominata, in croato, \"Kalelarga\"."}
{"id": "1428704", "revid": "834", "url": "https://it.wikipedia.org/wiki?curid=1428704", "title": "T-37", "text": ""}
{"id": "1428707", "revid": "729019", "url": "https://it.wikipedia.org/wiki?curid=1428707", "title": "Delamain", "text": "Delamain et Cie o Delamain &amp; C. \u00e8 una distilleria che produce cognac a Jarnac in Francia dal 1763.\nStoria.\nLa maison Delamain \u00e8 derivata da una famiglia che aveva emigrato a Dublino in Irlanda. James Delamain (1738-1800) sposa Marie Ramson e nel 1759 ritorna a Jarnac in Francia, per formare una societ\u00e0 con suo suocero Isaac Ranson, proprietario di una ditta di esportazione di vecchia data di cui le origini risalgono agli inizi della produzione di cognac e cos\u00ec nel 1763 creano la maison Ranson et Delamain. La casa e la distilleria vengono ricostruite dal XVIII secolo e XIX secolo, in parte su delle cantine del XIV secolo ed in parte sopra un vecchio tempio protestante, che funger\u00e0 da deposito di brandy durante la rivoluzione. L'ufficio fu costruito nel 1740 per un notaio. I proprietari sono, Ranson e Delamain, dal 1763 al 1817, e a partire dal 1824, Paul Roullet e Henri Delamain. Nel 1920, la famiglia Delamain diventa unica proprietaria del cognac Delamain.\nLa produzione.\nLa casa Roullet e Delamain riusc\u00ec ad avere sbocchi in Inghilterra ed in tutta l'Europa del Nord.\nNel 1956 Delamain, si specializza negli assemblaggi di vecchi cognac di grande e di piccolo Champagne: la Fine Champagne.\nLa forza di lavoro nel 1987 \u00e8 di 17 persone. La maison Delamain commercializza prodotti di alta qualit\u00e0 come:"}
{"id": "1428708", "revid": "6923", "url": "https://it.wikipedia.org/wiki?curid=1428708", "title": "ERG Renew", "text": "ERG Renew S.p.A. \u00e8 una societ\u00e0 del Gruppo ERG che opera nel settore della produzione di energie rinnovabili. Fino al 18 luglio 2008 la denominazione della societ\u00e0 \u00e8 stata Enertad S.p.A., precedentemente conosciuta come \"CMI SpA\": societ\u00e0 costituita nel 1916 e quotata alla Borsa di Milano dal 1982. Dal 7 giugno 2011 in seguito al successo dell'OPA lanciata da ERG, la societ\u00e0 \u00e8 stata revocata dalla quotazione alla Borsa di Milano.\nAttivit\u00e0.\nERG Renew opera nei seguenti settori: Eolico Italia, Eolico Francia, Fotovoltaico e Servizi Idrici.\nEolico Italia.\nERG Renew svolge (attraverso la controllata \"ERG Eolica Italia Srl\") l'attivit\u00e0 di produzione di energia elettrica da fonte eolica, con 520 MW in esercizio commerciale al 30 settembre 2011, di cui 158 in Puglia, 112 in Campania, 98 in Calabria, 40 in Molise, 38 in Sicilia, 9 nel Lazio, 2 in Liguria e 64 in Francia.\nDopo la messa in esercizio del parco di Fossa del Lupo, a regime dal 1 luglio 2011, con una potenza di 97,5 MW e dopo l'acquisizione di ERG Eolica Campania (potenza installata di 111,8 MW), ERG Renew sta completando il parco eolico di Ginestra (40 MW) che entrer\u00e0 in esercizio commerciale entro il 2011 e ha avviato nella seconda met\u00e0 del mese di settembre i lavori di costruzione del parco eolico di Amaroni (22,5\u00a0MW), la cui entrata in produzione \u00e8 prevista entro la fine del 2012.\nEolico Francia.\nLa societ\u00e0 svolge, attraverso la sua controllata ERG Eolienne France Sas, l'attivit\u00e0 di produzione di energia elettrica da fonte eolica. Gli impianti sono 6 (capacit\u00e0 installata 64,4 MW):\nERG Eolienne France S.a.s. ha sottoscritto un protocollo d'intesa per la futura acquisizione della societ\u00e0 Eoliennes de Greneville, costituita per la realizzazione di un parco eolico a sud di Parigi per una capacit\u00e0 di 20 MW.\nFotovoltaico.\nERG Renew intende diversificare la propria presenza nell'ambito delle energie rinnovabili puntando anche al fotovoltaico. La societ\u00e0 prende parte a un progetto di ricerca e sviluppo del solare di nuova generazione, cosiddetto fotovoltaico organico, in partnership con Permasteelisa, Dyesol e alcune Universit\u00e0 italiane.\nNel giugno 2011 \u00e8 entrato in produzione un impianto di tipo tradizionale sul sito industriale siciliano di ISAB Energy a Priolo Gargallo per una potenza di circa 1 MW.\nServizi Idrici.\nAttraverso le controllate SODAI Italia S.p.A. e DSI S.r.l., ERG Renew svolge le attivit\u00e0 di trattamento dei reflui industriali."}
{"id": "1428713", "revid": "1573940", "url": "https://it.wikipedia.org/wiki?curid=1428713", "title": "M\u00d70", "text": " \u00e8 un manga scritto e illustrato dal mangaka giapponese Yasuhiro Kan\u014d (autore gi\u00e0 di \"Pretty Face\"), e parla di una scuola in cui si insegna agli studenti come avere poteri magici. La sua prima uscita sullo \"Sh\u014dnen Jump\" risale al 1\u00ba maggio 2006, pubblicato dalla Sh\u016beisha. Il primo volume della serie venne commercializzato in Giappone il 2 novembre 2006. Mx0 \u00e8 composto da 99 capitoli suddivisi in 10 Tank\u014dbon ed \u00e8 stato concluso anticipatamente per un calo di gradimento da parte dei lettori di \"Shonen Jump\". In Italia, il manga \u00e8 pubblicato dalla Goen da maggio 2013 a cadenza mensile.\nTrama.\n\"M\u00d70\" \u00e8 incentrato intorno ad un ragazzo chiamato Taiga Kuzumi, dal temperamento caldo sempre pronto a combattere. Durante un'intervista per vedere se il ragazzo ha le qualit\u00e0 per entrare nella , a Taiga viene chiesto cosa farebbe se sapesse usare la magia. \"Conquistare il mondo\" \u00e8 la sua immediata risposta, subito seguita da un rumoroso eco di risate provenienti da una carina ragazza. Subito dopo per\u00f2 si accorge di quanto scortese \u00e8 stata a ridere in quel modo e cerca di scusarsi, nonostante abbia le lacrime agli occhi. Dopo ci\u00f2, il ragazzo non ricorda altri dell'intervista, tranne una cosa: ha fallito l'entrata a scuola. Arrabbiato con la ragazza a causa della quale ha fallito l'ingresso nella scuola, va alla Seinagi per confrontarsi con lei, quando ad un certo punto un professore scambia Taiga per uno studente e lo spinge attraverso una strana barriera di energia che circonda la scuola. Senza realizzare cosa sia accaduto, mette piede in una scuola nella quale l'insegnamento \u00e8 basato sull'insegnare agli studenti come usare la magia, anche se lo shock con questa realt\u00e0 lo impressiona al punto che prova a fuggire dal professore, anche facendogli vedere di essere una persona sospetta. Dopo un confronto nel quale viene colpito da una strana magia, riesce a fuggire solo per ritrovarsi contro degli studenti superiori, e durante quei momenti \u00e8 sorpreso di ritrovare la ragazza incontrata durante l'intervista. La sua priorit\u00e0 maggiore \u00e8 allora quella di trovare uno spiazzo di terra con cui parlare alla ragazza dei sentimenti che ha appena scoperto di provare.\nPi\u00f9 tardi, comunque, si ritrova con lo stesso insegnante di prima ed ha un altro confronto con lui. Tutti gli insegnanti vogliono cancellare dal ragazzo la memoria riguardante la scuola, cos\u00ec da mantenere intatto il segreto riguardante la scuola al mondo esterno, ma Taiga deve ancora confessarsi alla ragazza. Durante lo scontro, nonostante non conosca la magia, Taiga evita l'attacco dell'insegnante e con assoluta fortuna gli sfugge di nuovo. A questo punto, riappare proprio la ragazza che stava cercando prima, urlando perch\u00e9 il padre (l'insegnante) \u00e8 appena stato battuto da Taiga. Arrabbiata da ci\u00f2, la ragazza, Aika Hiiragi, usa la sua magia per farlo esplodere lontano.\nPer impedire che l'insegnante venga licenziato per aver permesso a un intruso di entrare, Taiga viene ammesso nella scuola pur non conoscendo alcun incantesimo. Essendo uno studente a tutti gli effetti, Taiga deve ora impedire che gli altri sappiano che in realt\u00e0 lui non \u00e8 un incantatore potentissimo, bens\u00ec uno che non sa usare la magia."}
{"id": "1428718", "revid": "599013", "url": "https://it.wikipedia.org/wiki?curid=1428718", "title": "Nigel Martyn", "text": "Carriera.\nHa giocato pi\u00f9 di 650 partite ufficiali in Inghilterra. Ha iniziato la sua carriera professionistica nel Bristol Rovers. Successivamente, ha giocato per il Crystal Palace, per il Leeds United e per l', dove l'8 giugno 2006 ha deciso di terminare la carriera. Ha giocato 23 partite con la maglia della nazionale inglese. Nel settembre 2006, ha dichiarato che potrebbe non diventare preparatore dei portieri come desiderato, a causa di alcuni infortuni che gli sono capitati nella sua lunga carriera."}
{"id": "1428719", "revid": "465169", "url": "https://it.wikipedia.org/wiki?curid=1428719", "title": "Fondamenta (Venezia)", "text": "La fondamenta veneziana (plurale: \"fondamente\") \u00e8 il tratto di strada che costeggia un canale o un rio.\nTipicamente la fondamenta presenta anche degli approdi (\"rive\") con gradini in pietra d'Istria che scendono in acqua, per favorire l'attracco delle barche, il carico e scarico delle merci e la salita/discesa dei passeggeri.\nEsistono tre tipologie generali di fondamente:\nEsistono inoltre alcune \"fondamente\" particolari, costituite essenzialmente da un porticato che si affianca al rio e nelle quali il passaggio \u00e8 coperto essendo ricavato direttamente sotto il corpo degli edifici, come nel caso del sotoportego. Tipici esempi sono il tratto di fondamenta coperta che dal Campo dei Santi Apostoli porta in direzione di Rialto e la breve fondamenta colonnata dietro al Teatro la Fenice.\nSulle \"fondamente\" si affacciano quasi sempre molte attivit\u00e0 commerciali (negozi, bar, osterie eccetera), in alcuni casi anche in modo molto fitto, alternate agli ingressi alle abitazioni vere e proprie.\nAlcune \"fondamente\" sono molto lunghe, come quelle nella zona nord del sestiere di Cannaregio che si estendono dall'altezza dell'Abbazia della Misericordia fin quasi all'altezza della Stazione Ferroviaria.\nParticolarmente famose tra i veneziani sono le Fondamente Nove, che si affacciano sulla laguna Nord verso il Cimitero di San Michele e l'isola di Murano lungo tutto il tratto che va dalla Sacca della Misericordia all'Arsenale, e la Fondamenta delle Zattere che si affaccia invece verso sud lungo tutta la lunghezza del canale della Giudecca da San Basilio fino alla Punta della Dogana, costituendo una tipica meta di passeggiate primaverili ed estive."}
{"id": "1428720", "revid": "1305772", "url": "https://it.wikipedia.org/wiki?curid=1428720", "title": "Safonovo", "text": "Safonovo"}
{"id": "1428731", "revid": "88740", "url": "https://it.wikipedia.org/wiki?curid=1428731", "title": "Dipa Nusantara Aidit", "text": " \nFu un leader del Partito Comunista Indonesiano, di cui entr\u00f2 a far parte durante l'occupazione giapponese. Nome di battaglia Aidit: Guardiano della nazione. Fu vittima del Genocidio indonesiano, uno dei pi\u00f9 grandi massacri politici della storia, quando in pochi giorni vennero uccisi oltre 500.000 comunisti. Lo si racconta nel film \"Un anno vissuto pericolosamente\".\nBiografia.\nFiglio primogenito di quattro figli, i suoi genitori si chiamavano Abdullah Aidit e Mailan; sia lui che le sue sorelle studiarono nella locale scuola in lingua olandese \"Hollandsche Inlandsch School\"."}
{"id": "1428736", "revid": "2014155", "url": "https://it.wikipedia.org/wiki?curid=1428736", "title": "Dubh di Scozia", "text": "Biografia.\nInfanzia.\nNei pi\u00f9 vecchi dati storici il suo nome pu\u00f2 essere trovato anglicizzato come Duff; ma la versione in gaelico moderno \u00e8 Dubh, che ha il significato di scuro o di nero, in particolare \u00e8 riferito al colore della pelle; nelle cronache dei re \u00e8 collegato al testo scozzese-latino \"Niger\" (\"nero\"), una letterale traduzione latina di dub. Pu\u00f2 essere che dub sia stato un epiteto, come il Duan Albanach si riferisce come \"Dubhoda d\u00e9n\", cio\u00e8 Dubod il veemente o l'impetuoso. Era figlio di Malcolm I di Scozia ed \u00e8 salito al trono quando \u00e8 stato ucciso Indulf di Scozia nel 962. \nRegno.\nMentre gli storici successivi come John di Fordun hanno fornito moltissime informazioni sulla vita e sul regno di Dubh, compresi i racconti di stregonerie e di tradimento, quasi tutto \u00e8 stato rifiutato dagli storici moderni. Ci sono molto poche fonti riguardo al regno di Dubh, le uniche sono le cronache dei re di Alba e gli Annali di Ulster. Le cronache registrano che durante il regno di Dubh il vescovo Fothach, molto probabilmente vescovo di Saint Andrews o di Dunkeld, muore. Il restante rapporto \u00e8 di una battaglia fra il Dubh e Cuil\u00e9n, figlio del re Indulf. Dubh ha vinto la battaglia, combattuta \"sulla cresta del Crup\", in cui Duchad, abate di Dunkeld (a volte si pensa sia un antenato di Cr\u00edn\u00e1n di Dunkeld e di Dubdon di Atholl, il conte di Atholl), muore. \nMorte.\nI vari storici differiscono cosa sia accaduto in seguito. Le cronache sostengono che Dubh \u00e8 scacciato dal regno. Il materiale latino estrapolato dal testo del poeta scozzese Andrew Wyntoun \"Orygynale Cronykl of Scotland\" (Le originali cronache della Scozia) dichiara che \u00e8 stato assassinato a Forres e collega questo fatto ad un'eclissi di sole che pu\u00f2 essere datata il 20 luglio 966. Gli annali di Ulster segnalano soltanto: \"Dub mac Ma\u00edl Coluim, re di Alba, \u00e8 stato ucciso dagli stessi scozzesi\"; un modo usuale di segnalare la morte in una disputa interna e colloca la sua morte nel 967. \u00c8 stato suggerito che la Pietra di Sueno, vicino Forres, pu\u00f2 essere un monumento eretto a Dubh da suo fratello Cin\u00e1ed. Si presume che Dubh sia stato ucciso o cacciato da Cuil\u00e9n, che \u00e8 diventato re dopo la morte di Dubh, o dai suoi sostenitori. \nDubh ha lasciato almeno un figlio, Cin\u00e1ed. Anche se i suoi discendenti non hanno competuto con successo per la salita al trono di Scozia dopo che Cin\u00e1ed venne ucciso nel 1005, hanno tenuto la contea di Fife. I MacDuib (o MacDuff) hanno tenuto la contea fino al 1371."}
{"id": "1428744", "revid": "1494169", "url": "https://it.wikipedia.org/wiki?curid=1428744", "title": "Sne\u017enogorsk", "text": "Sne\u017enogorsk"}
{"id": "1428747", "revid": "155634", "url": "https://it.wikipedia.org/wiki?curid=1428747", "title": "Palazzo Grimani (San Luca)", "text": "Palazzo Grimani \u00e8 un imponente palazzo rinascimentale di Venezia affacciato sul Canal Grande nel sestiere di San Marco, non lontano dal ponte di Rialto.\nStoria.\nIl palazzo fu edificato a partire dal 1556 dall'architetto Michele Sanmicheli, su commissione del procuratore Gerolamo Grimani. Venne completato prima sotto la direzione del proprietario stesso e poi, a partire dal 1561, da Gian Giacomo de' Grigi detto il Bergamasco. Gli ultimi interventi vennero curati da Giovanni Antonio Rusconi, che vi oper\u00f2 dal 1572 al 1576, anno dell'inaugurazione: in tale occasione fu indetto un fastoso ricevimento. Il palazzo divenne noto in tutta Europa per aver ospitato nel 1597 le celebrazioni per l'incoronazione a dogaressa di Morosina Morosini, moglie di Marino Grimani. Dimora della famiglia fondatrice fino al 1806, divenne poi sede della Direzione delle Poste e nel 1881 fu destinato ad essere la sede della Corte d'Appello.\nDescrizione.\nLa candida facciata, ispirata all'architettura romana, \u00e8 divisa da robusti marcapiani in tre settori: si ipotizza tale scelta stilistica possa essere suggerita al progettista dalla stessa famiglia committente, che si distingueva per il suo mecenatismo. Il pianterreno e il mezzanino, contraddistinti dalla presenza di un portale ad acqua ad arco trionfale e di imponenti colonne scanalate che sostengono un monumentale poggiolo continuo, appaiono meno luminoso dei piani superiori. Eccezionalmente pregevoli sono le due \"Vittorie\" che decorano la parte superiore del portale, opera di Alessandro Vittoria. La tematica dell'arco trionfale \u00e8 ripresa pure ai piani superiori, dove si ripete affiancata da un ulteriore arco. Tutte le aperture dei piani nobili sono decorate da colonne binate non scanalate in ordine corinzio.\nLa pianta, anomala in quanto caratterizzata dalla forma piramidale del sito, si sviluppa intorno ad un atrio centrale a tre fornici di gusto classico molto ammirato da Andrea Palladio, al quale corrispondono ai piani superiori due porteghi.\nAspetti leggendari.\nUna leggenda collega le grandi aperture ad arco del palazzo ad un episodio riguardante un giovane Grimani, che qualcuno identifica con lo stesso Gerolamo: volendo questi sposare una giovane della famiglia Tiepolo, chiese la sua mano ricevendo dal di lei padre questa risposta: \u00ab\"Non sar\u00e0 mai dito vero che mi daga la man de mia fia a un despar\u00e0 che no ga gnanga palazzo in Canal\"\u00bb. Al che il Grimani promise che avrebbe costruito una casa con le finestre pi\u00f9 grandi del portone di Ca' Tiepolo, e cos\u00ec avvenne."}
{"id": "1428748", "revid": "1805885", "url": "https://it.wikipedia.org/wiki?curid=1428748", "title": "Rio ter\u00e0", "text": "Il rio ter\u00e0 (in italiano \"canale interrato\") \u00e8 un elemento peculiare della viabilit\u00e0 della citt\u00e0 di Venezia. Come dice il nome, si tratta di una strada pedonale ricavata per interramento di un canale preesistente. Quando a venire interrato era invece uno stagno, un laghetto o un'area paludosa, la strada prendeva il nome di piscina.\nGli interventi di interramento furono frequenti, talvolta per motivi di bonifica, molto pi\u00f9 spesso per favorire la viabilit\u00e0, ed ebbero luogo fin dal XIV secolo: il rio ter\u00e0 della Maddalena, lungo la Strada Nova, il cui interramento risalirebbe al 1398, sembra essere il primo esempio di allargamento della viabilit\u00e0 ottenuto con questo metodo. Gli interventi principali si collocano comunque tutti a cavallo tra il XVIII e il XIX secolo. Infatti nel periodo tra il 1816 e il 1866 furono interrati 28 rii.\nL'esempio pi\u00f9 famoso di \"rio ter\u00e0\" \u00e8 la via Garibaldi nel sestiere di Castello: fu Napoleone Bonaparte a volere tale intervento, interrando parzialmente il rio di Sant'Anna (di cui resta allo scoperto solo l'ultimo tratto verso San Pietro di Castello) per creare una strada monumentale chiamata originariamente \"Strada Eugenia\", secondo alcune fonti in onore di una della tante sorelle dell'Imperatore, secondo altre in onore del cognato e vicer\u00e9 Eugenio di Beauharnais. Attorno al 1970 fu avanzata la proposta di riportare via Garibaldi al suo stato iniziale di canale, proposta che fu bocciata anche per via della grande importanza che tale strada ha assunto col tempo per la vita sociale della zona.\nNel corso del XX secolo gli interventi di interramento di canali si sono limitati a un unico breve rio nel sestiere di Santa Croce (1966, per motivi di igiene pubblica) e al rio di Sant'Andrea (1933, per realizzare Piazzale Roma). Al contrario, nello stesso secolo \u00e8 stato creato negli anni trenta il Rio Novo allargando rii esistenti e creandone un tratto ex novo, mentre sul finire del secolo in prossimit\u00e0 del Ponte dei Tre Archi a Cannaregio \u00e8 stato riaperto il tratto finale del Rio della Crea, che era stato interrato nel 1837."}
{"id": "1428752", "revid": "1543377", "url": "https://it.wikipedia.org/wiki?curid=1428752", "title": "Federazione calcistica dell'Algeria", "text": "La Federazione calcistica dell'Algeria (\"fra.\" F\u00e9d\u00e9ration Alg\u00e9rienne de Football; \"arabo\" \u0627\u0644\u0627\u062a\u062d\u0627\u062f\u064a\u0629 \u0627\u0644\u062c\u0632\u0627\u0626\u0631\u064a\u0629 \u0644\u0643\u0631\u0629 \u0627\u0644\u0642\u062f, acronimo FAF) \u00e8 l'ente che governa il calcio in Algeria.\nFondata nel 1962, si affili\u00f2 alla FIFA nel 1963 e alla CAF l'anno seguente. Ha sede nella capitale Algeri e gestisce, tramite la Ligue de Football Professionnel, il campionato nazionale, la coppa nazionale, la supercoppa nazionale e la nazionale del paese."}
{"id": "1428762", "revid": "838137", "url": "https://it.wikipedia.org/wiki?curid=1428762", "title": "Children in Need", "text": "Children in Need \u00e8 una manifestazione benefica annuale che si tiene in Inghilterra. \u00c8 organizzata dalla rete televisiva BBC One.\nSvolgimento.\nLa manifestazione si basa su una maratona televisiva, paragonabile a Telethon, e sulla raccolta di donazioni che verranno poi devoluti ai bambini bisognosi. Oltre alla raccolta di fondi da parte degli spettatori, i soldi vengono ricavati anche dalle vendite di un singolo. Ogni anno viene infatti selezionata una pubblicazione, in accordo con l'artista, il cui ricavato viene interamente devoluto in beneficenza."}
{"id": "1428765", "revid": "123607362", "url": "https://it.wikipedia.org/wiki?curid=1428765", "title": "Glossario di Ergo Proxy", "text": "Questo \u00e8 un glossario dei vari termini specialistici utilizzati all'interno dell'anime \"Ergo Proxy\".\nAl.\nCon l'acronimo Al sono indicate le date nella linea temporale dell'universo immaginario in cui \u00e8 ambientata la serie. Tale dicitura pu\u00f2 essere visualizzata sia sulla carta d'identit\u00e0 di Re-l Mayer (\"April 22, 284 Al\"), che su quella di Raul Creed (\"June 18, 275 Al\") che sul file di Vincent Law (\"October 01, 280 Al\"). Dato che viene rivelato che Re-l abbia diciannove anni durante gli eventi dell'anime, si pu\u00f2, attraverso la sua data di nascita ed il confronto con le altre, stimare l'anno in cui si svolge la serie: il 303 Al.\nNonostante nella serie non venga mai espressamente spiegato per cosa stia tale acronimo, \u00e8 plausibile assumere possa derivare dalle parole inglesi \"After leave\" (\"Dopo l'abbandono\"), in riferimento alla fuga dal pianeta da parte della razza umana, sebbene contraddittoriamente a ci\u00f2 nell'ultimo episodio Vincent, parlando dell'umanit\u00e0, dichiari sia fuggita da millenni e non da secoli.\nAmrita.\nLe sono ci\u00f2 di cui \u00e8 composto il corpo di un proxy e vengono anche definite da Daedalus come \"cellule immortali\" in quanto apparentemente indistruttibili per qualsiasi cosa eccetto la luce solare. Esse conferiscono ai proxy una resistenza sovrannaturale ed un fattore rigenerante tale per cui potrebbero farsi ricrescere un intero arto, inoltre rendono i proxy in grado di identificarsi a vicenda proprio attraverso la loro percezione e, per estensione, conferiscono tale abilit\u00e0 a chiunque ne sia dotato (come nel caso di Re-l).\nCome viene rivelato ed ampiamente mostrato pi\u00f9 avanti nella storia, le cellule Amrita in realt\u00e0 posseggono una determinata soglia di sopportazione entro la quale non sono pi\u00f9 in grado di rigenerare il proxy che le possiede: Monad, Senex, Kazkis, Lev e Proxy One infatti, muoiono tutti esaurendo il loro fattore guarente sotto i colpi di Ergo.\nVa tuttavia sottolineato che la resistenza fornita dalle cellule Amrita \u00e8 tale per cui, apparentemente, solo un proxy sembra essere in grado di provocare ad un altro proxy danni fisici di sufficiente entit\u00e0 da riuscire nell'intento di ucciderlo.\nDaedalus inoltre, dai campioni genetici di Monad, riesce poi ad estrarre dei proiettili capaci di sintetizzare la luce solare, i raggi FP, e, dunque, uccidere un proxy; sebbene il solo che rimanga davvero ucciso da tale arma sia Neat, mentre Proxy One dimostra di potervi sopravvivere.\nIl nome delle cellule deriva dall'omonima acqua della vita eterna della mitologia induista.\nAutoReiv.\nGli sono androidi concepiti dai proxy stessi durante la creazione delle varie citt\u00e0 cupola come servi degli esseri umani da loro generati.\nMacchine estremamente pratiche e multifunzionali virtualmente dotate di qualsiasi capacit\u00e0 che possa essere programmata nel loro software principale, nella distopica societ\u00e0 Romdoniana, essi rivestono fondamentalmente ogni incarico di tipo manuale o domestico, anche quelli che i cittadini potrebbero svolgere da soli. Sebbene ci\u00f2 non possa essere stabilito con certezza inoltre, \u00e8 probabile che tale situazione sia la medesima anche nelle altre citt\u00e0 cupola.\nGli AutoReiv si suddividono in tre tipologie:\nA meno che non contraggano il virus Cogito, gli AutoReiv sono semplici macchine incapaci di provare emozioni o controbattere agli ordini impartiti dai loro padroni, motivo per cui seguono scrupolosamente dei dettami simili alle tre leggi della robotica di Isaac Asimov.\nBattito cardiaco iniziale.\nIl \u00e8 il campanello d'allarme che segnala a un proxy la fine del suo compito e della sua vita come stabilito dal progetto del Creatore.\nOgni Proxy ha difatti creato una citt\u00e0 cupola o Dome iniziando da alcuni individui, poi dagli AutoReiv, e infine dall'utero artificiale che, per poter funzionare, necessita come nucleo del proxy stesso; che di conseguenza cade in letargo. Il battito cardiaco iniziale \u00e8 il momento previsto dall'umanit\u00e0 originaria in cui i proxy si risveglino arrestando l'utero artificiale di modo che gli abitanti dei Dome cedano il posto all'umanit\u00e0 fuggita, di ritorno dallo spazio in concomitanza con il ritorno della luce del sole, letale per i Proxy.\nPer questo motivo Mayahuel prima di morire dice che il battito iniziale \u00e8 la musica che annuncia l'inizio di un nuovo mondo (quello del passato in realt\u00e0). Il criterio con cui i battiti cardiaci iniziali sono stati assegnati non risulta tuttavia essere chiaro in quanto, ad esempio, quello di Proxy One sembra essere avvenuto gi\u00e0 da prima che Monad cadesse in letargo.\nBoomerang Project.\nIl \u00e8 il piano di migrazione planetare ordito dall'umanit\u00e0 a seguito della distruzione a catena degli strati di metano ed il consequenziale peggioramento catastrofico delle condizioni ambientali sulla Terra.\nIl progetto, apparentemente sviluppato in comune accordo da tutte le nazioni della Terra, prevedeva la costruzione di un'enorme astronave, detta , ove imbarcare il 15% della popolazione terrestre sopravvissuta al degenero ambientale, sebbene molti furono comunque lasciati a terra per la fretta con cui il progetto fu sviluppato e la, relativamente ridotta, capienza del velivolo.\nParallelamente ad esso \u00e8 stato sviluppato il Proxy Project, volto alla creazione di 300 creature artificiali incaricate di ripristinare la vivibilit\u00e0 del pianeta: i proxy. Calcolato dunque il tempo occorso alle creature di svolgere il loro compito ed alla coltre di nubi circostante il globo di diradarsi, l'umanit\u00e0 avrebbe potuto far ritorno sulla Terra e rivendicarne il possesso. Da tale idea di partenza e successivo ritorno deriva il nome \"boomerang\".\n\"Valvole di sicurezza\" del progetto sono l'impossibilit\u00e0 dei proxy di vivere sotto alla luce solare, di modo da evitare loro ritorsioni, ed il virus Cogito, che facendo ribellare gli AutoReiv contro l'umanit\u00e0 creata dai proxy ne avrebbe causato la decimazione o quantomeno eliminato il pi\u00f9 possibile.\nCogito.\nIl virus \u00e8 un particolare tipologia di malware apparentemente tecno-organico che affligge unicamente i software centrali degli AutoReiv facendo s\u00ec che in loro si risvegli un livello pi\u00f9 profondo di coscienza di s\u00e9 identificabile come l'io. In parole povere \u00e8 come se nei suddetti androidi si sviluppasse un'anima.\nL'androide che contrae il Cogito cade a terra in ginocchio con le mani giunte in un atteggiamento di preghiera ed il viso rigato dalle lacrime rivolto verso il cielo.\nPur permettendo agli AutoReiv di acquisire consapevolezza di loro stessi, rendendoli capaci di provare ogni genere di emozione umana, il Cogito non ha lo stesso effetto su tutti gli AutoReiv con cui viene a contatto, difatti, mentre la grande maggioranza di loro impazzisce ed aggredisce direttamente gli esseri umani in preda a una furia cieca, vi \u00e8 una piccola percentuale che semplicemente si arresta, privo di una raison d'etre, e va in una sorta di cortocircuito.\nUlteriore esempio di ci\u00f2 \u00e8 la differenza tra l'infezione da Cogito di Pino e quella di Iggy: mentre la prima pur essendo infetta non arriva mai a fare del male a nessuno, il secondo dopo un determinato lasso di tempo dalla contrazione del virus ha un crollo nervoso con effetti simili allo sdoppiamento di personalit\u00e0.\nPer tutta la durata della serie l'origine effettiva del Cogito \u00e8 un mistero ma vi \u00e8 una forte probabilit\u00e0 che esso sia diffuso indirettamente dagli stessi proxy, difatti viene definito da Daedalus \"valvola di sicurezza\" del progetto del Creatore, volto allo sterminio dei residenti delle citt\u00e0 cupola tramite la ribellione degli AutoReiv.\nPare inoltre che possa essere isolato, o sintetizzato, e usato come arma infettando gli androidi e rivoltandoli contro un obiettivo stabilito.\nIl Coniglio.\nIl , il cui nome letteralmente significa \"quattrocento conigli\" ed \u00e8 pertanto spesso abbreviato semplicemente in , \u00e8 la nave su cui viaggia il trio di protagonisti per la grande maggioranza della serie. Vettura appartenente ad un'epoca antica, il Coniglio \u00e8 per aspetto simile ad una barca a vela steampunk capace di viaggiare anche su terra e per via aerea.\nLa sua sola fonte di alimentazione pare essere l'energia eolica fatto che, pur consentendo un elevato risparmio energetico, rallenta pesantemente il viaggio qualora ci si trovi in situazioni di assenza di vento.\nDa principio appartenente a Hoody e da lui nascosta sul fondo di un lago nei pressi della Comune a seguito dell'attacco da parte del Dipartimento di Sicurezza viene ripescata dagli uomini di Quinn, che progettano di usarla per fuggire. Gli unici che riescono nell'impresa tuttavia sono Vincent, la piccola Pino e pochi altri popolani, che successivamente per\u00f2 muoiono di stenti lasciando in vita solamente i primi due.\nAlcuni episodi dopo all'equipaggio del Coniglio si aggiunge Re-l, che li segue nel proseguimento del viaggio fino a Mosk e nel successivo ritorno a Romdo, dove, proprio grazie alla nave, l'ispettrice riesce ad uscire indenne dal crollo della citt\u00e0 cupola ed a ricongiungersi alla piccola AutoReiv ed a Ergo per dar vita alla resistenza contro il genere umano originario venuto a rivendicare la Terra verso cui non si era preso alcuna responsabilit\u00e0.\nIl nome del velivolo \u00e8 ispirato agli omonimi d\u00e8i dell'ubriachezza aztechi.\nFP.\nI raggi FP sono le sole armi di fabbricazione umana capaci di uccidere un proxy. Essi devono probabilmente il loro nome ai raggi UV e sintetizzano l'unico grande punto debole delle immortali entit\u00e0: il sole; altrimenti inesistente nell'oscurato universo immaginario in cui si svolge la serie. Sul loro funzionamento non viene fatta totale chiarezza, tuttavia, la loro natura di simulacro d'energia solare, fa s\u00ec che, utilizzandoli come base per la fabbricazione di proiettili, essi si riproducano a non finire nel corpo del bersaglio cosa che, nel caso di un proxy, risulta letale distruggendone le Cellule Amrita sebbene per qualsiasi altro essere vivente siano provabilmente innocui.\nEssi vengono realizzati da Daedalus su richiesta di Re-l prima che questa lasci Romdo. In tale occasione ne vengono realizzati due, uno dei quali utilizzato per abbattere Neat Proxy. Successivamente, sottraendo energia per 2:17 minuti a tutta la citt\u00e0 cupola, lo scienziato ne produce una dozzina che, inizialmente, cede a Raul Creed, per poi distruggere completamente una volta arrivato al limite dell'apatia nei confronti del destino del mondo.\nVerso la fine della serie, manipolandola, Proxy One tenta di convincere Re-l a uccidere Vincent con l'ultimo proiettile rimastole ma, essa, comprendendo l'inganno del proxy primigenio si rifiuta di farlo, motivo per il quale, anche dopo il finale, le rimane un proiettile.\nInfezione.\nL' \u00e8 il misterioso male trasmittibile per via aerea i cui germi hanno proliferato nell'atmosfera del mondo in cui \u00e8 ambientata la serie. Essa \u00e8 probabilmente una conseguenza dell'inquinamento praticato dall'uomo o del collasso degli strati di metano, tuttavia nel corso della narrazione non viene mai fatta chiarezza e non ci si sofferma particolarmente sul malore.\nI sintomi sembrano essere simili a quelli della tubercolosi: tosse cronica, febbre, sudorazione notturna e progressiva perdita delle forze; tanto che Re-l, dopo aver contratto la malattia, apparentemente non riusciva a reggersi in piedi ed era tanto indebolita da essere spinta a terra con una sola mano da Quinn per poi perdere i sensi.\nNonostante il virus sia considerato il peggior pericolo del mondo esterno per le citt\u00e0 cupola, pare siano stati sintetizzati dei vaccini ed alcuni trattamenti per guarirle completamente dall'infezione; inoltre, esistono perfino delle persone capaci di sopravvivere da sole al contagio, come i residenti della Comune e gli abitanti di Halos.\nDopo aver contratto il morbo la morte sopraggiunge nell'arco di 24 ore circa, tuttavia, qualora invece si sopravviva, si sviluppa un'immunit\u00e0 permanente che consente di sopravvivere all'altrimenti deleteria atmosfera esterna per il resto della propria vita.\nCol diradarsi delle nubi nel finale, \u00e8 presumibile che l'infezione si sia estinta.\nMutanti.\nI sono creature evolutesi di conseguenza alla permanenza nelle grotte a poche miglia di distanza da Mosk. Essi discendono dagli esseri umani lasciati sulla Terra dalla Boomerang Star, i quali, in cerca di riparo dall'infezione diffusasi nell'atmosfera, si rifugiarono nelle suddette strutture cavernose sotterranee ignari che contenessero forti quantit\u00e0 di sostanze mutagene; le quali li avvelenarono progressivamente portandoli alla morte e fecero sviluppare mutazioni genetiche nella loro progenie.\nI mutanti hanno un aspetto quasi caprino, simile a quello di un gracile satiro, non sono in grado di parlare, si comportano in modo simile ad animali e, pur potendo sopravvivere ai gas presenti nelle grotte, non sopravviverebbero nella normale atmosfera. Tuttavia, a parte ci\u00f2, essi sono le sole creature viventi che abbiano preservato la capacit\u00e0 di procreare.\nProgetto ADW.\nIl , sigla di Aus Der Wickel, \u00e8 il misterioso e mai approfondito esperimento ideato da Raul Creed, affidato a Daedalus Yumeno e supervisionato dal direttore del Dipartimento di Intelligence Cage Seal.\nNon viene mai spiegato con esattezza in cosa consista il progetto, tuttavia esso \u00e8 nato dal profondo odio di Raul nei confronti dei proxy e dal suo desiderio di creare un genere umano che non avesse pi\u00f9 bisogno di loro; cosa che apre la strada a due teorie: la prima \u00e8 che consista nel restituire agli esseri umani la capacit\u00e0 di procreare senza l'utero artificiale, la seconda \u00e8 che preveda il rendere gli esseri umani \"creature divine\" tramite l'infusione delle cellule Amrita.\nIl progetto tuttavia \u00e8 in realt\u00e0 parte delle manipolazioni di Proxy One, il quale manipola le fragili menti sia di Raul che di Daedalus che, infatti, gi\u00e0 prima di dedicarvisi, avevano iniziato a perdere il senno, cosa che compromette fortemente il risultato della sperimentazione portando alla morte del 90% della popolazione romdoniana su cui viene testato.\nIl fallimento del Progetto ADW \u00e8 indicato come una delle principali cause della caduta di Romdo.\nRapture.\nIl \u00e8 il missile nucleare giacente nei sotterranei della citt\u00e0 cupola di Romdo e della cui esistenza paiono essere al corrente solo il Reggente, i suoi entourage ed il direttore del Dipartimento di Sicurezza Raul Creed, i quali sono tra l'altro gli unici a possedere i codici per l'eventuale lancio, che dovrebbe comunque essere autorizzato dal Consiglio.\nDopo aver scoperto tramite la trasmissione globale di MCQ che Vincent \u00e8 diretto a Mosk, Raul, contravvenendo al regolamento, autorizza il lancio della testata sulla citt\u00e0 cupola radendola completamente al suolo, nonostante i tentativi di Kristeva di fermarlo.\nPare comunque che gli effetti distruttivi dell'arma su Mosk siano stati in parte arginati dalla presenza sul luogo di Proxy One.\nUtero artificiale.\nL' \u00e8 il sistema di ingegneria biologica attraverso il quale vengono originati gli sterili esseri umani residenti nelle citt\u00e0 cupola. Il sistema, che permette un pressoch\u00e9 totale controllo delle nascite, presenta il doppio vantaggio di far s\u00ec che ogni cittadino venga \"prodotto\" in un determinato modo e con delle date competenze che ne sanciscono il ruolo all'interno della societ\u00e0; tuttavia tale apparecchiatura rimane in funzione solamente se alimentata dal sonno di un proxy.\nL'utero artificiale ha un ruolo chiave nelle vicende della serie poich\u00e9 l'antefatto della narrazione si sviluppa proprio dall'arresto di tale macchinario a Romdo a causa della fuga sia di Proxy One che di Ergo, fatto che spinge il Reggente a invadere Mosk per prelevare Monad (sebbene il suo vero obiettivo fosse recuperare l'amato creatore). Dopo che la creatura divina ha per\u00f2 il suo battito cardiaco iniziale nel primo episodio, che conduce alla sua fuga ed alla conseguente morte, cosa che costringe Vincent a lasciare la citt\u00e0 cupola avviando la narrazione; l'inizialmente utopica realt\u00e0 della comunit\u00e0 va a sfociare sempre di pi\u00f9 nel caos arrivando progressivamente alla rovina ed alla caduta.\nCol finale della serie e la morte di tutti i proxy eccetto Ergo, gli uteri artificiali sono da considerarsi inservibili."}
{"id": "1428766", "revid": "104586", "url": "https://it.wikipedia.org/wiki?curid=1428766", "title": "Melanie B", "text": ""}
{"id": "1428767", "revid": "228587", "url": "https://it.wikipedia.org/wiki?curid=1428767", "title": "Olenegorsk", "text": "Olenegorsk \u00e8 il nome di due localit\u00e0 russe:"}
{"id": "1428769", "revid": "1543377", "url": "https://it.wikipedia.org/wiki?curid=1428769", "title": "Federazione calcistica della Tunisia", "text": "La Federazione calcistica della Tunisia (\"fra.\" F\u00e9d\u00e9ration Tunisienne de Football; \"arabo\" \u0627\u062a\u062d\u0627\u062f \u062a\u0648\u0646\u0633 \u0644\u0643\u0631\u0629 \u0627\u0644\u0642\u062f\u0645, acronimo FTF) \u00e8 l'ente che governa il calcio in Tunisia.\nFondata nel 1956, si \u00e8 affiliata alla FIFA e alla CAF nel 1960. Ha sede nella capitale Tunisi e controlla il campionato nazionale, la coppa nazionale e la Nazionale del paese."}
{"id": "1428772", "revid": "110157", "url": "https://it.wikipedia.org/wiki?curid=1428772", "title": "Chiesa di San Francesco (Sarteano)", "text": "La chiesa di San Francesco \u00e8 un luogo di culto cattolico di Sarteano, sede dell'omonima parrocchia.\nDescrizione.\nFondata nella prima met\u00e0 del XIV secolo, \u00e8 ornata da un'elegante facciata in travertino del 1480. Al di sopra dell'unico portale centinato \u00e8 posto un grande oculo, sormontato dallo stemma della famiglia Piccolomini, a ricordare il committente della chiesa, Francesco Todeschini Piccolomini, futuro Papa Pio III. Il campanile \u00e8 stato edificato nel Seicento.\nNell'interno, fortemente ripristinato a causa dei danni bellici, sono conservati alcuni affreschi staccati del XIV e XV secolo, provenienti dalla diruta chiesa di Santa Vittoria. L'antico convento \u00e8 stato oggi suddiviso in varie abitazioni; resta per\u00f2 il chiostro, in stile gotico fiorito, e un loggiato del 1341.\nDopo un lungo periodo di restauro, la chiesa di San Francesco \u00e8 stata riaperta il 4 ottobre 2008."}
{"id": "1428778", "revid": "1543377", "url": "https://it.wikipedia.org/wiki?curid=1428778", "title": "Federazione calcistica del Marocco", "text": "La Federazione calcistica del Marocco (\"fra.\" F\u00e9d\u00e9ration Royale Marocaine de Football; \"arabo\" \u0627\u0644\u0645\u063a\u0631\u0628\u064a\u0629 \u0644\u0643\u0631\u0629 \u0627\u0644\u0642\u062f\u0645, acronimo FRMF) \u00e8 l'ente che governa il calcio in Marocco.\nFondata nel 1955, si affili\u00f2 alla FIFA e alla CAF nel 1960. Ha sede nella capitale Rabat e controlla il campionato nazionale, la coppa nazionale e la nazionale del paese."}
{"id": "1428779", "revid": "4711", "url": "https://it.wikipedia.org/wiki?curid=1428779", "title": "F\u00e9d\u00e9ration Royale Marocaine de Football", "text": ""}
{"id": "1428784", "revid": "4711", "url": "https://it.wikipedia.org/wiki?curid=1428784", "title": "F\u00e9d\u00e9ration Tunisienne de Football", "text": ""}
{"id": "1428790", "revid": "1573940", "url": "https://it.wikipedia.org/wiki?curid=1428790", "title": "Collegiata di San Lorenzo (Sarteano)", "text": "La collegiata di San Lorenzo \u00e8 un luogo di culto cattolico del centro storico di Sarteano, in provincia di Siena, sede dell'omonima parrocchia appartenente alla diocesi di Montepulciano-Chiusi-Pienza.\nStoria e descrizione.\nRisalente agli inizi del XIII secolo, fu restaurata e ampliata nel XVI secolo. Elevata a collegiata nel 1638, fu ristrutturata all'interno nel 1787. Nel 1955 fu dichiarata santuario mariano.\nPresenta una facciata rinascimentale e pianta a croce latina. Sugli altari laterali, il \"Battesimo di Ges\u00f9\" e l\"'Ingresso di Ges\u00f9 a Gerusalemme\", di scuola senese del XVIII secolo.\nDietro l'altare maggiore sono il coro ligneo di bottega senese (1513) e l'organo a canne di Demetrio Bruschi (1885). Nella cappella del Santissimo Sacramento, il bel tabernacolo e ciborio marmoreo di Lorenzo di Mariano detto il Marrina (1514). Nella cappella a sinistra dell'abside, la \"Madonna del Buonconsiglio\" di Francesco Bonichi (1761), e ai lati due tavole centinate con l\"'Angelo annunciante\" e la \"Vergine annunciata\" di Girolamo del Pacchia (1514 circa)."}
{"id": "1428793", "revid": "1573940", "url": "https://it.wikipedia.org/wiki?curid=1428793", "title": "Xenopus", "text": "Xenopus \u00e8 un genere di anfibi anuri della famiglia dei Pipidae.\nTassonomia.\nQuesto genere comprende 29 specie:\nDistribuzione.\nSono diffusi principalmente nelle regioni tropicali dell'Africa. Alcune specie, come \"Xenopus laevis\", a causa del grande utilizzo come animali da laboratorio e da acquario, si sono diffuse in alcuni stati degli Stati Uniti meridionali, in Cile, in Galles, in Francia e, recentemente, in Italia (Sicilia)."}
{"id": "1428796", "revid": "1305772", "url": "https://it.wikipedia.org/wiki?curid=1428796", "title": "Arte teodosiana", "text": "L'arte teodosiana \u00e8 la produzione artistica dell'Impero romano durante il regno dell'imperatore Teodosio I (379-395), che continu\u00f2 sotto i suoi figli e successori Arcadio in Oriente e Onorio in Occidente, fino al regno di Teodosio II (408-450). In questo periodo l'arte romana tardoantica svilupp\u00f2 una corrente classicheggiante, dai toni aulici e preordinati a una precisa etichetta che dettava forme e contenuti, ancora pi\u00f9 che nel precedente periodo dell'arte costantiniana. Le reminiscenze ancora presenti durante il regno di Anastasio I (491-518) sono considerate, forse erroneamente, uno stile \"tardo-teodosiano\".\nContesto storico.\nTeodosio I govern\u00f2 l'impero con saldo pugno, portando a compimento alcune iniziative in linea con il mutare dei tempi e compiendo alcune iniziative di repressione del dissenso e di persecuzione nei confronti del paganesimo, dopo la proclamazione del Cristianesimo religione di Stato (380). Alla sua morte l'impero venne diviso in due parti tra Onorio e Arcadio. Nell'ultimo ventennio del IV secolo la scena politica \u00e8 dominata dai problemi legati alle migrazioni di popoli barbarici, a cui ci si oppose con le armi o, pi\u00f9 spesso, con gli accordi: nel 380 Ostrogoti, Vandali e Alani si stabilirono in Pannonia e nel 386 in Frigia; nel 382 un trattato tra Teodosio e Fritigerno stabilisce la federazione dei Visigoti assegnando loro un territorio tra il Danubio e lo Haemus. Nel 389-390 venne stipulato un trattato di pace coi sasanidi che dur\u00f2 fino al 502. \nNel 402 la corte occidentale si trasfer\u00ec da Milano a Ravenna, mentre Roma veniva saccheggiata nel 410 dai Visigoti di Alarico. Nel frattempo figure barbariche entrarono nella corte imperiale e nella gerarchia militare: i consoli del 383, 385 e 385 furono rispettivamente Merobaude, Ricomero e Bautone, la cui figlia (Eudossia) spos\u00f2 Arcadio. Lo stesso Stilicone, protagonista della corte orientale prima e di quella occidentale dopo, era figlio di un vandalo e di una romana, e diede la propria figlia Maria in sposa a Onorio (i due sono raffigurati con tutta probabilit\u00e0 nel cammeo Rotschild). \nNel 476 Odoacre depose l'ultimo imperatore d'Occidente restituendo le insegne del potere al sovrano costantinopolitano. I Vandali invasero Spagna e Africa, mentre altre etnie formano i cosiddetti regni romano-barbarici. Ma come ha dimostrato Courtois, non furono i barbari a rompere con la tradizione romano-ellenistica che rispettarono pur non comprendendola. Fu piuttosto lo sviluppo autonomo di un'arte paleocristiana che ebbe in Roma il suo massimo punto di irradiazione, unitamente alle successive influenze dei grandi centri del mondo bizantino, che iniziarono a penetrare in Occidente in epoca teodoriciana (493-526), a creare una nuova civilt\u00e0 artistica, su basi profondamente diverse da quelle su cui aveva poggiato il mondo antico. \nSempre pi\u00f9 spesso gli imperatori dopo Teodosio non erano che \"officianti della liturgia imperiale\", mentre il vero governo era in mano alla corte imperiale ed alla burocrazia. \nMentre Roma, pur vivendo nel V secolo una nuova fioritura delle arti visive, era sommersa, insieme all'Italia e a buona parte dell'Occidente in un'inesorabile decadenza politica ed economica, il mondo bizantino conosceva un'intensa ripresa della vita sociale e commerciale, anche se ormai ristretta alla sola met\u00e0 orientale del Mediterraneo. Per quanto riguarda le province romane di espressione latina, solo quelle dell'Africa nord-occidentale vissero, almeno fino alla venuta dei Vandali, un periodo di relativa prosperit\u00e0, contrassegnato dall'affermazione di una cultura autoctona di alto livello e da personaggi che contribuirono in misura determinante a plasmare la storia del pensiero (fra cui Agostino di Ippona)\nCaratteristiche.\nLo stile teodosiano \u00e8 caratterizzato primariamente dal recupero intenzionale e aulico del linguaggio artistico della antichit\u00e0 classica, tanto che alcuni storici dell'arte parlano di \u00abRinascimento teodosiano\u00bb. Non si tratta neanche dell'unico sintomo dell'interesse verso la classicit\u00e0 nato in quel periodo: un evento notevole fu la costituzione di collezioni di opere d'arte greco-romane, che fungevano da modello sia per i committenti che per gli artisti; tra queste, la collezione di Lauso a Costantinopoli \u00e8 l'esempio pi\u00f9 celebre.\nLo stile teodosiano si distingue dalla tradizione classica per una serie di caratteristiche che lo collocano chiaramente all'interno dell'arte tardo-antica. La resa dell'anatomia umana in generale, e della muscolatura in particolare, non costituisce il problema principale dell'artista, a differenza di quanto accadeva nell'arte classica; non \u00e8 dunque raro trovare personaggi raffigurati con membra sproporzionate o distorte.\nAl contrario, una grande attenzione \u00e8 data al drappeggio, alla resa realistica delle pieghe anche minuscole delle stoffe (\"linearismo\"), al trattamento della luce e dell'ombra, che divengono l'oggetto principale della variazione stilistica. L'effetto \u00e8 quello di oggetti di notevole grazia che imitano nelle forme l'antica tradizione greca, ma svuotate ormai completamente del contenuto originario, fredde.\nLa resa dei volumi architettonici \u00e8 spesso inesistente nelle opere che derivano dall'uso classico la raffigurazione di un decoro architettonico, che diviene poco pi\u00f9 di un piano sul quale sono adagiate le figure e non un volume; le figure appaiono quindi fluttuare nello spazio.\nIn generale domina la semplicit\u00e0 delle linee, specialmente nei ritratti: i contorni sono definiti e disegnati in maniera calligrafica.\nI volti sono allungati e i corpi presentano sovente una leggero movimento che conferisce loro un peculiare profilo a S; le teste sono spesso piccole rispetto ai corpi, le mani lunghe e sottili e rese in dettaglio, come i piedi.\nAgli inizi del V secolo si svilupp\u00f2 dai centri dell'Asia Minore una corrente pi\u00f9 espressionistica, che mise da parte il freddo classicismo di corte. \nScultura.\nLa base della colonna dedicata all'imperatore Marciano dal prefetto Taziano (in carica dal 450 al 452) mostra uno stile ormai spoglio, semplificato al massimo, con due Vittorie sulla faccia principale che reggono uno scudo con iscrizione in latino () e il solo monogramma di Cristo sulle facce laterali.\nAgli inizi del V secolo la fredda eleganza dell'arte di corte si incrin\u00f2 ricercando forme di espressione pi\u00f9 intensa, come prevalse poi in centri come Efeso e Afrodisia, in Asia Minore (statue togate con volti caratterizzati). Tra i migliori esempi di questa nuova ricerca espressiva c'\u00e8 la testa di Eutropio da Efeso (Kunsthistorisches Museum di Vienna, che non appartenne al personaggio tradizionalmente indicato (l'Eutropio collaboratore di Arcadio morto nel 399) ma databile piuttosto al 450 circa. In quest'opera \u00e8 portato a pieno compimento la ricerca di valori spirituali e anti-corporei e sembra di poter scorgere gli echi della filosofia di Plotino di elogio dello stato di malattia. Pi\u00f9 o meno allo stesso periodo \u00e8 databile il Colosso di Barletta, fuso a Costantinopoli alla met\u00e0 del V secolo e raffigurante Teodosio II. In quest'opera la sintesi dei tratti \u00e8 rivolta a esaltare l'espressivit\u00e0, ponendo l'accento su una brutalit\u00e0 massiccia, legata alla potenza ed alla virt\u00f9 militare. Analoghe per ideologia sembrano quindi le monete di Teodosio dove l'imperatore \u00e8 raffigurato di dimensione gigantesca mentre schiaccia il nemico prostrato che sembra un verme.\nLa produzione a Roma tra la fine del IV e la prima met\u00e0 del V secolo risulta pi\u00f9 sommaria, dove i residui dell'espressionismo del III secolo hanno ormai perso di raffinatezza e di garbo. Anche qui si riscontrano tendenze al linearismo e alla calligrafia, come nel cosiddetto ritratto di Simmaco da Ostia, dove tutta l'attenzione dell'autore \u00e8 rivolta alle schematiche pieghe del panneggio. Ma il primato artistico si stava ormai trasferendo a Costantinopoli, dove per\u00f2 il nascente stile bizantino, pi\u00f9 che continuatore dell'arte romana, sembra riassumere o continuare aulicamente i modi dell'arte ellenistica: ad esempio anche nella colonna di Teodosio e in quella di Arcadio, dove sarebbe pi\u00f9 lecito pensare una continuazione del rilievo storico romano, vi sono elementi simbolici e trascendenti per niente legati alla tradizione occidentale: l'imperatore per esempio non \u00e8 mai raffigurato in mezzo alle truppe o alla battaglia, ma isolato tra le sue guardie o omaggiato nel suo padiglione, il \"k\u00e0thisma\"; figure soprannaturali, quali angeli (derivati dall'iconografia della Nike-Vittoria), indicano l'intervento divino nel corso degli eventi; nella colonna di Arcadio sono poi presenti scene campestri idilliache con paesaggi dall'impianto prospettico pi\u00f9 realistico delle convenzioni romane, derivato da modelli ellenistici antecedenti. \nTra le opere pi\u00f9 emblematiche di questo periodo vi \u00e8 la base dell'obelisco di Teodosio a Costantinopoli, eretto nell'Ippodromo nel 390. La zona inferiore del dado della base, al di sotto dell'iscrizione, (corsa di quadrighe e trasporto dell'obelisco) presenta figure dai lineamenti tipicamente ellenistici (soprattutto le quadrighe in corsa), mentre il cubo vero e proprio, posto su quattro sostegni con un forte stacco d'ombra, \u00e8 coperto da bassorilievi legati allo stile dell'arte plebea romana, con notevoli somiglianze coi rilievi del IV secolo dell'arco di Costantino a Roma, con figure frontali, prospettiva ribaltata e proporzioni gerarchiche dei personaggi. I ritratti del sovrano hanno ormai ceduto il passo a raffigurazioni generiche, tipologiche, sopraindividuali, che sublimano la sua rappresentazione in qualcosa di immutabile e eterno, al di l\u00e0 dei meri tratti fisiognomici. \nLe guardie del sovrano, dai lineamenti dolci, il volto ovale e i lunghi capelli, si vedono sia sulla base dell'obelisco, sia sul Missorio di Teodosio, conservato a Madrid, e sembrano preludere agli squisiti volti angelici di tradizione bizantina.\nArchitettura.\nA Roma, percepita ancora come centro ideale dell'Impero, si continuarono a innalzare monumenti e archi onorari per tutto il V secolo, come l'arco di Graziano e Valente, quello di Teodosio, di Arcadio, di Onorio e di Teodorico (405), dei quali oggi non resta per\u00f2 traccia. Fra gli ultimi decenni del IV secolo e la prima met\u00e0 del secolo successivo vennero edificate, sempre a Roma, chiese di notevoli dimensioni, fra cui la basilica di San Paolo fuori le mura (eretta sotto Costantino I, fu integralmente ricostruita in et\u00e0 teodosiana) e quella di Santa Maria Maggiore, entrambe nello stile paleocristiano proprio del tempo. Altra costruzione di notevole valore architettonico \u00e8 la basilica di Santa Sabina, edificata sull'Aventino negli anni venti e trenta del V secolo. Nella Roma dell'epoca venne in definitiva plasmato il modello dell'impianto basilicale che si sarebbe poi diffuso in tanta parte d'Italia e d'Europa in et\u00e0 bassomedievale.\nTra il 402 e il 405 vennero rifatte le porte nelle mura aureliane con l'aggiunta di torri rotonde ancora oggi esistenti. \nA Costantinopoli si continu\u00f2 la tradizione delle colonne coclidi, con la colonna di Teodosio e quella di Arcadio, entrambe distrutte ma note a grandi linee attraverso disegni rinascimentali.\nStoffe.\nIl fasto della corte imperiale permise il fiorire di produzioni d'eccellenza anche nelle arti applicate: la preziosit\u00e0 dell'ornamento dopotutto era un valore altamente sentito anche nella produzione artistica tradizionale, dove divenne pi\u00f9 curato della resa dei corpi e dei volumi. Stoffe e tessuti in particolare sono significativi perch\u00e9 furono il mezzo dove precocemente entrarono elementi dell'arte sasanide, diffusi poi anche nelle altre tecniche artistiche. Per esempio il motivo della bordura cuoriforme (derivata dalle foglie d'edera), tipico dei sasanidi, si trova nelle illustrazioni del calendario di Filocalo a Roma, o nelle pitture della catacomba di via Latina (met\u00e0 del IV secolo).\nAvori.\nProduzione tipica di questo periodo \u00e8 quella dei dittici eburnei, come dono per alti funzionari e aristocratici: un decreto del 384 ne regola l'uso in occasione della celebrazione dell'accesso a una nuova carica di un funzionario. In questo senso la produzione dell'avorio rientra pienamente nell'arte ufficiale, con echi fedeli delle varie tendenze artistiche.\nAccanto a esemplari di gusto chiaramente proto-bizantino (dittico di Basilio del 480, dittico di Magno del 518, dittico di Oreste del 530), se ne trovano altri riecheggianti l'ellenismo, come il dittico dei Simmachi e Nicomachi, quello di Asclepio e Igea (400 circa, Liverpool) o quello del poeta e la Musa del Museo Serpero di Monza. Altre tipologie praticate furono le pissidi, i reliquiari, le cassette; i centri di produzione principali, oltre a Costantinopoli, furono Alessandria d'Egitto, Antiochia, Milano, Roma, Ravenna e Treviri, oltre ad alcuni centri della Gallia di attribuzione ancora discussa.\nMiniatura.\nIn questo periodo si diffuse l'uso della pergamena e quindi del libro in sostituzione del papiro egiziano, ormai difficilmente approvvigionabile. Nelle miniature del IV, V e VI secolo si trova confermata la continuazione dei modi ellenistici, anche se ormai svuotati del contenuto originario, anche in quei codici pi\u00f9 tardi che copiarono esemplari di questo periodo perduti.\nTra gli originali ci sono i frammenti di due codici di Virgilio della Biblioteca Apostolica Vaticana (Virgilio Vaticano, Cod. Lat. 3225, e Virgilio Romano, Cod. Lat. 3867) della fine del IV-inizio del V secolo di produzione occidentale; a un secolo dopo risale l'Iliade Ambrosiana (Biblioteca Ambrosiana F. 205 inf.), di produzione probabilmente alessandrina, dove si notano schemi compositivi di et\u00e0 diversa, alcuni di derivazione dai rotuli ellenistici, altri di nuova ideazione; il Dioscoride di Vienna (\"Codex Vindobonensis\", mod. gr. 1) fu eseguito a Costantinopoli ed \u00e8 datato attorno al 512, con raffigurazioni sia protobizantine sia di gusto ellenistico, con la rappresentazione delle specie vegetali riprese documentabilmente dal repertorio pergamenaceo dell'ultimo ellenismo.\nInfine, sebbene pi\u00f9 tardo, \u00e8 importante citare le miniature della Genesi di Vienna (Cod. Vindobon. theol. gr. 31), con motivi iconografici ellenistici, dallo studio delle quali Franz Wickhoff decise di intraprendere il suo studio polemico e innovatore che segn\u00f2 l'inizio degli studi moderni sull'arte romana.\nVerso l'arte bizantina.\nAll'inizio del XX secolo Dmitri Vlasievich Ainalov sostenne che le radici dell'arte bizantina dovevano essere ricercate nell'ellenismo, tesi che poi \u00e8 stata sostanzialmente confermata. In particolare l'arte di corte costantinopolitana, interessata da molteplici influenze, fu l'estremo sviluppo della corrente aulica romana, nella quale sopravvivevano le forme classicistiche, innestata sulla produzione delle province orientali, dove tale componente non era mai venuta meno.\nA circa dieci anni di distanza dei rilievi dell'obelisco di Teodosio, all'inizio cio\u00e8 del V secolo, la cupola della chiesa di San Giorgio di Salonicco veniva decorata da una serie di mosaici, caratterizzati da un gusto ormai bizantino nella frontalit\u00e0, nel gusto lineare e nella policromia impostata sullo sfondo oro. Anche se il fondo \u00e8 ancora animato da fantasiose costruzioni architettoniche di tipo ellenistico, quasi in trasparenza, che evitano l'astratta spazialit\u00e0 dei mosaici ravennati, \u00e8 gi\u00e0 in atto una forte e consapevole astrazione. \nPer quanto riguarda l'arte romana tardoantica (sia nella parte occidentale che orientale dell'Impero), bisogna distinguere almeno due generi: \nSolo avendo bene a mente questa distinzione, presente anche in letteratura, si pu\u00f2 comprendere, ad esempio, la compresenza di stili tanto diversi anche nello stesso monumento, come nei mosaici della basilica di Santa Maria Maggiore a Roma: ieratici nell'arco trionfale e plasticamente mossi e differenziati nella navata (432-440)."}
{"id": "1428800", "revid": "1774874", "url": "https://it.wikipedia.org/wiki?curid=1428800", "title": "P.S. I Love You (The Beatles)", "text": "P.S. I Love You \u00e8 una canzone scritta da Paul McCartney (accreditata a Lennon/McCartney) e pubblicata dai Beatles come lato B del loro primo singolo \"Love Me Do\" il 5 ottobre 1962 (per la Parlophone). \u00c8 inoltre presente nel loro album di debutto del 1963 \"Please Please Me\".\nNel suo ventesimo anniversario, la Parlophone ha ristampato \"P.S. I Love You\" come \"picture disc\". \u00c8 stata inoltre inclusa nella compilation dei Beatles Love Songs, uscita nel 1977.\nDescrizione.\nComposizione.\nScritta nel 1961 ad Amburgo da Paul McCartney, questa canzone viene talvolta considerata una dedica alla sua ragazza di allora, Dot Rhone. McCartney ha per\u00f2 negato questa versione descrivendo \"P.S. I Love You\" come \u00abuna canzone basata su una lettera... Era molto personale. Non credo che John ci abbia messo molto del suo. Ci sono argomenti che sono pi\u00f9 semplici di altri per scriverci sopra una canzone, e una lettera \u00e8 uno di questi... Non si riferisce a qualcosa di reale n\u00e9 l'ho scritta per la mia ragazza di Amburgo come qualcuno pensa\u00bb.\nJohn Lennon ha detto a tale riguardo: \u00abQuesta \u00e8 la canzone di Paul. Stava cercando di scrivere una canzone come \"Soldier Boy\" (un successo del gruppo femminile degli anni sessanta The Shirelles). L'ha scritta in Germania, ai tempi di Amburgo. Credo di aver contribuito in qualche modo ma non ricordo niente di preciso. \u00c8 soprattutto la sua canzone\u00bb.\nIl brano presenta una melodia gradevole, con strofe e ritornello considerati tipicamente \"McCartneyani\". Per quanto riguarda il testo, lo scrittore Jonathan Cott sostiene che il \"P.S.\" possa essere un sottile riferimento alla canzone \"Peggy Sue\" di Buddy Holly, di cui Lennon e McCartney erano grandi ammiratori.\nRegistrazione.\nLa versione presente sia nel 45 giri che nell'album \u00e8 stata registrata l'11 settembre 1962 agli Abbey Road Studios di Londra con il sessionman Andy White alla batteria e con Ringo Starr alle maracas. I Beatles hanno successivamente registrato nuove versioni del brano con Ringo alla batteria alla BBC, nel 1962 (25 ottobre e 27 novembre) e il 17 giugno 1963 per i programmi radiofonici \"Here We Go\", \"Talent Spot\" e \"Pop Go the Beatles\" rispettivamente.\nCover.\nCover di \"P.S. I Love You\" sono state eseguite da:"}
{"id": "1428802", "revid": "1573940", "url": "https://it.wikipedia.org/wiki?curid=1428802", "title": "Chiesa del Suffragio (Sarteano)", "text": "La chiesa del Suffragio \u00e8 una chiesa cattolica di Sarteano. Sorge nelle immediate vicinanze della Collegiata di San Lorenzo.\nDescrizione.\nIl portale in travertino datato 1584 \u00e8 sormontato da una lunetta in terracotta raffigurante l\"'Annunciazione\" di bottega toscana del XVI secolo.\nL'interno \u00e8 ad unica navata con due altari laterali e l'altare maggiore in stucco dipinto di gusto barocco. L'altare di sinistra conserva il gruppo scultoreo in stucco dipinto con la \"Crocifissione\" (prima met\u00e0 del XVIII secolo). L'altare maggiore settecentesco conserva il \"Giudizio Universale\" di scuola senese della prima met\u00e0 del XVIII secolo.\nNella navata sinistra \u00e8 la \"Resurrezione di Lazzaro\" (1607) del senese Flavio Amatori. Nel presbiterio sono collocati alcuni frammenti di dipinti murali provenienti dalla chiesa di Sant'Andrea a Castiglioncello del Trinoro e risalenti alla prima met\u00e0 del XV secolo."}
{"id": "1428809", "revid": "113953455", "url": "https://it.wikipedia.org/wiki?curid=1428809", "title": "Nunzio Federigo Faraglia", "text": "Biografia.\nHa studiato presso l'Abbazia di Montecassino, dove ha avuto tra i suoi maestri Luigi Tosti. \u00c8 poi entrato nel \"Grande\" Archivio di Stato di Napoli, di cui \u00e8 stato responsabile, distinguendosi per la sua attivit\u00e0 di archivista e paleografo e per importanti studi compiuti, in particolare, sulla storia del Regno di Napoli e sull'Abruzzo in et\u00e0 medievale.\nI suoi lavori erano intessuti di rigore filologico e caratterizzati da un'indagine, sia in chiave storico-economica che storico-sociale, che non escludeva anche un'analisi corografica, come nel caso del \"Saggio di corografia abruzzese medioevale\", nel quale individua, a seconda delle diverse epoche, i confini dei gastaldati, delle contee e delle diocesi abruzzesi, soffermandosi anche sulla controversa origine del nome territoriale \"Aprutium\". A lui si deve, in particolare, il ritrovamento, la raccolta e la pubblicazione del \"Codice diplomatico sulmonese\".\nTuttavia, si \u00e8 imposto all'attenzione della storiografia e dell'erudizione meridionale anche per altri importanti studi, frequentemente citati, quali quelli su Ettore Fieramosca e la disfida di Barletta, sulla storia dei prezzi a Napoli (1131-1860), cos\u00ec come sulla storia dei comuni dell'Italia meridionale (1100-1806). Quest'ultima ricerca \u00e8 stata premiata dall'Accademia Pontaniana, che ne ha deliberato la pubblicazione. La giuria era nell'occasione presieduta dallo storico Bartolommeo Capasso, del quale proprio l'erudito abruzzese terr\u00e0 la commemorazione nella tornata del 14 agosto 1900 della stessa Accademia.\nZio materno di Giuseppe Capograssi, Nunzio Faraglia fu amico di Benedetto Croce, condividendo con lui gli impegni di ricerca confluiti in numerosi saggi pubblicati sui periodici \"\u00abNapoli nobilissima\u00bb\" e \"\u00abArchivio storico per le provincie napoletane\u00bb\"."}
{"id": "1428810", "revid": "78273", "url": "https://it.wikipedia.org/wiki?curid=1428810", "title": "Suffix tree", "text": ""}
{"id": "1428811", "revid": "121739976", "url": "https://it.wikipedia.org/wiki?curid=1428811", "title": "Personaggi di Excel Saga", "text": "Questa \u00e8 la lista dei personaggi di \"Excel Saga\", manga scritto e disegnato da K\u014dshi Rikud\u014d. La maggior parte di questi compaiono anche nella serie televisiva anime.\nAltri personaggi.\n\"Nota: tutti questi personaggi compaiono esclusivamente nell'anime.\""}
{"id": "1428818", "revid": "110157", "url": "https://it.wikipedia.org/wiki?curid=1428818", "title": "Gladiator (romanzo)", "text": "Gladiator \u00e8 un romanzo di fantascienza scritto da Philip Wylie e pubblicato per la prima volta nel 1930.\nLa storia narra di uno scienziato che crea un super-siero per migliorare l'umanit\u00e0 fornendogli la forza proporzionata di una formica e la capacit\u00e0 di salto di una cavalletta. Egli inietta a sua moglie incinta il siero e suo figlio, Hugo Danner, nasce con una forza ed una velocit\u00e0 superumane ed una pelle a prova di proiettile. Hugo passa la maggior parte del romanzo nascondendo i suoi poteri, avendo raramente l'occasione di usarli apertamente.\nIl romanzo \u00e8 considerato un'ispirazione per il personaggio di Superman.\nAdattamenti.\nFilm.\nIl romanzo divent\u00f2 un film nel 1938 (distribuito solo due mesi dopo la prima apparizione di Superman nelle edicole), sebbene la storia venne radicalmente cambiata in una commedia, con protagonista Joe E. Brown.\nFumetto.\nLa storia venne adattata per la Marvel Comics e comparve in Marvel Preview n.9 (pubblicata nell'inverno del 1976) da Roy Thomas e Tony DeZuniga. Il fumetto si concede alcune libert\u00e0, ma segue per la maggior parte la storia originale. Mentre l'etichetta pubblicitaria recitante la scritta \u201cfrom the blockbusting novel \u201cGladiator\u201d by Philip Wylie\u201d (dal romanzo di successo \"Gladiator\" di Philip Wylie) apparve sulla copertina dei numeri, il sottotitolo fu (sotto la scritta \u201cMarvel Previews Presents\u201d) \u201cMan God\u201d. Stranamente, venne adattata solamente la prima parte del romanzo e non si sa se fosse programmato un proseguimento. Lo scrittore Roy Thomas cre\u00f2 in seguito un personaggio di nome Arn \"Iron\" Munro nel fumetto della DC Comics \"Young All-Stars\", che era il figlio di Hugo. Nella storia, che narrava la nascita di Arn, viene mostrato che Hugo ha finto la sua morte in Sudamerica ed \u00e8 in seguito ritornato in Colorado per accudire suo figlio.\nPi\u00f9 recentemente il romanzo \u00e8 stato adattato in un fumetto di quattro numeri dello scrittore Howard Chaykin con disegni di Russ Heath. La serie venne pubblicata dalla Wildstorm, un'etichetta ella DC Comics nel 2005. La storia venne rinominata \u201cLegend\u201d (probabilmente a causa dell'abuso del titolo \u201cGladiator\u201d nei vari media nel corso degli ultimi 75 anni), sebbene le copertine dei primi due numeri abbiano una grande fascetta pubblicitaria che diceva \u201cInspired by Philip Wylie's Gladiator\u201d (\"Ispirato da Gladiator di Philip Wylie\"). L'ambientazione della storia venne spostata in avanti alla seconda met\u00e0 del diciannovesimo secolo, ed il Vietnam prese il posto della prima guerra mondiale, ma la storia rimase, per la maggior parte, inalterata."}
{"id": "1428822", "revid": "659223", "url": "https://it.wikipedia.org/wiki?curid=1428822", "title": "Chiesa di San Martino in Foro", "text": "La chiesa di San Martino \u00e8 un luogo di culto cattolico di Sarteano, in provincia di Siena.\nStoria.\nLa chiesa dedicata a San Martino sorgeva nella piazza principale del paese, di fronte al palazzo comunale. Era una chiesa molto antica come dimostra un istrumento del 1195, \"actum Sartiani in Ecclesia S. Martini in foro.\" Dipese prima dai monaci dell'abbazia della Santissima Trinit\u00e0 di Spineta e poi dai Cistercensi del Cestello di Firenze. Forse al suo interno erano conservate le sepolture feudatarie dei conti Manenti di Sarteano, di origine longobarda, come risulta dalla pietra tombale con la scritta \"Sepulcrum Comitis Burgarucij MCCIC\". Nel 1841, durante i lavori di demolizione dell'antica chiesa, la pietra tombale fu murata sotto il loggiato del palazzo comunale di Sarteano.\nDescrizione.\nLa chiesa presenta la facciata in travertino e cotto con pilastri e capitelli Ionici.\nAd unica navata, conserva due dipinti su tavola di Jacopo di Mino del Pellicciaio, una \"Madonna col Bambino\" detta \"Madonna del Cardellino\" (1344), e un polittico intitolato alla \"Madonna delle Grazie\"; una tavola centinata di Andrea di Niccol\u00f2 con la \"Madonna col Bambino tra i santi Rocco e Sebastiano\" (seconda met\u00e0 del XV secolo); la celebre \"Annunciazione di Sarteano\" di Domenico Beccafumi (1545 circa); la \"Visitazione della Vergine a santa Elisabetta\" di Matteo Rosselli (prima met\u00e0 del XVII secolo|); la \"Madonna in gloria col Bambino e santi\" di Alessandro Casolani (ultimo quarto del XVI secolo).\nNel campanile a vela \u00e8 una campana con scritta a caratteri gotici, datata 1282."}
{"id": "1428831", "revid": "1573940", "url": "https://it.wikipedia.org/wiki?curid=1428831", "title": "Pieve di Santa Vittoria", "text": "La pieve di Santa Vittoria \u00e8 una pieve di Sarteano, ridotta a rudere.\nEra la pi\u00f9 antica di tutte le chiese di Sarteano, una delle tre pievi romaniche del paese, i cui ruderi sono visibili subito fuori le mura cittadine lungo la vecchia strada per Chiusi.\nSi dice che in origine sia stata un tempio pagano; risulta gi\u00e0 esistente nel XI secolo e fu completata nel 1205. Non pi\u00f9 officiata, verso la fine del Settecento venne trasformata in cimitero. Attualmente si riconoscono i pilastri del portale scolpito, le absidi, i capitelli di arenaria. Alcuni affreschi e decorazioni musive sono conservate in San Francesco."}
{"id": "1428838", "revid": "1573940", "url": "https://it.wikipedia.org/wiki?curid=1428838", "title": "Cappella della Madonna dell'Uccellino", "text": "La cappella della Madonna dell'Uccellino si trova a Sarteano, in provincia di Siena.\nStoria e descrizione.\nLa cappella conserva sulla parete dell'unico altare un dipinto murale di scuola senese della met\u00e0 del XIV secolo raffigurante la \"Madonna col Bambino\", forse di Jacopo di Mino del Pellicciaio, circondato da una cornice in stucco commissionata nel 1699.\nIl complesso \u00e8 stato recentemente restaurato."}
{"id": "1428840", "revid": "156618", "url": "https://it.wikipedia.org/wiki?curid=1428840", "title": "Robert Bruce", "text": ""}
{"id": "1428842", "revid": "767487", "url": "https://it.wikipedia.org/wiki?curid=1428842", "title": "Godzilla contro Biollante", "text": " \u00e8 un film del 1989 diretto da Kazuki \u014cmori e scritto da Shinichir\u014d Kobayashi. Si tratta del diciassettesimo film della serie dedicata a Godzilla prodotta dalla Toho, sequel diretto di \"Il ritorno di Godzilla\" (1984). Fu distribuito in America nel 1992, mentre in Italia \u00e8 rimasto inedito fino alla pubblicazione in videocassetta da parte della Yamato Video.\nLa trama del film fu originata da un concorso pubblico di scrittura creativa e stabil\u00ec una tendenza ricorrente nei film di Godzilla della serie Heisei: lo scontro fra Godzilla e una creatura in grado di mutare aspetto ed aumentare la propria forza Sebbene caratterizzato dall'atmosfera cupa e anti-nucleare del prequel, non ebbe successo ai botteghini giapponesi costringendo Toho a cambiare il tono dei film seguenti da fantascienza realistica a film pi\u00f9 adatti a un pubblico giovanile con mostri iconici di film precedenti.\nTrama.\n1984: Godzilla, dopo il suo secondo raid su Tokyo, viene intrappolato nel vulcano Mihara. Nelle macerie, un gruppo di agenti della Biomajor, un colosso americano dell'ingegneria genetica, rinvengono delle cellule del Re dei Mostri. Dopo un veloce scontro con le forze giapponesi, gli uomini verranno inaspettatamente freddati da una misteriosa spia che lavora al soldo del governo di Saradia, un fittizio stato del Medioriente.\nDopo aver sottratto il contenitore delle cellule di Godzilla, l'agente segreto torna al suo paese, dove le cellule vengono inviate al giapponese dottor Shirigami, che vive insieme alla figlia adolescente Erika. Mentre discute con il direttore dello stabilimento di genetica le bombe con cui gli agenti della Biomayor avevano preventivamente minato il contenitore esplodono, distruggendo il laboratorio. Nell'esplosione trova la morte anche Erika. Shiragami, convinto che la figlia si sia reincarnata in una rosa che si trovava accanto al suo corpo, conserver\u00e0 gelosamente il prezioso fiore e torner\u00e0 in Giappone.\nCinque anni dopo, nel 1989, il dottore ha stretto un rapporto di amicizia con la direttrice del centro di sfruttamento di poteri mentali Asuka Okochi e Miki Saegusa, una ragazza diciassettenne dotata di poteri extrasensoriali (i cui genitori, secondo l'adattamento manga del film, sono morti nel 1984 per mano di Godzilla). Shiragami, per trovare conferma alla sua convinzione, chiede a Miki di analizzare il campo psichico della rosa. All'inizio la ragazza non riesce a percepire niente, ma prima di andarsene con Asuka riesce a sentire una persona gridare il nome del professore. I tre sono spiati da due agenti della Biomajor che, quindi, vedono tutto.\nIl padre di Asuka \u00e8 il direttore della fondazione di ingegneria genetica Okochi, al quale \u00e8 fortemente opposto Kirishima, il fidanzato di Asuka, cosa che viene rivelata durante una cena tra i due. Contemporaneamente a una serie di scosse sul monte Mihara, Miki, insieme a vari bambini dello Psionic Center, sogna un probabile ritorno di Godzilla. Dopo aver contattato il colonnello Gondo, chiamato a supervisionare il vulcano, Miki si reca in elicottero sulla cima del monte, dove scopre che Godzilla \u00e8 ancora vivo e vegeto nel magma.\nGondo, insieme al colonnello Sho Kuroki, apprende da Kirishima l'esistenza di un batterio in grado di annullare gli effetti delle reazioni nucleari, che potrebbe essere usato come arma in grado di battere Godzilla. I tre propongono a Shiragami di studiare altre cellule G, ritrovate da Okochi, per potenziare il batterio ancora instabile, ma il dottore rifiuta categoricamente, attribuendo la causa alla morte della figlia. Kirishima e il futuro suocero comprendono per\u00f2 che la Biomajor farebbe di tutto per impossessarsi del batterio. Mentre i due discutono una scossa di terremoto provoca la distruzione della serra dove risiede la rosa che contiene l'anima di Erika, che rimane gravemente danneggiata, nel mentre il monte Mihara ricomincia a dare segni di attivit\u00e0.\nShiragami, conoscendo i poteri autorigeneranti di Godzilla, accetta di collaborare con Okochi, chiedendo il trasferimento delle Cellule G nel suo laboratorio. Shiragami allora materializza le paure di Kirishima, fondendo le cellule della rosa con quelle di Godzilla. Durante una discussione tra Shiragami, Okochi e Kirishima, la rosa comincia a crescere a vista d'occhio.\nKuroki, dopo aver rilevato con Gondo segnali di attivit\u00e0 nel vulcano, decide di rivelare ai media l'esistenza del Super X-2, una fregata volante e sottomarina successore del Super X, distrutto da Godzilla ma rivelatosi efficace, e dotato di un grande diamante artificiale in grado di riflettere il raggio radioattivo di Godzilla. Durante la notte, i due agenti della Biomajor si introducono nel laboratorio per rubare il batterio e vengono affrontati dalla stessa spia saradiana di cinque anni prima. Durante lo scontro dei grandi tentacoli verdi uccidono i due americani e l'agente mediorientale viene lasciato in fin di vita.\nKirishima e Shiragami ritrovano la mattina il laboratorio completamente devastato e un grande foro sulla parete. Miki ha un incubo e disegna una mostruosa rosa che aveva visto in sogno. Gli esponenti della Fondazione Okochi ricevono una lettera minatoria da parte della Biomajor, che afferma di aver posizionato delle bombe sul vulcano e che la scossa del giorno prima fosse stato un avvertimento, minacciando di liberare Godzilla se la Fondazione non rinunciasse al batterio antinucleare. Nei pressi del lago Ashimoto si manifesta l'entit\u00e0 vista nel sogno da Miki, che accorre insieme ad Asuka, Kirishima e Shiragami sulle rive del lago. Okochi decide di accettare le proposte della Biomajor e invia per lo scambio Kirishima e Gondo, che incontrano l'agente con cui devono effettuare lo scambio a bordo di un camion camuffato. Mentre l'americano conduce i due all'interno del camion ricompare l'agente saradiano che uccide l'uomo della Biomajor e ruba il batterio.\nAll'interno del camion, i due amici non riescono a interrompere il timer, facendo esplodere la cima del vulcano e liberando Godzilla. Tornato in mare, il Re dei Mostri elude facilmente gli attacchi della marina e viene dunque affrontato dal Super X-2, guidato con un comando remoto da Kuroki. Dopo un primo momento di successo, lo specchio reflex (questo \u00e8 il nome del diamante artificiale) comincia a sciogliersi, costringendo la nave a una veloce ritirata. Tutti i voli vengono bloccati, ostacolando i piani del governo saradianoquali?.\nMiki, in contatto telepatico con Biollante (nome dato al mostro da Shiragami, ricordando una divinit\u00e0 nordica), scopre che la creatura sta chiamando Godzilla. Stando alle parole di Shiragami, Godzilla e Biollante \"sono nati dalle stesse cellule: due esseri uguali. Non fratello e sorella: sono la stessa creatura.\" Godzilla si incontra con Biollante e la affronta in un duro duello. Alla fine, Biollante perde i suoi petali e viene ridotta ad un ammasso di particelle luminescenti. Godzilla intanto continua la sua marcia verso Osaka. Nel frattempo, Miki ed Asuka atterrano su una piattaforma petrolifera. Godzilla attacca lo stabilimento, ma Miki, affrontando la sua pi\u00f9 grande paura, convince Godzilla a non attaccare la piattaforma, ma sviene prima che possa arrestare il suo cammino.\nOsaka viene evacuata e Gondo insieme a Kirishima riescono a recuperare il batterio. Mentre Godzilla provoca ingenti alla grande metropoli una squadra, tra cui c'\u00e8 lo stesso Gondo, viene scelta per iniettare il batterio all'interno del corpo del mostro. Grazie al sacrificio del Super X-2, Gondo e la sua squadra riescono a lanciare, mediante dei bazooka, dei missili che inseriscono il batterio nella circolazione del mostro. Godzilla, che pare non disturbato, uccide Gondo e continua la sua opera di distruzione. Kuroki, osservando dei blocchi di ghiaccio utilizzati per il condizionamento dell'ospedale dove \u00e8 ricoverata Miki, ritiene che il batterio non si sia diffuso all'interno del corpo di Godzilla poich\u00e9 questo \u00e8 un rettile, e come tale \u00e8 a sangue freddo. Viene deciso quindi di usare il sistema TC6000: lo stabilimento di questo progetto \u00e8 composto da varie piattaforme emittenti microonde in grado di innalzare la temperatura corporea di Godzilla. Godzilla, dopo essere stato colpito dalle microonde, comincia a mostrare i sintomi dell'effetto del batterio.\nMiki, ritornata in s\u00e9, rivela agli amici che Biollante \u00e8 ancora viva, e si trova al momento in orbita. Godzilla, ritornato al lago Ashimoto, vede ritornare dallo spazio Biollante, ora dotata di tentacoli con bocche acuminate e delle gigantesche fauci in grado di spruzzare un potente acido. Godzilla pare soccombere a Biollante, che lo ferisce gravemente, ma raccolte tutte le sue forze riesce quasi a polverizzare l'avversario con un potentissimo getto di alito atomico. Ad un certo punto Godzilla sembra perdere la voglia di lottare, barcolla e cade in mare. Okochi, che osserva la scena insieme a Shirigami, chiede al dottore di continuare a lavorare per lui. Shirigami risponde con una frase tanto breve quanto significativa: \"Godzilla e Biollante non sono mostri: lo sono gli scienziati senza scrupoli che li hanno creati.\" I resti di Biollante, mentre tornano nello spazio, ricompongono il viso di Erika.\nL'ultimo messaggio della ragazza per il padre, prima di andare nell'aldil\u00e0, viene captato unicamente da Miki: \"grazie.\"\nShiragami riesce ad articolare solo il nome della figlia, prima di venire ucciso dalla spia di Saradia. Kirishima insegue l'avversario fino allo stabilimento TC6000. Prima che l'agente possa ucciderlo, per\u00f2, Kuroki attiva la piattaforma di microonde dove si trova la spia, polverizzandola totalmente. Intanto Godzilla riemerge dall'acqua: la bassa temperatura del mare lo ha guarito dal batterio. Il re dei mostri si allontana, Kirishima ed Asuka partono per Boston, Kuroki d\u00e0 l'ultimo addio a Shirigami e Miki saluta Erika, che finalmente si potr\u00e0 riunire con il padre.\nProduzione.\nPre-produzione.\nTomoyuki Tanaka annunci\u00f2 un sequel di \"Il ritorno di Godzilla\" nel 1985, ma fu scettico riguardo alle sue possibilit\u00e0 di successo, siccome il film fu di scarso profitto per Toho, e il fallimento di \"King Kong 2\" lo convinse che il pubblico non fu ancora pronto per una continuazione della serie di Godzilla. Cambi\u00f2 idea dopo il successo di \"La piccola bottega degli orrori\", e cominci\u00f2 un concorso pubblico per un possibile copione. Considerando il fallimento finanziario di \"Il ritorno di Godzilla\", Tanaka insistette che il sequel avrebbe dovuto seguire una classica narrativa di mostro contro mostro. I cinque abozzi finali furono consegnati al regista Kazuki \u014cmori, malgrado il risentimento che quest'ultimo aveva per Tanaka, tenendolo responsabile per il decremento di qualit\u00e0 nella serie durante gli anni settanta. Il vincitore fu il dentista Shinichiro Kobayashi, che scrisse la sua storia tenendo in mente la morte ipotetica di sua figlia.\nLa consegna di Kobayashi fu notevole per la sua enfasi sui dilemmi riguardo alla biotecnologia piuttosto che dell'energia nucleare, e narrava d'uno scienziato in lutto per sua figlia, la cui anima viene tenuta in vita quando suo padre combina i suoi geni con quelli di una rosa. Gli sperimenti iniziali avrebbero risultato nella creazione d'un enorme ratto amfibio chiamato Deutalios, che sarebbe stato ucciso da Godzilla nella baia di Tokyo. Una giornalista avrebbe sofferto di visioni di fiori con facce umane pregandola di infiltrare il laboratorio dello scienziato. Lo scienziato avrebbe poi confessato le sue intenzione, e il finale avrebbe mostrato Godzilla sconfitto da un Biollante dai tratti umani.\n\u014cmori modific\u00f2 il copione durante un periodo di tre anni, utilizzando le sue qualifiche da biologo per creare una trama plausibile riguardo all'ingegneria genetica e alla botanica. Per mantenere il messaggio anti-nucleare del film precedente, colleg\u00f2 l'origine di Biollante con le cellule di Godzilla, e rimpiazzo la giornalista del copione di Kobayashi con la psichica Miki Saegusa. Confess\u00f2 che avrebbe preferito girare un film di James Bond, cos\u00ec aggiunse elementi del genere spionaggio nella trama. Al contrario dei film seguenti, che furono gestiti dai comitati di Toho, \u014cmori fu dato mano libera nel girare il film, una decisione che fu poi giudicata sbagliata, considerando il fatto che il prodotto finale aveva un publico molto ristretto.\nEffetti speciali.\nKoichi Kawakita rimpiasse Teruyoshi Nakano come direttore degli effetti speciali dopo il suo successo nel film \"Gunhed\". Inizialmente, Kawakita intendeva ridisegnare Godzilla come una creatura pi\u00f9 animalesca, traendo ispirazione dai coccodrilli, ma fu rimproverato da Tanaka, che dichiar\u00f2 che Godzilla era mostro, e non un animale. Kenpachiro Satsuma torn\u00f2 nei panni di Godzilla, sperando di migliorare la sua raffigurazione, rendendolo meno antropomorfo. Al contrario del film precedente, il costume di Godzilla fabbricato da Noboyuki Yasamaru fu creato alla misura di Satsuma. Il costume, che pesava 110 chili, era pi\u00f9 comodo di quello precedente, avendo un centro di gravit\u00e0 pi\u00f9 basso e gambe pi\u00f9 agili. Un secondo costume, pesante 80 chili, fu fabbricato per le scene subacquee. In contrasto al costume precedente, la testo fu ridotta e i bianchi intorno agli occhi furono tolti. Un elemento del suo disegno suggerito da Shinichiro Kobayashi fu di dare a Godzilla una doppia fila di denti come uno squalo. Come nel film precedente, modelli animatronici furono utilizzati per le riprese ravvicinate. Questi modelli erano un miglioramento su quelli usati in \"Il ritorno di Godzilla\", siccome furono creati con gli stessi stampi usati per il costume, e includevano una lingua articolata e occhi mobili. Le spine dorsali del costume furono riempite con lampadine per le scene quando Godzilla usava il suo raggio atomico, cos\u00ec diminuendo la dipendenza agli effetti ottici (le lampadine per\u00f2 folgorarono Satsuma quando furono accesi la prima volta). Satsuma fu obbligato a portare occhialini protettivi durante le riprese in cui Godzilla lotta contro l'esercito, siccome furono usati esplosivi veri.\nCostruire le marionette di Biollante fu problematico, e il modello per la forma finale del mostro fu ricevuto con incredulit\u00e0 da parte del team di Kawakita. La prima forma di Biollante fu raffigurato da Masao Takegami, che si accovacci\u00f2 nella porzione centrale del modello su una piattaforma sopra l'acqua. Mentre i movimenti della testa erano semplici d'operare, Kenpachiro Satsuma, nei panni di Godzilla, trov\u00f2 difficile a reagire ai colpi delle liane del mostro, siccome non offrivano alcuna tensione, quindi fu necessario fingere di ricevere colpi da essi, anche se non poteva percepirli. L'artista Shinji Nishikawa inizialmente disegn\u00f2 la forma finale di Biollante con una testa simile a un fiore con quattro mandibole a forma di petali, ma i produttori del film insistettero che avesse un cranio pi\u00f9 simile a quello d'un rettile. La forma finale del mostro si dimostr\u00f2 ancora pi\u00f9 difficile d'adoperare della prima, siccome le sue liane richiedevano ore di preparazione per la scena di combattimento, e servivano 32 fili per muoverle, pi\u00f9 del necessario per King Ghidorah nel film seguente. C'era scarsa visibilit\u00e0 nel costume del Biollante finale, cos\u00ec rendendo difficile per Takegami il mirare la testa del mostro nelle scene in cui vomitava resina, una sostanza che macchiava permanentemente qualsiasi oggetto su cui atterrava.\nInizialmente, fu proposto di usare la tecnica passo uno per certe scene, ma queste furono scartate quando Kawakita si accorse che non fondevano bene con le scene dal vivo. Il film per\u00f2 fu il primo del suo genere a far uso del CGI, sebbene il suo uso fu limitato a scene mostranti schematiche generate sui computer. La versione originale del film mostrava le spore di Biollante, dopo la sua prima sconfitta, cadendo attorno le colline del lago di Ashi e sfiorando, ma la scena fu tagliata, siccome i fiori si dimostrarono sproporzionati in confronto a Godzilla.\nColonna sonora.\nAl contrario del film precedente, \"Godzilla contro Biollante\" include vari temi composti da Akira Ifukube, sebbene la maggior parte della musica consiste in brani originali composti da Koichi Sugiyama. La colonna sonora fu orchestrata dal direttore David Howell con la filarmonica di Kansai, bench\u00e9 Howell stesso non aveva mai visto il film, e fu cos\u00ec costretto ad interpretare cosa sarebbe successo nelle varie scene per cui guidava l'orchestra."}
{"id": "1428843", "revid": "110157", "url": "https://it.wikipedia.org/wiki?curid=1428843", "title": "Grand Champions Cup di pallavolo maschile 2005", "text": "La Grand Champions Cup di pallavolo maschile 2005 si \u00e8 svolta dal 22 al 27 novembre 2005 a Nagano e Tokyo, in Giappone: al torneo hanno partecipato sei squadre nazionali e la vittoria finale \u00e8 andata per la seconda volta al Brasile.\nRegolamento.\nFormula.\nLe squadre hanno disputato un'unica fase con formula del girone all'italiana.\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nPodio.\nCampione.\nBrasile(Secondo titolo)\nSecondo posto.\nStati Uniti\nTerzo posto.\nItalia"}
{"id": "1428851", "revid": "195325", "url": "https://it.wikipedia.org/wiki?curid=1428851", "title": "C.W.Mills", "text": ""}
{"id": "1428852", "revid": "1573940", "url": "https://it.wikipedia.org/wiki?curid=1428852", "title": "Cappella della Madonna del Mal di Capo", "text": "La cappella della Madonna del Mal di Capo si trova a Sarteano.\nLa cappella lega il suo nome all'antica usanza di poggiare la testa su una grossa pietra concava posta all'esterno della cappella e alle preghiere rivolte alla Madonna affinch\u00e9 liberasse i fedeli dal dolore.\nAll'interno si trova un affresco raffigurante la \"Madonna in gloria\" di scuola senese della fine del secolo XVI."}
{"id": "1428855", "revid": "195325", "url": "https://it.wikipedia.org/wiki?curid=1428855", "title": "C.Wright Mills", "text": ""}
{"id": "1428856", "revid": "195325", "url": "https://it.wikipedia.org/wiki?curid=1428856", "title": "Wright Mills", "text": ""}
{"id": "1428857", "revid": "195325", "url": "https://it.wikipedia.org/wiki?curid=1428857", "title": "C.W. Mills", "text": ""}
{"id": "1428858", "revid": "287204", "url": "https://it.wikipedia.org/wiki?curid=1428858", "title": "Eochaid Fiadmuine", "text": "Prese il potere uccidendo il precedente sovrano supremo, Eochu Uairches. Eochu regn\u00f2 sulla met\u00e0 meridionale dell'Irlanda, Conaing su quella del nord. \nDiverse sono le teorie sulla loro discendenza:\nDopo alcuni anni, Eochu fu ucciso da Lugaid L\u00e1mderg, figlio di Eochu Uairches. Secondo il \"Lebor Gab\u00e1la\", Conaing mantenne per\u00f2 il potere nel nord, mentre Lugaid prese per s\u00e9 il sud. Gli \"Annali dei Quattro Maestri\" affermano invece che Lugaid spodest\u00f2 Conaing, impossessandosi di tutta l'Irlanda. \nIl \"Lebor Gab\u00e1la\" sincronizza il regno di Eochu e Conaing con il regno di Artaserse I (465-424 a.C.). Goffredo Keating data il suo regno dal 621 al 616 a.C., gli \"Annali dei Quattro Maestri\" dall'844 all'839 a.C."}
{"id": "1428859", "revid": "1573940", "url": "https://it.wikipedia.org/wiki?curid=1428859", "title": "Chiesa di Sant'Alberto (Sarteano)", "text": "La chiesa di Sant'Alberto \u00e8 un edificio religioso cattolico di Sarteano, in provincia di Siena.\nStoria.\nLa chiesa, costruita su disegno dell'architetto Giancarlo Petrangeli e dell'ingegnere Sergio Musumeci, fu consacrata il 28 maggio 1972. Situata sul colle Sant'Alberto, fu edificata su volere di Alfredo Fancioni in memoria del figlio Alberto.\nDescrizione.\nLa chiesa, in cemento armato, ha la forma di una tenda.\nLa chiesa conserva al suo interno un altare in legno intagliato di bottega senese del XVIII secolo proveniente dall'altare maggiore del convento di San Bartolomeo in Solaia, con una tela della prima met\u00e0 del XVII secolo raffigurante la \"Deposizione di Cristo\", oltre ad altri arredi provenienti sempre dal convento."}
{"id": "1428860", "revid": "287204", "url": "https://it.wikipedia.org/wiki?curid=1428860", "title": "L'Afghano", "text": "L'Afghano (\"The Afghan\") \u00e8 un romanzo thriller scritto da Frederick Forsyth.\nTrama.\nDopo gli attentati terroristici dell'11 settembre 2001 negli Stati Uniti, quello alla stazione ferroviaria di Madrid nel 2004 e alla metropolitana di Londra nel luglio 2005, quale sar\u00e0 il prossimo attentato di Al Qaeda contro l'Occidente? La storia inizia con l'intercettazione telefonica che permette di localizzare in Pakistan uno dei membri pi\u00f9 influenti di al-Qaida: il banchiere dell'organizzazione terroristica pi\u00f9 pericolosa del mondo, tale Tewfik Al-Qur, successivamente morto suicida per non cadere in mano agli agenti del Secret Intelligence Service britannico (SIS). Ma il sequestro del suo computer porta ad un nome in codice \"Al-Isra\". Stati Uniti d'America e Gran Bretagna interpellano i pi\u00f9 influenti studiosi del Corano per capire il significato del nome in codice, che rappresenta un nuovo grandioso piano terroristico.\nPer scoprirne di pi\u00f9 c'\u00e8 bisogno di un infiltrato nelle file di al-Q\u0101\u02bfida, ma non uno qualsiasi: un uomo che possa passare per un talebano e abbia un passato nella lotta all'Occidente al di sopra di ogni sospetto. Per la bisogna viene scelto Mike Martin, colonnello del S.A.S., nato e cresciuto in Iraq e che ha combattuto in molti scenari di guerra e ora vive in pensione. Mike Martin accetta perch\u00e9 \u00e8 l'unico che pu\u00f2 sostituire un afgano di nome Izmat Khan, che lui stesso ha conosciuto e che da cinque anni \u00e8 imprigionato a Guantanamo. La missione \u00e8 ultrasegreta: solo pochissime persone sanno dell'Operazione Crowbar e si organizza lo scambio d'identit\u00e0. Mike Martin si ritrova in Asia braccato da tutte le nazioni occidentali e viene protetto da al-Q\u0101\u02bfida finch\u00e9 la sua identit\u00e0 non viene riconosciuta come quella del combattente afgano Izmat Khan. A questo punto la sua missione \u00e8 quella di scoprire che cosa \u00e8 Al-Isra e avvertire i Paesi dell'Occidente.\nCuriosit\u00e0.\nI lettori avevano gi\u00e0 conosciuto Mike Martin e suo fratello Terry Martin ne Il pugno di dio e forse qualcuno ricorder\u00e0 che in quel romanzo il compagno di vita di Terry Martin che rimaneva vittima di un incidente stradale si chiamava Hillary mentre ne l'Afghano si chiama Gordon."}
{"id": "1428865", "revid": "729019", "url": "https://it.wikipedia.org/wiki?curid=1428865", "title": "Francesco Sponzilli", "text": "Biografia.\nEx-allievo della Scuola Militare Nunziatella di Napoli, si \u00e8 distinto in vari campi: scrittore militare e storico, scienziato e inventore, architetto e ingegnere.\nHa scritto un trattato storico-militare sulla Battaglia di Canne, \"Del vero sito della battaglia di Canne\" (1844), dove propone, con molti anni d'anticipo, la tesi, oggi confermata, che la battaglia si sia combattuta sulla sponda destra del fiume Ofanto.\nHa partecipato alla prima guerra di indipendenza. \u00c8 stato generale del neo costituito Esercito Italiano.\nSi ritiene sia stato il primo a intuire la possibilit\u00e0 di trasmissione di segnali attraverso l'etere, come dimostra un suo articolo pubblicato nel 1858 su \"Annali delle opere pubbliche e dell'architettura\", in cui espone l'idea relativa alla possibilit\u00e0 pratica della telegrafia senza fili. Questa sua intuizione lo pone come uno dei precursori della radio.\nCome architetto, vanno ricordate sue opere quali il Cimitero di Barletta (apprezzabile il prospetto della facciata e la piramide) inaugurato nel 1842 e l'Obelisco dell'orologio posizionato sulla facciata della chiesa di San Giacomo Maggiore, sempre a Barletta. Ha inoltre realizzato il progetto del Camposanto di Trani."}
{"id": "1428867", "revid": "1573940", "url": "https://it.wikipedia.org/wiki?curid=1428867", "title": "Chiesa di Sant'Andrea (Castiglioncello del Trinoro)", "text": "La chiesa di Sant'Andrea \u00e8 un edificio religioso situato a Castiglioncello del Trinoro, nel comune di Sarteano.\nDescrizione.\nLa chiesa \u00e8 di stile romanico con semplice facciata in travertino, tetto a capanna e campanile a monofore. Ha subito nel corso degli anni vari rifacimenti.\nL'interno ad unica navata \u00e8 stato ristrutturato dall'architetto Leonardo de Vegni nel 1789. Si distingue la cappella dedicata al beato Bonaventura da Venere di Chieti (1557-1627), un frate francescano che visse da eremita in una grotta presso l'Eremo del Sasso, con affreschi e stucchi nella volta, molto degradati.\nDa segnalare anche il fonte battesimale in travertino del XIV secolo."}
{"id": "1428869", "revid": "17654", "url": "https://it.wikipedia.org/wiki?curid=1428869", "title": "Marin Faliero (Donizetti)", "text": ""}
{"id": "1428878", "revid": "1573940", "url": "https://it.wikipedia.org/wiki?curid=1428878", "title": "Abbazia della Santissima Trinit\u00e0 di Spineta", "text": "L'abbazia e chiesa della Santissima Trinit\u00e0 di Spineta, comunemente detta abbazia di Spineto, \u00e8 un'abbazia cistercense fondata nel 1085 che si trova in localit\u00e0 \"Spineto\" nel comune di Sarteano in provincia di Siena, sul versante sud-occidentale del Monte Cetona.\nStoria.\nFondata nel 1085 da Willa, vedova del conte Pepone Manenti di Sarteano nel 1112 l'Abbazia fu affidata ai monaci vallombrosani di Coltibuono.\nSuccessivamente il conte Manente, discendente di Willa, nelle vicinanze della fondazione ottenne a livello il terreno di Poggio Moiane \u00abper edificarvi torri e case\u00bb; nel XIV secolo il centro fortificato di Poggio delle Moiane divenne libero comune.. Durante il Medioevo l'Abbazia di Spineto fu importante centro religioso per i fedeli residenti nella Val d'Orcia e nella confinante Val di Chiana. Nelle sue strutture ospitalizie l'Abbazia accolse i viandanti che dalla vicina Via Francigena transitavano in direzione di Roma per recarsi in pellegrinaggio presso la tomba di san Pietro.\nSul finire del XV secolo inizi\u00f2 il periodo della sua decadenza. L'Abbazia fu oggetto di numerose commende e nel 1627 pass\u00f2 ai Cistercensi che vi rimasero fino al 1784, anno della sua soppressione deliberata dal granduca Leopoldo II di Toscana. La fondazione gi\u00e0 separata dal potere ecclesiastico fu amministrata dallo Spedale degli Innocenti che trasform\u00f2 la sua struttura originaria in fattoria agricola. Nel 1831 iniziarono successivi passaggi a soggetti privati.\nNegli anni recenti le strutture edilizie del complesso abbaziale hanno subito un accurato restauro ed oggi vengono utilizzate per importanti incontri culturali e cerimonie religiose.\nIl 12 e 13 maggio 2013 si \u00e8 svolto nell'abbazia il raduno informale dei ministri del governo Letta.\nArchitettura.\nLa chiesa romanica ha il tipico impianto vallombrosano: una navata con tetto in vista, ampio transetto con bracci coperti da volte a crociera e tre absidi inserite nella parete terminale sovrastate da eleganti lunette. All'incrocio tra navata e transetto \u00e8 inserita una cupoletta, protetta esternamente da un tiburio quadrilatero. Il campanile a vela in mattoni, pi\u00f9 recente, sovrasta la campata romanica.\nLa facciata, con un portale settecentesco, \u00e8 rivestita in filaretto di calcare chiaro. Unici elementi decorativi sono una figura di quadrupede scolpita entro una lunetta del transetto e due animali a debole rilievo, scolpiti nella facciata.\nAll'interno, la tela con la \"Madonna del Buonconsiglio\"."}
{"id": "1428883", "revid": "1378703", "url": "https://it.wikipedia.org/wiki?curid=1428883", "title": "Joe Sarnataro", "text": ""}
{"id": "1428892", "revid": "767487", "url": "https://it.wikipedia.org/wiki?curid=1428892", "title": "Oogamia", "text": "L'oogamia \u00e8 una forma di riproduzione sessuale che presuppone la differenziazione di cellule sessuali differenziate (gameti), in cui uno dei due gameti \u00e8 mobile e l'altro fisso. Rappresenta un'evoluzione dei fenomeni sessuali e si presenta perci\u00f2 nelle forme di vita pi\u00f9 evolute.\nI due gameti si differenziano sia morfologicamente sia fisiologicamente. Il gamete mobile \u00e8 di piccole dimensioni, \u00e8 dotato spesso di organuli di movimento (flagelli) ed ha una vita autonoma breve. Il gamete immobile \u00e8 invece di grandi dimensioni e beneficia dell'accumulo di sostanze nutritive di riserva che, nelle forme pi\u00f9 evolute, pu\u00f2 essere demandato a strutture cellulari adiacenti. Per convenzione si attribuisce il sesso maschile al gamete mobile e quello femminile al gamete immobile; al primo viene spesso attribuito la denominazione di spermatozoo, al secondo quella di ovocita o cellula uovo. \nL'oogamia \u00e8 propria degli organismi Eucarioti, fatta eccezione di quelli pi\u00f9 primitivi, e si pu\u00f2 riscontrare in alcuni Protisti, nei Funghi, nelle Piante e negli Animali. \nSotto l'aspetto evolutivo, negli animali l'oogamia si conserva sostanzialmente invariata, con lo sviluppo di una fisiologia pi\u00f9 complessa relativa alla funzione della cellula uovo. Nei Funghi e nelle Piante, invece, l'oogamia vera e propria rappresenta una forma intermedia nella scala evolutiva, in quanto la riproduzione mediata dai gameti viene sostituita, nelle forme pi\u00f9 evolute, dalla riproduzione mediata da strutture pluricellulari o plurinucleate, dette gametangi, contenenti le cellule sessuali vere e proprie. In questo caso molti autori usano il termine di \"gametangiogamia\"."}
{"id": "1428893", "revid": "1100311", "url": "https://it.wikipedia.org/wiki?curid=1428893", "title": "AFC Champions League 2008", "text": "LAFC Champions League 2008 \u00e8 stata la 27\u00aa edizione della massima competizione calcistica per club dell'Asia. Il torneo \u00e8 iniziato il 12 marzo 2008 e si \u00e8 concluso il 12 novembre 2008, con la vittoria dei giapponesi del , al 1\u00ba titolo nella competizione.\nRegolamento.\nFase a gironi\nSi parte con 28 squadre divise in 7 gironi da quattro, in base alla regione di provenienza, ovvero i club dell'Asia orientale e del sud-est asiatico sono stati sorteggiati nei gruppi da E a G, mentre il resto \u00e8 stato raggruppato nei gironi da A a D. Ogni club ha disputato un girone all'italiana con andata e ritorno contro altri tre membri del girone, per un totale di 6 partite ciascuno. I club hanno ricevuto 3 punti per una vittoria, 1 punto per un pareggio, 0 punti per una sconfitta. Le classifiche finali sono state stilate in base ai punti e , a parit\u00e0 di punti tra due o pi\u00f9 squadre, si \u00e8 tenuto conto in ordine dei seguenti criteri:\nLe sette vincitrici dei gironi insieme alla squadra campione in carica sono passate ai quarti di finale.\nFase ad eliminazione diretta\nLe 8 squadre qualificate sono state sorteggiate casualmente; tuttavia, l'unica restrizione imposta \u00e8 stata che i club dello stesso paese non potessero affrontarsi nei quarti di finale. Le partite si sono svolte in gare di andata e ritorno e il punteggio complessivo ha deciso il vincitore della partita. Se il punteggio complessivo non poteva produrre un vincitore, veniva utilizzata la \"regola dei gol in trasferta\". Se ancora in parit\u00e0, i club hanno giocato i tempi supplementari, dove si \u00e8 applicato ancora la \"regola dei gol in trasferta\". Se ancora in parit\u00e0, la partita \u00e8 andata ai rigori.\nSquadre qualificate.\nLe squadre ammesse alla competizione sono 29. Di queste, 28 accedono alla fase a gruppi. La squadra vincitrice della AFC Champions League 2007, l'Urawa Red Diamonds, \u00e8 ammessa direttamente ai quarti di finale.\nL'Indonesia aveva diritto a iscrivere due societ\u00e0 alla AFC Champions League 2008. Il 12 dicembre vi ha per\u00f2 rinunciato, in quanto i tornei (coppa e campionato) nazionali non sarebbero terminati prima del gennaio 2008. I due posti lasciati liberi dalla federazione indonesiana, sono stati assegnati a Vietnam e Thailandia. Questi due paesi potranno cos\u00ec iscrivere due club ciascuno, invece che uno, come previsto inizialmente.\nFase a gruppi.\nLa fase a gruppi, sette gironi da quattro squadre ciascuno, avr\u00e0 inizio il 12 marzo 2008 e si concluder\u00e0 il 21 maggio.\nAccedono ai quarti di finale le vincitrici dei sette gironi pi\u00f9 la squadra detentrice del trofeo, ovvero l'Urawa Red Diamonds."}
{"id": "1428896", "revid": "857138", "url": "https://it.wikipedia.org/wiki?curid=1428896", "title": "Lugaid L\u00e1mderg", "text": "Lugaid L\u00e1mderg, figlio di Eochaid Uaircheas, fu, secondo la leggenda e la tradizione storica irlandese medievale, re supremo d'Irlanda. Il \"Lebor Gab\u00e1la \u00c9renn\" dice che regn\u00f2 insieme a Conaing Bececlach, dominando sulla met\u00e0 meridionale dell'Irlanda dopo aver ucciso il fratello di Conaing, Eochu F\u00edadmuine. Goffredo Keating e gli \"Annali dei Quattro Maestri\" affermano invece che egli depose Conaing quando gli uccise il fratello, salendo cos\u00ec sul trono di tutta l'Irlanda. Regn\u00f2 per sette anni, dopodich\u00e9 Conaing lo uccise, prendendo per s\u00e9 il trono dell'Irlanda. Il \"Lebor Gab\u00e1la\" sincronizza la carriera di Conaing con quelli di Artaserse I (465-424 a.C.) e di Dario II (423-404 a.C.) di Persia. Goffredo Keating data il suo regno dal 616 al 609 a.C., gli \"Annali dei Quattro Maestri\" dall'839 all'832 a.C."}
{"id": "1428897", "revid": "436907", "url": "https://it.wikipedia.org/wiki?curid=1428897", "title": "Ferro e cartone", "text": "Ferro e cartone \u00e8 il quarto album in studio del cantante italiano Francesco Renga, pubblicato nel 2007 dalla Universal Music Group.\nCopertina.\nLa copertina \u00e8 composta da una foto con in primo piano Francesco Renga su uno sfondo islandese; sulla parte inferiore vi \u00e8 il progetto di un ragno meccanico. All'interno del libretto compaiono altri progetti di animaletti meccanici (pipistrello, cane, pesce, armadillo, scimmia, gatto): questi sono gli schemi degli animaletti-robot che l'art director dell'album Alberto Bettinetti crea con pezzi di elettrodomestici. Alternati a questi disegni si trovano altre foto di Renga in Islanda, scattate da Alessio Pizzicanella, e i testi delle canzoni. Sul retro della copertina c'\u00e8 la dedica \"05.05.2006_Questo lavoro \u00e8 dedicato a Leonardo...Buona vita!\". Inoltre nel libretto sono contenute alcune citazioni dal vangelo (Luca 12, 49-57).\nQuattro i singoli estratti dall'album: \"Ferro e cartone\", \"Cambio direzione\", \"Dimmi...\" e \"Dove finisce il mare\"."}
{"id": "1428898", "revid": "49022", "url": "https://it.wikipedia.org/wiki?curid=1428898", "title": "Eochu F\u00edadmuine", "text": ""}
{"id": "1428899", "revid": "49022", "url": "https://it.wikipedia.org/wiki?curid=1428899", "title": "Conaing Bececlach", "text": ""}
{"id": "1428900", "revid": "647919", "url": "https://it.wikipedia.org/wiki?curid=1428900", "title": "Scuola Sottufficiali Aeronautica Militare", "text": ""}
{"id": "1428904", "revid": "363629", "url": "https://it.wikipedia.org/wiki?curid=1428904", "title": "Economie esterne", "text": "Le economie esterne sono economie di scala che invece di riguardare una singola impresa riguardano un intero settore, e che apportano 3 vantaggi principali:\nUna particolare forma di economie esterne sono le economie di agglomerazione, dovute all'interazione di tipo collaborativo-competitivo che si instaura tra le unit\u00e0 produttive di cui si compone il tessuto produttivo locale. Se ne possono distinguere tre diverse tipologie:\nLo sviluppo di economie esterne (insieme anche a quelle \"interne\", di scala e/o di apprendimento) porta all'ottenimento di rendimenti crescenti nel lungo periodo."}
{"id": "1428905", "revid": "1632387", "url": "https://it.wikipedia.org/wiki?curid=1428905", "title": "Pink Floyd", "text": "I Pink Floyd sono stati un gruppo rock britannico, fondato a Londra nel 1965 dal cantante e chitarrista Syd Barrett, dal bassista Roger Waters, dal batterista Nick Mason e dal tastierista Richard Wright. Nel 1967 si un\u00ec al quartetto anche il chitarrista e cantante David Gilmour, che in seguito prese il posto di Barrett, gradualmente emarginatosi dal progetto a causa del pesante uso di droghe e di una forma di alienazione.\nNel corso di una carriera ultratrentennalecaratterizzata da continui esperimenti sonori, grafiche innovative, testi di matrice filosofica e sofisticate esibizioni dal vivoi Pink Floyd riscrissero le tendenze artistiche della propria epoca, diventando una delle band pi\u00f9 influenti nella storia della \"popular music\". Sebbene agli inizi si siano dedicati alla musica psichedelica e allo space rock, stili di cui sono considerati pionieri, in un secondo momento si accostarono al rock progressivo, affermandosi come uno dei gruppi pi\u00f9 conosciuti e rappresentativi di tale ambito.\nAlla guida della formazione si avvicendarono tre diversi membri, dapprima Barrett, poi Waters e infine Gilmour, ognuno dei quali ne influenz\u00f2 in modo sostanziale il percorso artistico dando una personale impronta alla cifra stilistica. Il primo periodo fu condraddistinto dal genere psichedelico e dalla direzione di Barrett, principale autore dei brani del lavoro d'esordio, intitolato \"The Piper at the Gates of Dawn\"; la seconda fase vide la preminenza di Waters, con la pubblicazione di \"The Dark Side of the Moon\", \"Animals\", \"The Wall\" e \"The Final Cut\"; l'ultimo frangente corrisponde agli album \"A Momentary Lapse of Reason\", \"The Division Bell\" e \"The Endless River\", firmati prevalentemente da Gilmour.\nDopo l'allontanamento di Barrett, la formazione conobbe un nuovo cambiamento nel 1979, durante la lavorazione di \"The Wall\", allorch\u00e9 Wright fu estromesso dal gruppo per poi prendere parte alla successiva tourn\u00e9e solo in veste di turnista. Nel 1985 anche Waters abbandon\u00f2 la band; a seguito di un contenzioso legale sull'uso del nome del gruppo, Gilmour e Mason furono autorizzati a proseguire l'attivit\u00e0 dei Pink Floyd, riunendosi successivamente a Wright. I componenti della band cessarono la collaborazione nel 1995.\nSi stima che fino al 2008 i Pink Floyd abbiano venduto circa 250 milioni di dischi in tutto il mondo, di cui 74,5 milioni negli Stati Uniti d'America.\nStoria del gruppo.\nOrigini e fondazione (1963-1965).\nNumerosi protagonisti del rock inglese degli anni sessanta avevano frequentato le pi\u00f9 rinomate scuole d'arte del paese, istituti indirizzati principalmente alle arti visive, in particolare il disegno, la pittura, la fotografia, la scultura, il design e l'architettura: tra questi, per esempio, John Lennon, Eric Clapton, Pete Townshend e Ron Wood. Fu in una di queste \"art school\" che si form\u00f2 il primo nucleo dei futuri Pink Floyd, grazie all'incontro fra Roger Waters, Nick Mason e Richard Wright, tre allievi della facolt\u00e0 di architettura del Politecnico di Regent Street a Londra, divenuto in seguito l'Universit\u00e0 di Westminster; questo gruppo di amici si sovrappose a un altro proveniente da Cambridge. Waters, che abitava a proprio a Cambridge, aveva frequentato prima dell'universit\u00e0 la locale High School for Boys, dove studiavano anche Syd Barrett, che sarebbe diventato il primo leader della band, Storm Thorgerson, fotografo e grafico che in seguito sarebbe stato l'autore di molte copertine dei dischi del gruppo, Bob Klose, membro di alcune delle sue prime versioni embrionali, e Tim Renwick, che negli anni ottanta sarebbe stato chitarrista in molte formazioni \"progressive\" nonch\u00e9 turnista dei Pink Floyd. In una scuola vicina studiava David Gilmour, un altro amico di Thorgerson. I componenti dei futuri Pink Floyd, sia quelli originari di Cambridge (Waters, Barrett e Gilmour), sia quelli di Londra (Mason e Wright), provenivano da famiglie borghesi se non addirittura agiate: il padre di Mason, in particolare, era un affermato documentarista di sport motoristici e abitava con la famiglia nel ricco quartiere londinese di Hampstead.\nNegli anni dell'universit\u00e0, a partire dal 1963, Waters, Mason e Wright diedero vita a diversi gruppi musicali studenteschi. Insieme a Clive Metcalf, Keith Noble e alla sorella Sheilagh, fondarono i Sigma 6, gruppo che in seguito, dopo diverse modifiche alla formazione, assunse svariate ed effimere denominazioni tra cui Screaming Abdabs, Leonard's Lodgers e Spectrum Five per diventare infine, all'inizio del 1965, Tea Set. Alla fine il gruppo era composto, oltre che da Waters, Wright e Mason, dal chitarrista Bob Klose, dal cantante Chris Dennis e da Syd Barrett che, dopo aver frequentato per due anni l'Istituto d'Arte del Technical College di Cambridge, in cui studiava anche il suo amico David Gilmour, nel 1964 si era trasferito a Londra per iscriversi al Camberwell College of Arts forte di una borsa di studio e con l'idea di diventare pittore.\nIl repertorio dei Sigma 6 e dei gruppi successivi consisteva essenzialmente nella semplice reinterpretazione dei brani pi\u00f9 in voga nel periodo, adatti a feste studentesche e piccoli locali, con \"cover\" dei Rolling Stones e di artisti rhythm and blues americani. Inizialmente Waters suonava la chitarra solista, Wright la ritmica e Mason la batteria; con l'arrivo di Kloseil primo membro dotato di una buona preparazione tecnicae successivamente di Barrett, Waters pass\u00f2 al basso elettrico e Wright alle tastiere. Richard Wright, nel frattempo, ben poco interessato nella prosecuzione degli studi di architettura, aveva abbandonato il Politecnico di Regent Street e si era iscritto a una scuola di musica, il London College of Music; appassionato di jazz, aveva iniziato a interessarsi di Stockhausen e di musica elettronica contemporanea. Questi interessi furono fondamentali per il contributo del tastierista allo stile musicale dei Pink Floyd negli anni seguenti. L'ingresso di Syd Barrett, che assunse ben presto la \"leadership\" del gruppo, rese sempre pi\u00f9 marginale il ruolo del cantante Chris Dennis che lasci\u00f2 nel 1965, chiamato dalla Royal Air Force per cui lavorava in una base in Bahrein, convinto che la \"band\" non avesse futuro.\nIl gruppo, durante un'esibizione in una base della RAF nel gennaio del 1965, scopr\u00ec che nel cartellone del giorno seguente era prevista l'esibizione di un'altra band, anch'essa denominata Tea Set. Per evitare possibili problemi legati ai diritti di utilizzo di quel nome, Syd coni\u00f2 il nuovo nome della band, i Pink Floyd, composto unendo i nomi di due \"bluesman\" americani, Pink Anderson e Floyd Council. La formazione altern\u00f2 ancora il nome Tea Set, Pink Floyd e talvolta Pink Floyd Sound dal gennaio 1965 fino agli inizi del 1966, prima di adottare in maniera definitiva l'appellativo di Pink Floyd. In quel periodo il gruppo, che suonava come spalla, ottenne un ingaggio fisso presso il Countdown Club, vicino a Kensington High Street, e cominci\u00f2 a formarsi un repertorio, partecipando a provini e concorsi rock. Nell'estate del 1965 anche Bob Klose abbandon\u00f2 la band per tornare al college, ma la sua assenza non provoc\u00f2 serie conseguenze.\nL'era di Barrett (1965-1968).\nAgli inizi del 1966 le esibizioni del gruppo suscitarono l'interessamento da parte del \"Marquee Club\", che li ingaggi\u00f2 per partecipare agli \"spontaneous underground\", una sorta di happening privati organizzati da Bernard Stollman, il fondatore dell'etichetta ESP-Disk, eventi che si svolgevano presso il club alla domenica pomeriggio e che portarono la band dall'iniziale repertorio rhythm and blues a improvvisazioni sonore e ai primi esperimenti di \"light show\". Durante uno di questi spettacoli vennero notati da Peter Jenner, manager della Blackhill Enterprises che, colpito dalle loro sonorit\u00e0 e convinto di trovarsi di fronte a una band emergente, li ingaggi\u00f2 nell'autunno di quell'anno e decise, assieme al suo socio, Andrew King, di investire nella strumentazione professionale, rinnovandone interamente l'impianto di amplificazione. King mise la band in contatto con il nascente movimento underground, sviluppatosi in un periodo di grandi cambiamenti politici e sociali di cui Londra fu uno dei luoghi simbolo, quale centro di un movimento globale di rinnovamento dei costumi e della morale, con ripercussioni nel campo della musica, della moda, delle arti figurative. Proprio nel 1966 inizi\u00f2 a diffondersi l'espressione \"Swinging London\", coniata dopo un articolo della rivista \"Time\" del 15 aprile la cui copertina che definiva Londra \"The Swinging City\". La capitale inglese veniva identificata come la citt\u00e0 pi\u00f9 rappresentativa degli anni sessanta come Roma lo era stata negli anni cinquanta.\nIl 15 ottobre i Pink Floyd Sound, che a fine mese si accordarono con Jenner e King per acquisire la compropriet\u00e0 della Blackhill, parteciparono alla festa di inaugurazione della rivista \"International Times\" che si svolse presso la \"Roundhouse\", e nel mese di dicembre suonarono dapprima alla Royal Albert Hall a una festa di beneficenza della Oxfam e poi si esibirono in uno dei locali pi\u00f9 all'avanguardia della ribalta londinese, lo \"UFO Club\". \u00c8 in questo periodo che all'originale repertorio che si richiama al blues, come \"Let's Roll Another One\" e \"Lucy Leave\", che verr\u00e0 incluso tra i brani dell'EP \"\", pubblicato nel 2015, si andarono sostituendo brani strumentali spazio-psichedelici quali \"Astronomy Domine\" e \"Interstellar Overdrive\", che indirizzarono il gruppo verso le nuove sonorit\u00e0 barrettiane.\nNei primi giorni del 1967 ebbe luogo presso i Sound Techniques, uno studio di registrazione all'avanguardia, con Joe Boyd come produttore, una sessione di incisioni alla quale assistette Bryan Morrison, un agente musicale che era in contatto con la EMI, l'etichetta discografica pi\u00f9 autorevole del momento; Morrison sottopose i nastri della \"session\" ai dirigenti della EMI, che si convinsero a scritturare i Pink Floyd, imponendo per\u00f2 alla band la presenza di un loro uomo come produttore discografico, Norman Smith. Poche settimane dopo, il 10 marzo, i Pink Floyd pubblicarono il loro primo singolo ufficiale, \"Arnold Layne/Candy and a Currant Bun\", che raggiunse la ventesima posizione nella Official Singles Chart. Le due date pi\u00f9 importanti nella primavera del 1967 furono il \"14 Hour Technicolor Dream\", un concerto tenutosi all'Alexandra Palace e destinato a una raccolta fondi per la rivista \"IT\", del quale \u00e8 rimasta traccia nel film-documentario \"Tonite Let's All Make Love in London\" di Peter Whitehead, e soprattutto il Games for May, che si svolse alla Queen Elizabeth Hall, in cui l'ambiente, l'atmosfera, i giochi di luci e le improvvisazioni di Barrett concorsero a un evento incentrato sui Floyd, senza gruppi di supporto, nel quale fece il suo esordio l'Azimuth Co-ordinator, il primo sistema audio quadrifonico. Durante il concerto fu eseguito per la prima volta in pubblico il brano \"See Emily Play\" che venne pubblicato un mese dopo, il 16 giugno, e il cui successo commerciale, il sesto posto in classifica, apr\u00ec al gruppo le porte della prima apparizione televisiva nel programma \"Top of the Pops\" della BBC.\nIl 4 agosto 1967 fu pubblicato il loro primo album, \"The Piper at the Gates of Dawn\", particolarmente elogiato dalla critica: considerato uno dei migliori album di musica psichedelica di tutti i tempi, definito dalla rivista \"Rolling Stone\" uno degli album di esordio che hanno maggiormente impressionato, e giudicato da Rizzi \u00abuno dei capolavori della musica inglese degli anni '60\u00bb. I brani dell'album, prevalentemente scritti da Barrett, sono caratterizzati da testi poetici, spesso influenzati dal folk, spaziando da ardite sperimentazioni sonore come \"Interstellar Overdrive\", una delle prime incursioni nello space rock, a stravaganze quali \"The Scarecrow\". Prodotto da Norman Smith, l'album sal\u00ec fino al sesto posto nelle classifiche inglesi, ma ottenne un risultato ben pi\u00f9 modesto oltreoceano, dove raggiunse solamente la posizione 131 nella Billboard 200.\nMa il problema pi\u00f9 grave che si manifest\u00f2 negli ultimi mesi del 1967 furono le condizioni mentali di Syd Barrett, che mostrava frequenti segni di cedimento psichico: Barrett, che abusava di droghe, in particolare LSD, tendeva a estraniarsi durante i concerti rimanendo a fissare il vuoto, scordava la chitarra durante la performance o addirittura nemmeno si presentava al momento di salire sul palco. Inutilmente vennero tentate delle sedute con uno stimato psichiatra, Ronald Laing, alle quali Barrett si sottrasse, n\u00e9 un periodo di riposo a Formentera port\u00f2 giovamento alla sua salute: negli ultimi concerti dell'anno, un \"package tour\" con The Jimi Hendrix Experience, The Move e altri gruppi, in una data i Pink Floyd furono costretti a sostituirlo sul palco con Davy O'List dei Nice e poi, nella serata finale, il \"Christmas on Earth Continued\", si esibirono con Barrett totalmente assente. Pensando che la presenza di un secondo chitarrista potesse alleviargli, almeno in parte, lo stress, i Pink Floyd proposero a David Gilmour, un vecchio amico di Waters e di Barrett, di aggregarsi alla band. Gilmour accett\u00f2 e dopo pochi giorni gi\u00e0 padroneggiava il repertorio, tanto da esordire a Birmingham il 12 gennaio.\nL'ultimo concerto al quale Barrett prese parte si tenne il 20 gennaio 1968 a Hastings: poco dopo, a febbraio, venne escluso dal gruppo prima di un concerto, tenuto a Southampton, i cui buoni riscontri convinsero definitivamente il gruppo a staccarsi da Barrett. L'addio venne formalizzato ad aprile, le quote di propriet\u00e0 della Blackhill furono vendute e anche i manager Jenner e King abbandonarono i Pink Floyd e decisero di restare con Barrett, ritenendolo l'elemento creativo della band. Al loro posto subentr\u00f2 Steve O'Rourke, che sarebbe rimasto con la formazione fino al 2003, anno della sua morte. Alcuni degli ultimi brani composti da Barrett prima del suo abbandono vennero comunque pubblicati: \"Jugband Blues\", che fu inserito in \"A Saucerful of Secrets\", il secondo album dei Pink Floyd, il brano \"Apples and Oranges\", pubblicato come singolo con \"Paint Box\", la prima composizione di Wright, sul lato B, mentre altri brani, come \"Scream Thy Last Scream\" o \"Vegetable Man\" sarebbero apparsi nel cofanetto del 2016 \"The Early Years 1965-1972\".\nDopo aver registrato due album come solista nel 1970, \"The Madcap Laughs\" e \"Barrett\", prodotti da Norman Smith, co-prodotti e saltuariamente suonati da Gilmour, Waters e Wright, Barrett si ritir\u00f2 nella sua citt\u00e0 natale, Cambridge, dove condusse una vita tranquilla e appartata fino al giorno della sua morte, avvenuta il 7 luglio 2006.\nFormazione storica (1968-1979).\nPost-psichedelia e ricerca.\nPriva della guida di Barrett, dopo un iniziale momento di sbandamento la band si riassest\u00f2, dandosi una struttura e degli obiettivi condivisi: anche l'arrivo di Gilmour, abile chitarrista di buona inventiva, che portava le proprie idee e un approccio ponderato, concorse a rinvigorire il gruppo. Wright e Waters si cimentarono nella composizione di nuovi brani, ma neppure il nuovo singolo pubblicato il 19 aprile, \"It Would Be So Nice/Julia Dream\", ottenne buoni riscontri. Alle serate nei club londinesi si aggiunsero quelle nel nascente circuito delle universit\u00e0 e un numero crescente di tour europei, dove il pubblico si mostrava ben disposto verso la band. Il 18 e il 19 aprile i Pink Floyd tennero quattro concerti al Piper Club di Roma e si esibirono il 6 maggio, sempre a Roma, al Palazzetto dello Sport nel \"First International European Pop Festival\". Alla troupe venne aggregato Peter Watts, un esperto road manager, che in pochi anni port\u00f2 importanti innovazioni tecnologiche nelle attrezzature usate durante i tour.\nNel frattempo la band lavorava negli Abbey Road Studios al suo secondo album, \"A Saucerful of Secrets\", il lavoro in cui \u00e8 presente la maggior quantit\u00e0 di esperimenti sonori nella discografia dei Pink Floyd: rumori elettronici, \"feedback\", oscillatori e urli primitivi di Waters caratterizzano le tracce dell'album. Nel disco erano presenti gli ultimi contributi di Barrett, autore di \"Jugband Blues\" e chitarrista in \"Remember a Day\", registrata durante le sessioni di \"The Piper at the Gates of Dawn\", e in \"Set the Controls for the Heart of the Sun\", sostituito da quel momento in poi da David Gilmour. Wright contribu\u00ec con \"Remember a Day\" e \"See-Saw\" mentre Waters, che compiva i primi passi verso la leadership, ne firm\u00f2 tre, \"Corporal Clegg\", \"Let There Be More Light\" e \"Set the Controls for the Heart of the Sun\". Il brano pi\u00f9 interessante dell'album, un rilevante contributo al rock psichedelico, \u00e8 la \"title track\", una suite scritta a quattro mani, primo passo del percorso della band verso il \"progressive\". L'album, che vide l'inizio della pluridecennale collaborazione con lo studio fotografico Hipgnosis e con il designer Storm Thorgerson, fu pubblicato il 28 giugno e poche settimane dopo i Pink Floyd inaugurarono il loro secondo tour in terra americana, pi\u00f9 riuscito del precedente, con date in comune con i Soft Machine e gli Who. Al discreto successo commerciale dell'album, che raggiunse la nona posizione nel Regno Unito, fece da contraltare l'ennesimo fiasco del loro nuovo singolo, \"Point Me at the Sky/Careful with That Axe, Eugene\", pubblicato poco prima di Natale, tale da indurre i Pink Floyd a dedicarsi al solo mercato degli album. Nello stesso anno il gruppo scrisse anche alcuni pezzi per la colonna sonora del film \"The Committee\" di Peter Sykes, sebbene fossero pi\u00f9 una serie di effetti sonori che vera musica.\nL'album successivo, \"Soundtrack from the Film More\" (1969), vide la luce grazie al regista Barbet Schroeder, il quale chiese ai Floyd di creare la colonna sonora del suo film \"More\". Nell'album \u00e8 presente un mix di canzoni e di brani strumentali, in parte ripresi dalla suite \"The Man and The Journey\", i cui effetti sonori ben si combinano con il tema della pellicola che narra del viaggio a Ibiza di uno studente risucchiato nel vortice della droga; Waters fu autore di met\u00e0 delle composizioni, tra cui i due brani pi\u00f9 convincenti, \"Green Is the Colour\" e \"Cymbaline\". Il disco, registrato in soli otto giorni, venne pubblicato il 13 giugno e raggiunse la posizione numero 9 nel Regno Unito e, qualche anno dopo, la numero 153 oltreoceano.\n\"Ummagumma\" prosegu\u00ec il percorso intrapreso con il lavoro precedente, caratterizzato da esperimenti sonori in perfetto stile psichedelico. La struttura \u00e8 molto particolare, in quanto si tratta di un album doppio: il primo disco venne registrato dal vivo il 27 aprile 1969 al Mothers Club di Birmingham e il 2 maggio al College of Commerce di Manchester, sovraincidendo in studio alcune parti vocali; il secondo, invece, contiene cinque brani, ognuno realizzato da un singolo componente del gruppo. Per quanto riguarda la prima parte, i quattro pezzi presenti erano gi\u00e0 stati pubblicati, ma la loro inclusione nel nuovo album voleva testimoniare la loro struttura molto pi\u00f9 complessa durante le esecuzioni dal vivo, oltre che fungere da commiato, poich\u00e9 il gruppo aveva ormai deciso di abbandonare la psichedelia per altri tipi di musica. In questo senso si tratt\u00f2 per\u00f2 di un errore, perch\u00e9 il loro inserimento nel nuovo lavoro costrinse i Pink Floyd a mantenere quei pezzi nelle scalette dei concerti ancora per parecchio tempo. Riguardo invece al disco in studio, accanto a due brani composti da Waters, compaiono tre suite divise in sottosezioni, quattro quelle di Wright, e tre quelle di Gilmour e Mason. Il risultato finale metteva in evidenza il valore del gruppo rispetto ai singoli talenti e gli stessi Pink Floyd non si mostrarono convinti della bont\u00e0 del disco in studio. Nonostante ci\u00f2 l'album, pubblicato nel Regno Unito il 7 novembre 1969 e il giorno dopo negli Stati Uniti d'America, consegu\u00ec un buon riscontro dalla critica musicale e raggiunse la quarta posizione nel Regno Unito e la numero 74 negli Stati Uniti, facendo entrare i Pink Floyd nella top 100 per la prima volta. Fu certificato disco d'oro nel febbraio del 1974 e disco di platino nel marzo del 1994.\nVerso la fine del 1969, il gruppo partecip\u00f2 alla realizzazione della colonna sonora del film \"Zabriskie Point\" di Michelangelo Antonioni. In origine la musica del film doveva essere realizzata completamente dai Pink Floyd, ma alla fine il regista, non completamente soddisfatto, scelse di includere anche brani di altri artisti, tra i quali Jerry Garcia e i suoi Grateful Dead, gruppo di punta della scena psichedelica californiana dell'epoca. Dei Pink Floyd rimasero tre pezzi che furono poi pubblicati nell'omonimo album: \"Come in Number 51, Your Time Is Up\" (un semplice rifacimento della gi\u00e0 nota \"Careful with That Axe, Eugene\"), \"Heart Beat, Pig Meat\" e \"Crumbling Land\".\nLa svolta \"progressive\".\n\"Atom Heart Mother\", uscito nell'ottobre del 1970, rappresent\u00f2 un momento di svolta nel percorso artistico dei Pink Floyd, che con questo lavoro abbandonarono la psichedelia per abbracciare il rock progressivo. La partecipazione di un'intera orchestra e la collaborazione con il compositore Ron Geesin rendono la \"title track\", originariamente intitolata \"The Amazing Pudding\", un punto di riferimento importante nel mondo del \"progressive\". Il nome, deciso all'ultimo minuto, trae ispirazione dal titolo di un articolo di giornale riguardante una donna con un pacemaker a energia atomica che era riuscita a partorire. Celeberrima anche la copertina, ritraente una mucca che pascola in un prato e divenuta una delle pi\u00f9 famose nella storia del rock.\nLa prima parte del disco \u00e8 interamente occupata dall'omonima suite lunga oltre ventitr\u00e9 minuti, brano per gruppo rock e orchestra, frutto di un lavoro collettivo, derivato in gran parte da improvvisazioni in studio. A Ron Geesin, pioniere della musica sperimentale nel Regno Unito, si deve l'orchestrazione, che conferisce alla traccia una connotazione epica, mentre il ruolo di tecnico del suono fu ricoperto da Alan Parsons, il quale aveva gi\u00e0 collaborato a \"Ummagumma\". Nel secondo lato del disco compaiono invece tre brani scritti rispettivamente da Waters, Gilmour e Wright nonch\u00e9 una minisuite collettiva, \"Alan's Psychedelic Breakfast\", un pezzo stravagante composto da rumori di un uomo che prepara e consuma una colazione all'inglese alternati a parti strumentali.\nIl lavoro, pur rappresentando una rottura con il passato ed essendo considerato uno degli album pi\u00f9 impegnativi all'ascolto, ottenne un riscontro di pubblico molto positivo, il migliore fino a quel momento: numero 1 nel Regno Unito e numero 55 negli Stati Uniti d'America. Con l'uscita dell'album il gruppo intraprese un nuovo tour negli Stati Uniti le cui date si svolsero nell'ambito dell\"Atom Heart Mother World Tour\".\nFra il 1970 e il 1975 le sonorit\u00e0 del gruppo acquisirono una fisionomia definitiva, frutto della mescolanza delle differenti sensibilit\u00e0 artistiche di Gilmour, Waters e Wright: \u00e8 in quel periodo, infatti, che furono pubblicati i primi album di ragguardevole successo commerciale. \"Meddle\", distribuito il 5 novembre 1971, fu il preludio a tutto questo: \"Echoes\", una suite di oltre ventitr\u00e9 minuti che riempie il secondo lato dell'album e che continua il discorso iniziato da \"Atom Heart Mother\", fu definita da Waters un \u00abpoema epico sonoro\u00bb, ed \u00e8 considerato da molti fan il capolavoro del gruppo. Mason, parlando di \"Meddle\", lo defin\u00ec \u00abil primo vero album dei Pink Floyd. Ha introdotto l'idea di un tema che si pu\u00f2 ripetere\u00bb.\nL'album include \"One of These Days\", un brano quasi interamente strumentale guidato dalla steel guitar di Gilmour che si innalza sulle note vibrate dal basso di Waters, e altri pezzi che coniugano sperimentazione e melodia, tra i quali si annovera \"Fearless\", che si distingue per l'inserimento in coda di \"You'll Never Walk Alone\", il coro dei tifosi del , e per il testo scritto a quattro mani da Waters e Gilmour. \"Meddle\", recensito positivamente dalla critica e apprezzato dai fan, raggiunse la terza posizione nel Regno Unito e la numero 70 negli Stati Uniti d'America. Fra le tracce compare anche il brano \"Seamus\", un blues classico a cui partecipa anche un cane, con latrati e ululati che fanno da contrappunto alla chitarra. Lo stesso pezzo fu eseguito in \"\" con un altro cane, prendendo il titolo di \"Mademoiselle Nobs\" dal nome del levriero in questione.\n\"Meddle\" \u00e8, dopo \"A Saucerful of Secrets\", un nuovo album nel quale dapprima ciascun brano viene abbozzato singolarmente dal proprio autore per poi essere rielaborato e rifinito in studio congiuntamente dai quattro musicisti, mantenendo un'impronta \"progressive\". Poich\u00e9 la preparazione dell'album, iniziata nel gennaio 1971, si protraeva durante tutto l'anno per gli innumerevoli concerti che vedevano impegnata la band fino a novembre, per esigenze commerciali nacque \"Relics\", una raccolta di brani degli anni 1967-1969 contenente un solo inedito, \"Biding My Time\". La raccolta, pubblicata il 14 maggio 1971, raggiunse la 32\u00aa posizione nel Regno Unito e la numero 153 nella Billboard 200.\nNello stesso anno il regista Stanley Kubrick chiese al gruppo di poter utilizzare le musiche di \"Atom Heart Mother\" per il film \"Arancia meccanica\", ma la proposta fu rifiutata per la pretesa del regista di disporre del brano a suo piacimento. Kubrick avrebbe avuto modo di vendicarsi nel 1991, quando fu Waters a chiedere di poter usare la voce impersonale di HAL 9000, il computer di \"\", nel suo album \"Amused to Death\". Al rifiuto del regista, Waters avrebbe replicato poi indirizzandogli un messaggio poco cordiale registrato al contrario al principio del terzo brano, \"Perfect Sense\".\nNel 1971 i Pink Floyd ricevettero anche l'offerta di girare un film-concerto: \"\", diretto dal regista Adrian Maben e ambientato in Italia nell'anfiteatro romano di Pompei, lasciato volutamente deserto. L'opera costituisce un passaggio particolarmente significativo nella carriera del gruppo, sia per il concept dell'esecuzione in uno spazio vuoto, sia per gli innovativi effetti audio-visivi (questi ultimi presenti soltanto nella riedizione \"Director's Cut\", pubblicata in DVD nel 2003).\nAltra collaborazione in ambito cinematografico \u00e8 \"Obscured by Clouds\", colonna sonora del film \"La Vall\u00e9e\" di Barbet Schroeder. L'album, edito il 2 giugno 1972, vede l'impiego di uno dei primi sintetizzatori analogici, il VCS3, oltre a un minimoog. Mason defin\u00ec l'opera \u00absensazionale\", ma la critica non fu particolarmente positiva nelle recensioni; ad ogni modo, essa si piazz\u00f2 per la prima volta nella top 50 statunitense, precisamente alla posizione numero 42, e alla numero 6 in patria.\nIl periodo classico (1973-1977).\nAlla fine del 1971 la band, in previsione di un nuovo tour, inizi\u00f2 a progettare un album i cui temi portanti fossero lo stress e le angosce della vita moderna: Waters si occup\u00f2 dei testi, Gilmour e Wright della musica. In poche settimane era gi\u00e0 pronta una bozza di suite, eseguita e rifinita nelle esibizioni dal vivo nel corso di un tour inglese, fino ai concerti conclusivi tenuti al Rainbow Theatre nel febbraio 1972. Come per \"Meddle\", anche le registrazioni del nuovo album, dal titolo provvisorio \"Dark Side of the Moon, A Piece for Assorted Lunatics\", si protrassero per tutto l'anno per i numerosi impegni della band.\nIl disco \u00e8 un \"concept album\" che propone una musica concettuale ed eterodossa alla quale si affiancano testi dal profondo contenuto filosofico e di riflessione sulla condizione umana, aspetto che caratterizzer\u00e0 la restante carriera del gruppo. Gli argomenti trattati riguardano vari aspetti della natura umana: \"Speak to Me\" e \"Breathe\" parlano della nascita e dell'infanzia; \"Time\", al cui interno \u00e8 inglobata \"Breathe (Reprise)\", affronta il tema dell'invecchiamento e del soverchiante e rapido approssimarsi della morte, con la giovinezza che passa prima di quanto ci si possa rendere conto; \"The Great Gig in the Sky\", priva di testi, \u00e8 una metafora della morte; \"Money\" si burla dell'avidit\u00e0 e del consumismo; \"Us and Them\" si riferisce al conflitto, all'etnocentrismo e al fatto che ciascuno ritenga s\u00e9 stesso sempre dalla parte della ragione; \"Brain Damage\" guarda alle malattie mentali, mostra come la follia sia solo relativa e quanto la vecchiaia porti lontano da chi si era un tempo; infine \"Eclipse\", ultimo brano dell'album, afferma il libero arbitrio e la casualit\u00e0 degli eventi.\nL'esecuzione delle varie canzoni che si susseguono senza stacchi fino a formare un unico brano rappresenta l'apice creativo dei Pink Floyd, ove all'uso di tecniche di registrazione e di effetti sonori avanzati da parte di Alan Parsons, che gli varranno una \"nomination\" ai Grammy Awards 1974 nella categoria miglior sonoro per un album non-classico, si aggiunge il mixaggio finale di Chris Thomas. Inconfondibili sono i rumori di fondo, dagli orologi in \"Time\" al registratore di cassa in \"Money\", dai battiti cardiaci, alle urla e alle risate, accompagnati dalla presenza di cori femminili, dalle performance al sax di Dick Parry ai vocalizzi di Clare Torry, tutti elementi distintivi che concorrono a rendere il disco un'opera diversa dalle precedenti produzioni del gruppo, sicuramente la pi\u00f9 celebre e secondo molti la migliore dei Pink Floyd. \nUscito il 23 marzo del 1973 nel Regno Unito, \"The Dark Side of the Moon\" ha venduto 45 milioni di copie in tutto il mondo, diventando uno degli album di maggior successo e tra i pi\u00f9 venduti di tutti i tempi. \u00c8 rimasto per 741 settimane consecutive (oltre quattordici anni) nella classifica Billboard 200 dell'omonima rivista musicale statunitense dalla quale \u00e8 uscito soltanto nel 1988 e detiene il record di permanenza nella classifica con un totale di 958 settimane. \u00c8 stato il primo album dei Pink Floyd a raggiungere la prima posizione della classifica statunitense, sebbene vi sia rimasto per una sola settimana, il 28 aprile del 1973, mentre non ha superato la seconda in quella britannica, pur rimanendovi per oltre 530 settimane. La copertina, creata da Storm Thorgerson dello studio Hipgnosis, \u00e8 una delle pi\u00f9 conosciute della storia del rock: essa raffigura, su di uno sfondo completamente nero, un prisma colpito da un raggio di luce bianca che si scompone, grazie al fenomeno della dispersione ottica, nello spettro visibile della radiazione elettromagnetica.\nAl fine di evitare un impegnativo paragone con \"The Dark Side of the Moon\", i Pink Floyd pensarono di produrre un album del tutto diverso dal precedente: nacque cos\u00ec \"Household Objects\", \"oggetti domestici\", un progetto musicale che prevedeva l'utilizzo di oggetti comuni, per esempio elastici e bicchieri, come se fossero strumenti musicali ma che, vista l'assenza di risultati apprezzabili, venne accantonato dopo poche settimane. L'album successivo fu elaborato sul filo conduttore individuato da Waters, il tema dell'assenza, e prese spunto da un tributo di Gilmour, \"Shine On\", alla figura di Syd Barrett. Tuttavia, era un periodo di scarsa vena compositiva, di collaborazioni e di concerti, nonch\u00e9 di vari tour in Europa, negli Stati Uniti e in Canada per cui, nell'attesa del nuovo album, le pressioni della EMI e, oltreoceano, della Columbia, che aveva da poco rilevato la Capitol, portarono a pubblicare \"A Nice Pair\", un cofanetto che riproponeva i primi due album, \"The Piper at the Gates of Dawn\" e \"A Saucerful of Secrets\", che raggiunse la ventunesima posizione nel Regno Unito e la numero 36 negli Stati Uniti. La band torn\u00f2 a lavorare in studio solo nel gennaio 1975 ripartendo dal brano ideato da Gilmour, reintitolato \"Shine On You Crazy Diamond\", che fu sviluppato e perfezionato nelle esibizioni dal vivo; il brano, suddiviso in due pezzi, di cui il primo apre l'album e il secondo lo chiude, vede nuovamente esibirsi Dick Parry al sassofono e si conclude, dopo un notevole intervento del sintetizzatore di Richard Wright, lasciando spazio al tema di \"See Emily Play\", brano scritto da Barrett. L'album si completa con altri tre brani, la malincolica \"Wish You Were Here\", evidente allusione all'assenza di Barrett, che d\u00e0 il titolo all'album, \"Have a Cigar\", cantata da Roy Harper, e \"Welcome to the Machine\", entrambe molto critiche verso la spietata \"macchina\" dell'industria musicale.\nPubblicato il 12 settembre 1975, l'album raggiunse la posizione numero uno sia nel Regno Unito sia negli Stati Uniti; la critica mostr\u00f2 di apprezzare l'album, anche se vi rimarc\u00f2 l'assenza di quegli spunti innovativi costantemente presenti nella produzione della band. Il 5 giugno del 1975, durante le registrazioni dell'album negli Abbey Road Studios, comparve Syd Barrett, che i membri del gruppo riconobbero solo dopo diversi minuti. D'aspetto molto ingrassato, alla richiesta di spiegazioni egli rispose: \u00abHo acquistato un grande frigorifero in cucina, e sto mangiando molte braciole di maiale\u00bb.\nLa crescita della popolarit\u00e0 coincise con l'accentuarsi dei contrasti all'interno del gruppo, in particolare tra Waters da una parte e Gilmour e Wright dall'altra. Da ci\u00f2 scatur\u00ec la predominanza di Waters sugli altri membri: se negli ultimi due lavori, infatti, la sua influenza era rilevabile prevalentemente nei testi, con \"Animals\" anche l'intera idea dell'album deve essere attribuita al bassista. Le tematiche proposte da Waters, che caratterizzano anche i successivi due lavori, sono ricorrenti: la morte del padre nella seconda guerra mondiale, la crudelt\u00e0 dell'industria discografica, l'individualismo e l'alienazione nella societ\u00e0 moderna, oltre alle critiche verso il capitalismo e, in misura minore, alla religione e ad alcune personalit\u00e0 politiche del tempo, in particolare Margaret Thatcher e Mary Whitehouse.\nL'album venne registrato presso i Britannia Row Studios, uno stabile di Islington che i Pink Floyd, intenzionati a non rinnovare il contratto con la EMI per gli Abbey Road Studios, avevano acquistato per trasformarlo nel proprio studio di registrazione. Il disco \u00e8 uno dei maggiormente dominati dalla chitarra, grazie anche all'influenza del nascente movimento punk rock di quell'anno, ed \u00e8 pervaso dalla metafora, che richiama il tema orwelliano sviluppato in \"La fattoria degli animali\", secondo la quale le persone si possono dividere in tre categorie: cani, maiali e pecore. I primi sono gli arrivisti, disposti a tutto pur di emergere, i maiali sono i potenti, soprattutto i politici, mentre le pecore sono il gregge assuefatto che accetta tutto passivamente. A ognuna delle tre specie \u00e8 dedicata una traccia dell'album, che \u00e8 completato da \"Pigs on the Wing\", divisa in due parti che lo aprono e chiudono (allo stesso modo in cui \"Shine On You Crazy Diamond\" \u00e8 stata disgiunta e collocata in \"Wish You Were Here\").\nConcluse le registrazioni, da un'idea di Waters si pass\u00f2 a progettare la copertina dell'album, nella quale doveva apparire il Pink Floyd pig, un enorme pallone gonfiabile raffigurante un maiale denominato \"Algie\", ancorato sopra le ciminiere della centrale elettrica di Battersea in dismissione. La band rifiut\u00f2 l'idea di una raffigurazione grafica e si orient\u00f2 verso una sua rappresentazione reale, ma la copertina definitiva sarebbe risultata un fotomontaggio, a causa dei problemi occorsi durante l'allestimento presso la centrale.\nL'album fu pubblicato il 21 gennaio del 1977 nel Regno Unito e subito dopo i Pink Floyd, partendo dal Westfalenhallen di Dortmund, inaugurarono una prolungata tourn\u00e9e, l\"'In the Flesh Tour\", che sarebbe durata fino a luglio, con numerose tappe europee a cui fecero seguito due distinte serie di esibizioni in territorio statunitense. Nel corso della tourn\u00e9e, alla quale parteciparono Dick Parry e il chitarrista Snowy White come musicisti di supporto, apparvero i primi maiali gonfiabili, fatti fluttuare sopra il palcoscenico e/o fatti esplodere durante lo spettacolo. Oltre al maiale vennero introdotti nuovi effetti scenici, come riflettori dotati di fari rotanti che spuntavano da sotto il palco o esplosioni di fuochi artificiali da cui emergevano paracadute a forma di pecora, effetti accompagnati dalle animazioni curate dal fumettista Gerald Scarfe.\nDurante l'ultima data del tour, il 6 luglio a Montr\u00e9al, Waters ebbe un acceso diverbio con uno spettatore, perse il controllo e gli sput\u00f2; questo incidente lo port\u00f2 a riflettere sulle crescenti difficolt\u00e0 di rapportarsi con il pubblico e ad abbozzare nella sua mente l'idea alla base dell'album successivo, il crescente \"muro\" di incomunicabilit\u00e0 tra la band e il pubblico. \"Animals\" consegu\u00ec comunque un ottimo successo commerciale, raggiungendo la posizione numero 2 in patria e la numero 3 oltreoceano, tuttavia alcuni critici lo descrissero come \u00abnoioso e cupo\u00bb.\nNel 1978, a causa di gravi problemi finanziari conseguenti al fallimento di una societ\u00e0 d'intermediazione alla quale avevano affidato i propri capitali, i Pink Floyd furono costretti a lasciare il Regno Unito per un anno, dal 6 aprile 1979 al 5 aprile 1980; durante questo periodo i musicisti si dedicarono a impegni personali, come gli album \"David Gilmour\" del chitarrista e \"Wet Dream\" di Wright, mentre Waters lavor\u00f2 a due progetti, \"The Pros and Cons of Hitch Hiking\" e \"The Wall\". Il primo sarebbe diventato un lavoro solista del bassista, mentre il secondo sarebbe stato un altro successo discografico per il gruppo.\nL'era di Waters (1979\u20131985).\n\"The Wall\".\nL'esilio forzoso port\u00f2 i Pink Floyd in Francia, dove iniziarono a lavorare presso i Super Bear Studios, uno studio di registrazione situato nelle Alpi Marittime, e nel quale Wright e Gilmour avevano registrato i loro album solisti. Dato che Waters aveva abbozzato molto materiale, per rinforzare la troupe furono ingaggiati James Guthrie come tecnico del suono, Michael Kamen come arrangiatore e Bob Ezrin come produttore; quando un dirigente della Sony/CBS chiese alla band di completare il lavoro entro l'anno offrendo in cambio l'aumento dei loro proventi, Waters, intravista la possibilit\u00e0 di riuscirci, si infuri\u00f2 con Wright che rifiut\u00f2 di rinunciare alle sue vacanze estive per completare i pezzi alle tastiere. Di l\u00ec a breve Waters chiese a Steve O' Rourke di estromettere Wright dalla formazione, relegandolo al ruolo di turnista durante il tour che segu\u00ec la pubblicazione dell'album.\nL'opera, ideata da Waters, tratta delle ossessioni della sua vita, esposte attraverso la metafora di una rockstar di nome Pink, nella quale si distingue chiaramente la figura di Waters, che ripercorre la propria esistenza attraverso riferimenti biografici come la morte del padre (\"Another Brick in the Wall\"), una madre iperprotettiva (\"Mother\"), la paura del sesso (\"Young Lust\") e una generale avversione per le istituzioni e che costruisce, mattone dopo mattone, un muro che lo separa dalle altre persone e che lo porta alla follia. Pink si libera dal muro solo dopo una sorta di processo mentale (\"The Trial\") che lo condanna e che conduce all'abbattimento del muro. Alla fine dell'opera, in \"Outside the Wall\", viene lasciato spazio a un messaggio positivo e di speranza: \n\"The Wall\" \u00e8 un'opera rock concepita, fin dalla genesi, in tre distinte fasi, l'album, il film e lo spettacolo dal vivo. L'album usc\u00ec il 30 novembre 1979 nel Regno Unito, dove raggiunse la posizione numero 3 in classifica, e l'8 dicembre negli Stati Uniti dove raggiunse la prima posizione della \"Top LPs &amp; Tape\" di \"Billboard\", restandovi per quindici settimane. Oltre ad aver ottenuto il plauso della critica, \u00e8 stato certificato ventitr\u00e9 volte disco di platino dalla RIAA con oltre ventitr\u00e9 milioni di copie vendute nei soli Stati Uniti. \"The Wall\" \u00e8 risultato essere il doppio album pi\u00f9 venduto della storia, nonch\u00e9 uno dei maggiori successi discografici di sempre con oltre trenta milioni di copie vendute in tutto il mondo. Nel 2003 fu inserito al 129\u00ba posto tra i 500 migliori album secondo Rolling Stone. \"Another Brick in the Wall (Part 2)\", inoltre, \u00e8 stato l'unico singolo dei Pink Floyd a raggiungere la posizione numero 1 delle classifiche. Dall'album sono stati tratti altri due singoli di successo: \"Comfortably Numb\" e \"Run Like Hell/Don't Leave Me Now\".\nLa versione cinematografica dell'opera, scritta da Waters, diretta dal regista Alan Parker e interpretata da Bob Geldof nel ruolo del protagonista, venne intitolata \"Pink Floyd The Wall\". Il film fu presentato il 23 maggio 1982 al 35\u00ba Festival di Cannes e usc\u00ec nelle sale il successivo 6 agosto, riscuotendo un notevole successo: solamente negli Stati Uniti, incass\u00f2 quasi quindici milioni di dollari. Il film ripercorre le tracce dell'album, differenziandosi per l'esclusione dei brani \"Hey You\" e \"The Show Must Go On\", nonch\u00e9 per l'aggiunta di due nuovi pezzi: \"What Shall We Do Now?\", escluso dall'album originale per motivi di spazio, e \"When the Tigers Broke Free\". La pellicola, priva di dialoghi, affianca alle scene girate delle animazioni create da Gerald Scarfe.\nDate le enormi proporzioni dell'allestimento e gli inevitabili problemi organizzativi e logistici, la tourn\u00e9e itinerante fu sostituita da cicli di pi\u00f9 concerti nello stesso luogo. I concerti del \"The Wall Tour\" venivano solitamente aperti dalla \"surrogate band\", composta da Peter Wood, Willie Wilson e Andy Bown insieme a Snowy White, gi\u00e0 turnista nel 1977 nel tour di \"Animals\" del 1977. Nel 1980 il tour fece solo tre tappe: la Sports Arena di Los Angeles e il Nassau Coliseum di New York in febbraio, l'Earls Court Exhibition Centre di Londra in agosto. L'anno successivo, in cui il ruolo di chitarrista aggiunto fu ricoperto da Andy Roberts, il tour prosegu\u00ec con altre due serie di esibizioni, al Westfalenhallen di Dortmund in febbraio e nuovamente all'Earls Court in giugno..\n\"The Final Cut\".\nConcluso il progetto di \"The Wall\", Waters inizi\u00f2 a lavorare, a partire da alcuni dei brani esclusi dal precedente disco, a un nuovo album dal titolo provvisorio \"Spare Bricks\". Tuttavia l'approccio risult\u00f2 disorganico e insoddisfacente: Waters s'indirizz\u00f2 allora verso un nuovo \"concept album\", incentrato sul tema della guerra e intitolato \"The Final Cut\", in cui torn\u00f2 sulla morte del padre durante la seconda guerra mondiale, espresse la sua avversione per lo scoppio della guerra delle Falkland intrapresa dalla Thatcher fino a sentenziare, come riportato sul retro della copertina, \"A Requiem for a Postwar Dream\", ossia il \"fallimento del sogno del dopoguerra\". L'album, registrato in buona parte nei Mayfair Studios situati a Primrose Hill, nella zona nord di Londra, e pubblicato il 21 marzo del 1983, vide l'ormai totale predominio di Waters sugli altri componenti: compose e cant\u00f2 tutti i brani, con l'eccezione di \"Not Now John\", interpretato anche da Gilmour e che, pubblicato come singolo, con \"The Hero's Return\" sul lato B, raggiunse la 30\u00aa posizione nelle classifiche britanniche. Wright era gi\u00e0 stato allontanato e al suo posto vi erano Michael Kamen e Andy Bown, mentre Gilmour venne progressivamente messo da parte e, nonostante alcuni suoi assolo di chitarra e la voce in una canzone, il suo nome scomparve dai crediti dell'album, sancendo la definitiva rottura tra il bassista e il chitarrista.\nIl risultato discografico fu la prima posizione nel Regno Unito e la sesta negli Stati Uniti d'America, ottenendo anche il plauso della critica. All'album non fece seguito alcun tour, se non una raccolta di brani del periodo 1967-1972, intitolata \"Works\", che includeva l'inedita versione in studio del brano \"Embryo\" e alcuni progetti solisti, come \"About Face\" di Gilmour, \"Identity\" di Wright, in collaborazione con Dave Harris, e \"Profiles\" di Mason assieme a Rick Fenn, mentre Waters complet\u00f2 e pubblic\u00f2 \"The Pros and Cons of Hitch Hiking\".\nL'abbandono di Waters.\nIl titolo \"The Final Cut\" si rivel\u00f2 profetico della volont\u00e0 di Waters che, dopo la pubblicazione del disco, lasci\u00f2 la band, definita \u00abuno spreco di energie\u00bb, ritenendo che il suo abbandono avrebbe portato allo scioglimento dei Pink Floyd e ad aprirgli la strada a una nuova carriera solista. Ma il suo proposito non si realizz\u00f2, sia perch\u00e9 la casa discografica era restia a chiudere un'esperienza tanto redditizia, sia perch\u00e9 il loro manager, Steve O'Rourke, preoccupato dai possibili risvolti economico-legali della vicenda, rivel\u00f2 agli altri componenti del gruppo la trattativa riservata avviata da Waters. Nel dicembre del 1985 Waters si dimise ufficialmente ma le sue aspettative andarono deluse: nel 1986 Gilmour e Mason decisero di lavorare a un nuovo album, e questo fatto indusse Waters ad aprire una battaglia legale per stabilire a chi spettasse portare avanti il nome del gruppo, battaglia che si risolse a favore di Gilmour e Mason.\nL'era di Gilmour (1985-1995).\n\"A Momentary Lapse of Reason\".\nIl 7 settembre 1987 fu pubblicato il disco \"A Momentary Lapse of Reason\", che raggiunse la terza posizione sia nella Official Albums Chart britannica sia nella Billboard 200 statunitense. Dal momento che Waters era stato in precedenza l'autore della maggior parte dei testi floydiani, per questo lavoro Gilmour e Mason si rivolsero a figure esterne che collaborassero alla loro stesura: Bob Ezrin, che fungeva da co-produttore e collaborava ad alcuni testi e soprattutto Anthony Moore degli Slapp Happy. Furono contattati anche Phil Manzanera dei Roxy Music (coautore in \"One Slip\"), il tastierista Jon Carin (coautore della musica in \"Learning to Fly\"), nonch\u00e9 il poeta inglese Roger McGough e la compositrice canadese Carole Pope, di cui per\u00f2 nulla apparve sul disco finito. Le sedute di registrazione iniziarono sull\"'Astoria\", una casa galleggiante trasformata in studio da Gilmour, mentre la realizzazione della copertina fu affidata al designer Storm Thorgerson.\n\"A Momentary Lapse of Reason\" \u00e8 il disco maggiormente influenzato da Gilmour: tutti i brani portano infatti la sua firma e due delle tracce sono strumentali. Nelle note di apertura di \"Signs of Life\" vi sono sintetizzatori d'atmosfera che emergono da un tappeto di suoni e voci. Nel secondo brano, \"Learning to Fly\", vi \u00e8 la presenza di coriste, caratteristica anche di \"One Slip\". L'andatura marziale e minacciosa di \"The Dogs of War\" sembra voler recuperare le atmosfere di \"Animals\" mentre per \"Yet Another Movie\" si segue l'esperimento di far suonare due batteristi e un percussionista contemporaneamente. \"Sorrow\", spesso considerato il pezzo migliore dell'album, rende onore allo stile chitarristico di Gilmour con lunghi assolo, \"A New Machine\" e il pezzo strumentale \"Terminal Frost\" completano il disco, insieme alla ballata \"On the Turning Away\", una critica all'indifferenza del mondo benestante verso le popolazioni pi\u00f9 povere.\nAlla relativa tourn\u00e9e, intrapresa tra il 1987 e il 1989, partecip\u00f2 Richard Wright, ma solo in veste di turnista, in quanto una clausola dell'accordo di separazione sottoscritto nel 1981 gli impediva di tornare a far parte del gruppo, assieme a un nutrito gruppo di altri strumentisti: Jon Carin alle tastiere, Guy Pratt al basso, Gary Wallis alle percussioni, Scott Page al sassofono, Tim Renwick alla chitarra e alcune coriste, tra cui Sam Brown, Durga McBroom e Carol Kenyon. La tourn\u00e9e fu la pi\u00f9 riuscita nella storia dei Pink Floyd, che si esibirono in circa duecento concerti ai quali assistettero cinque milioni di spettatori, e guadagnarono sessanta milioni di sterline, al netto degli introiti derivanti dal merchandising. L'allestimento fu affidato a Paul Staples, progettista scenico, e a Marc Brickman come progettista delle luci: agli effetti gi\u00e0 consolidati, come l'uso di luci laser, lo schermo circolare gigante e il maiale gonfiabile si aggiunsero giochi di luci roteanti o che correvano sui binari, i \"periactoidi\", prismi triangolari rotanti, e persino lo schianto di un aereo durante l'esecuzione di \"On the Run\". Gli spettacoli si svolsero in Nordamerica (due volte), in Giappone, Australia e Nuova Zelanda, per poi concludersi in Europa, toccando alcuni luoghi fuori dal comune come la Reggia di Versailles e la laguna di Venezia ove il 15 luglio 1989, in occasione della festa del Redentore, su un palco galleggiante nel bacino San Marco, si svolse il concerto di Venezia trasmesso in diretta televisiva mondiale. Un'ultima esibizione per un evento di beneficenza ebbe luogo a Knebworth nel giugno 1990. Due singoli estratti dall'album finirono in cima alla Mainstream Rock Airplay statunitense: \"Learning to Fly\" e \"On the Turning Away\". Dai concerti tenuti al Nassau Coliseum di New York nell'estate 1988 furono scelti i brani di un doppio album dal vivo, intitolato \"Delicate Sound of Thunder\". L'anno seguente Gilmour e Mason parteciparono in veste di piloti, assieme a Steve O'Rourke, alla rievocazione di una corsa automobilistica, la Carrera Panamericana: le riprese video furono raccolte in un docufilm e il gruppo ne compose la colonna sonora. Il 2 novembre 1992, in occasione del venticinquesimo anniversario del loro esordio, fu distribuito \"Shine On\", un cofanetto contenente otto album in versione rimasterizzata, pi\u00f9 un nono disco, \"The Early Singles\", non disponibile separatamente.\n\"The Division Bell\".\nAll'album successivo, elaborato inizialmente nei Britannia Row Studios e perfezionato poi sull'Astoria, parteciparono Guy Pratt come bassista e Rick Wright, rientrato nella formazione, il quale diede un contributo significativo alla registrazione del disco. \"The Division Bell\", titolo suggerito dallo scrittore Douglas Adams, usc\u00ec il 28 marzo 1994 nel Regno Unito e il 4 aprile dello stesso anno negli USA, raggiungendo il numero 1 nelle classifiche di entrambe le nazioni, mentre l'accoglienza della critica non fu affatto benevola, anche se col passare degli anni si sarebbe ricreduta. \"The Division Bell\" \u00e8 un concept album che parla, come in \"The Wall\", dell'incomunicabilit\u00e0 tra gli individui, problema con cui i tre componenti avevano avuto a che fare, tra cause legali e divorzi. Alla stesura dei testi partecip\u00f2 anche la giornalista Polly Samson, fidanzata con Gilmour, il quale era reduce dal divorzio, dopo quasi vent'anni di matrimonio, con la ex moglie Ginger. Nei testi non mancano inoltre riferimenti a Waters, come in \"Lost for Words\", e a Barrett, in \"Poles Apart\". I pezzi pi\u00f9 rappresentativi del disco sono \"High Hopes\" e \"Marooned\", premiato con un Grammy Award come miglior brano strumentale; la copertina \u00e8 firmata nuovamente da Thorgerson che, prendendo spunto dai moai dell'isola di Pasqua, dispone su un prato due teste contrapposte che formano l'immagine illusoria di un terzo volto.\nAll'album segu\u00ec una lunga tourn\u00e9e mondiale della quale rimane traccia in \"Pulse\", pubblicato l'anno seguente, che documenta le esibizioni tenute in diverse localit\u00e0 europee con una formazione allargata, costituita da due chitarre, due tastiere, basso, batteria, percussioni, sassofono e tre coriste. Nel film omonimo \u00e8 possibile inoltre osservare anche la maestosit\u00e0 del gigantesco apparato scenografico che faceva da cornice ai concerti del tour: luci, raggi laser, fumi e fuochi d'artificio si combinavano in coreografie che accompagnavano i brani, battuta per battuta. Il manager Steve O'Rourke afferm\u00f2 che \u00abil punto era unicamente dar vita al miglior show possibile\u00bb.\nGli anni duemila.\nNel 2000 fu pubblicato un altro disco dal vivo, registrato a Londra dal gruppo tra il 1980 e il 1981 durante il tour di \"The Wall\" e intitolato \"Is There Anybody Out There? The Wall Live 1980-1981\", che raggiunse la posizione numero 15 nel Regno Unito e la 19 negli Stati Uniti. Nel 2001 usc\u00ec invece \"\", una raccolta su disco doppio di ventisei tracce legate tra loro senza stacchi in modo da formare due brani lunghissimi che, appositamente rimasterizzati, ripercorrono, ma senza seguire l'ordine cronologico, l'intera carriera del gruppo.\nIl 2 luglio 2005, in occasione del Live 8, la grande manifestazione musicale organizzata dall'amico Bob Geldof per sensibilizzare l'opinione pubblica sulla povert\u00e0 e sui problemi dell'Africa, i Pink Floyd tornarono a esibirsi nella loro formazione storica, Roger Waters compreso, eseguendo alcuni brani rappresentativi della loro avventura musicale: \"Breathe\" (a cui fu accorpato \"Breathe (Reprise)\"), \"Money\", \"Wish You Were Here\" e \"Comfortably Numb\". Al concerto parteciparono Tim Renwick, Jon Carin, Dick Parry e Carol Kenyon in veste di turnisti. Durante l'esecuzione di \"Wish You Were Here\", Waters volle ricordare Syd Barrett, affermando: \nIn alcuni degli spettacoli del tour estivo di Waters dell'anno seguente Nick Mason si aggreg\u00f2 al gruppo per eseguire l'intera suite di \"The Dark Side of The Moon\", mentre Wright, che aveva partecipato al tour solista di David Gilmour, declin\u00f2 l'offerta poich\u00e9 impegnato con il nuovo album solista. Lo stesso Nick Mason, in seguito, si aggiunse a David Gilmour e a Richard Wright nella terza serata conclusiva del \"On an Island Tour\" del chitarrista alla Royal Albert Hall di Londra, il 31 maggio 2006, ricomponendo i Pink Floyd per due canzoni: \"Wish You Were Here\" e \"Comfortably Numb\". Si tratt\u00f2 della prima apparizione del trio dopo il Live 8 e, a detta di Gilmour, dell\"'ultimo atto\" dei Pink Floyd.\nWaters e i Pink Floyd incrociarono nuovamente le proprie strade il 10 maggio 2007, in occasione del \"The Madcap's Last Laugh\", un concerto tributo organizzato da Joe Boyd al Barbican Centre in memoria di Syd Barrett, morto a Cambridge il 7 luglio dell'anno precedente. Nonostante le attese dei fan, per\u00f2, i quattro non suonarono assieme: Waters si esib\u00ec nella prima parte dello show con Jon Carin, eseguendo la sua \"Flickering Flame\", subito dopo i tre Floyd suonarono la prima hit di Barrett, \"Arnold Layne\", accompagnati dallo stesso Carin e dal bassista degli Oasis, Andy Bell; fu anche il loro ultimo concerto dal vivo. La mancata reunion tra Waters e Gilmour permise di non distogliere l'attenzione dal protagonista della serata, Syd Barrett.\nLuned\u00ec 15 settembre 2008 fu annunciata la morte di Richard Wright, avvenuta a sessantacinque anni dopo una breve lotta contro il cancro. Lo stesso giorno David Gilmour disse di Richard Wright:\nGilmour e il suo gruppo resero omaggio a Wright durante la serie televisiva britannica \"Later... with Jools Holland\" suonando il brano \"Remember a Day\" (tratto dall'album \"A Saucerful of Secrets\"), brano non eseguito dal vivo da molti anni.\nIl 10 luglio 2010 David Gilmour e Roger Waters decisero di tornare a suonare insieme, a distanza di cinque anni dall'ultima esibizione al Live 8, in occasione di un concerto di beneficenza per la \"Hoping Foundation\" in favore dei bimbi palestinesi. L'avvenimento assunse particolare rilevanza vista l'acredine che per quasi trent'anni aveva caratterizzato il rapporto tra i due musicisti. Gilmour, per ricambiare la partecipazione del ritrovato amico e collega, partecip\u00f2 invece alla data del 12 maggio 2011 del tour mondiale di \"The Wall Live\" alla The O2 Arena di Londra suonando \"Comfortably Numb\" insieme a Waters. Al termine del concerto, durante i saluti e l'esecuzione del brano finale, \"Outside the Wall\", a Roger Waters e al suo gruppo e a David Gilmour si un\u00ec anche Nick Mason.\n\"The Endless River\".\nNel luglio 2014 Polly Samson, moglie di David Gilmour, anticip\u00f2 attraverso Twitter la notizia della pubblicazione di un nuovo album dei Pink Floyd, intitolato \"The Endless River\" e definito \u00abil canto del cigno di Rick Wright\u00bb: il lavoro, prodotto da Gilmour insieme a Phil Manzanera, Martin Glover e all'ingegnere del suono Andy Jackson, racchiude una serie di sessioni rivisitate e mai pubblicate di \"The Division Bell\" del 1994, con la presenza, tra l\u2019altro, di tracce registrate allora dall'ormai defunto Wright. L'album si compone di diciotto tracce suddivise in quattro sezioni; pubblicato il 10 novembre 2014, divenne il disco con il record di prevendite su Amazon e debutt\u00f2 in testa alle classifiche in numerosi paesi. \"The Endless River\" \u00e8 quasi totalmente strumentale: fanno eccezione \"Louder Than Words\", il singolo apripista scritto da Polly Samson e diffuso un mese prima dell'uscita dell'album, e \"Talkin' Hawkin\"', un brano nel quale si sente la voce computerizzata dell'astrofisico Stephen Hawking, emessa attraverso un sintetizzatore vocale. A \"The Endless River\" non ha fatto seguito nessun tour perch\u00e9, come afferm\u00f2 Gilmour, \u00absenza Wright \u00e8 quasi impossibile\u00bb; \u00e8 anche l'ultimo album in studio dei Pink Floyd che, secondo il commento di Gilmour, \u00abhanno fatto il loro tempo\u00bb.\nLe ultime pubblicazioni.\nIl 27 novembre 2015 usc\u00ec \"\", un EP a tiratura limitata contenente sei brani registrati durante il 1965 come demo e mai pubblicati ufficialmente. Si tratta di un documento storicamente significativo, trattandosi delle prime registrazioni esistenti dei Pink Floyd, con Rado Klose in formazione e risalenti al periodo rhythm and blues del gruppo.\nL'11 novembre 2016 \u00e8 la volta di un cofanetto, \"The Early Years 1965-1972,\" suddiviso in sette volumi, uno per anno, comprendente trentatr\u00e9 dischi che includono CD, DVD, BD e vinili di inediti, registrazioni live e \"memorabilia\". Ne fu pubblicata anche una versione ridotta in due CD, \"Cre/ation - The Early Years 1967-1972\". Preceduto di due settimane dalla raccolta \"The Later Years\", il 13 dicembre 2019 venne edito di un nuovo box set, intitolato \"The Later Years 1987-2019\", composto da cinque CD, sei BD e cinque DVD, corredato da foto, programmi degli spettacoli e gadget. Il cofanetto contiene oltre sei ore di musica e sette ore di audiovisivi tratti da materiale inedito degli album \"A Momentary Lapse of Reason\", \"The Division Bell\", e \"The Endless River\".\nIl 20 novembre 2020 fu ripubblicato in versione rimasterizzata l'album dal vivo \"Delicate Sound of Thunder\" in doppio CD, triplo LP e DVD che contiene, oltre alla versione originale del 1988, la scaletta completa del concerto con l'aggiunta di otto tracce. Il 30 aprile 2021 usc\u00ec \"Live at Knebworth 1990\", che immortala il live tenuto dal gruppo a Knebworth nel 1990 insieme ad altri artisti internazionali per beneficenza; quest'ultima pubblicazione non \u00e8 inedita in quanto inclusa nel box set \"The Later Years 1987-2019\".\nStile musicale.\nPur essendosi evoluti nel tempo attraverso tre cambi di leadership, i Pink Floyd hanno mantenuto uno stile musicale ben preciso e immediatamente riconoscibile, una firma evidente che ha portato a coniare il termine \"Pink Floyd Sound\" con cui si sono identificati, come affermato da Mason, delle peculiarit\u00e0 incentrate sulle sonorit\u00e0 di Wright.\nDopo un iniziale repertorio rhythm and blues, seguito poi dai primi album contraddistinti dal genere psichedelico, con l'album \"Atom Heart Mother\" il gruppo entr\u00f2 in pi\u00f9 stretto contatto con il rock progressivo. Iniziarono i lavori in cui la gi\u00e0 sperimentata tendenza dei Floyd a comporre collettivamente anche pezzi di una certa lunghezza si evolvette in vere e proprie suite, come \"Atom Heart Mother\", \"Echoes\" e \"Shine On You Crazy Diamond\". Ad essi, man mano che la figura di Waters diveniva predominante, fecero seguito i \"concept album\", come \"Animals\" e \"The Wall\", nei quali i messaggi politico-sociali veicolati dai testi avevano una parte decisamente importante.\nGli arrangiamenti rumoristici, l'introduzione di elementi provenienti da altre tradizioni musicali (l'orchestra di \"Atom Heart Mother\" o il coro dei bambini in \"Another Brick in the Wall\"), lo sperimentalismo, il vasto impiego di ritmi complessi e l'uso massiccio di tastiere includono i Pink Floyd tra i massimi esponenti di sempre del rock. Il loro approccio compositivo \u00e8 particolare: Gilmour, riferendosi a Waters e Mason, ha affermato che \u00abcompongono \"A Saucerful of Secrets\" come un grafico architettonico, in forma dinamica con depressioni e picchi. Niente a che vedere con una qualunque forma musicale\u00bb. La loro musica \u00e8 stata inoltre definita \u00absferica\u00bb o \u00abastronomica\u00bb, ed \u00e8 considerata una valida sintesi di elementi provenienti da tradizioni musicali diverse.\nNonostante il carattere eclettico e difficilmente classificabile del loro modus operandi, i Pink Floyd sono stati spesso considerati un gruppo art rock. Vengono anche inseriti nel novero di varie sfumature del genere rock quali quello progressivo, classificazione che \u00e8 stata per\u00f2 messa pi\u00f9 volte in discussione, il rock sperimentale, l'hard rock e l'album rock.\nConcerti.\nNelle esibizioni dal vivo i Pink Floyd hanno proposto, fin dagli inizi, l'idea \"Sound &amp; Vision\", un'esperienza innovativa sia visiva che musicale, diventata un punto di riferimento per le epoche successive. Nel Regno Unito essi sono stati i primi a realizzare, con l'ausilio di Mike Leonard, quello che viene definito \"light show\", in cui le proiezioni di luci e laser giocano un ruolo portante nello spettacolo. Nel \"light show\" i musicisti divengono una figura secondaria nella coreografia dell'esibizione, scomparendo quasi nell'oscurit\u00e0 alla vista degli spettatori.\nSono stati inoltre tra i primi gruppi musicali a portare in concerto, oltre agli innovativi sistemi di diffusione sonora quali l'azimuth Co-ordinator prima e l'olofono poi, un impianto luci proprio, che negli anni si \u00e8 espanso sempre pi\u00f9, raggiungendo dimensioni impressionanti.\nLe conoscenze acquisite durante gli studi universitari furono importanti nello sviluppo degli aspetti tecnologici degli effetti scenici tipici dei loro concerti. Caratteristica peculiare delle esibizioni floydiane \u00e8 stato lo schermo circolare, posto sullo sfondo dietro il palco, introdotto nel 1973 e poi divenuto parte integrante degli spettacoli dal vivo. Tra gli altri elementi scenici vi sono i giganteschi pupazzi concepiti da Gerald Scarfe, il professore, la madre e la moglie oltre al Pink Floyd pig, una presenza costante a partire dal tour di \"Animals\". Nei concerti di \"The Wall\", a met\u00e0 dello spettacolo, veniva edificato in breve tempo un muro di cartapesta alto dodici metri che separava i musicisti dal pubblico, sul quale scorrevano animazioni progettate da Scarfe, e che permaneva per tutta la seconda parte del concerto, per poi crollare nel finale.\nL'apice della maestosit\u00e0 dell'allestimento, tuttavia, viene raggiunta nel \"The Division Bell\" tour del 1994, immortalato dal filmato \"Pulse\", nel quale si osserva il palco circondato da alte impalcature cariche di luci, fumi e laser: Marc Brickman, il designer del gruppo, utilizz\u00f2 centinaia di lampade intelligenti, comandate da computer, che seguivano i brani in scaletta accompagnandoli, battuta per battuta, con giochi di luci sempre diversi, impiegando persino laser a vapori di rame, solitamente usati nella ricerca in fisica nucleare.\nLa parte pi\u00f9 elaborata e spettacolare delle esibizioni sono stati gli effetti speciali: nel concerto del 20 ottobre 1994 all'Earl's Court alla fine del brano \"On The Run\", un aereo attravers\u00f2 la platea e si schiant\u00f2 a lato del palco mentre durante l'assolo di \"Comfortably Numb\" una sfera ricoperta di specchi veniva illuminata da potenti fari mentre essa si apriva fino a formare un fiore.\nEredit\u00e0 artistica.\nLa grande popolarit\u00e0 raggiunta dalla loro musica ha fatto s\u00ec che fin dagli anni settanta i Pink Floyd abbiano influenzato numerosi musicisti e gruppi musicali, come David Bowie, Genesis, Queen, Yes, Kraftwerk e Tangerine Dream per arrivare ai musicisti dei decenni successivi, tra i quali possono essere citati Ayreon, Dream Theater, Tool, Radiohead, The Smashing Pumpkins, Porcupine Tree, The Orb, Rush, Nine Inch Nails, The Gathering e, pi\u00f9 in generale, le band neoprogressive.\nPure rilevante \u00e8 l'ampia diffusione delle tribute band del gruppo (solo in Italia se ne contano oltre duecento). Tra le pi\u00f9 importanti si annoverano i Brit Floyd, The Machine, The Australian Pink Floyd Show e in particolare i Nick Mason's Saucerful of Secrets, i quali hanno pubblicato un album come \"cover band\" e si sono in seguito affermati come supergruppo.\nNumerosi sono poi i gruppi che hanno realizzato un tributo ai Pink Floyd. L'11 ottobre 2005 il gruppo progressive metal statunitense Dream Theater ha reinterpretato l'intero disco \"The Dark Side of the Moon\" ad Amsterdam ripetendolo, due settimane pi\u00f9 tardi, a Londra. Da parte sua, il gruppo Easy Star All-Stars ha registrato un tributo a \"The Dark Side\", con influenze reggae e hip hop, intitolato \"Dub Side of the Moon\", mentre il gruppo heavy metal Ministry ne ha seguito l'esempio intitolando \"Dark Side of the Spoon\" un suo disco del 1999. In campo classico, i Vitamin String Quartet, composti da due violini, una viola e un violoncello, hanno realizzato una propria versione di \"The Dark Side\", mentre la London Philharmonic Orchestra ha fatto lo stesso nel disco \"Us and Them: Symphonic Pink Floyd\". Una menzione a parte merita lo spettacolo \"La face cach\u00e9e de la lune\" che sotto la direzione artistica di Thierry Balasse ha messo in scena \"The Dark Side of the Moon\" utilizzando tutti gli strumenti e gli oggetti reali utilizzati nella produzione originale dell'album. Un ulteriore tributo \u00e8 stato fatto nel 1991 dal gruppo reggae Pitura Freska con la canzone \"Pin Floi\", che racconta il discusso concerto di Venezia del 1989.\nDediche scientifiche.\nBiologia.\nAl gruppo venne dedicata una specie di crostaceo, scoperto nelle acque del Golfo di Panama, chiamato in loro onore \"Synalpheus pinkfloydi\". L'animale possiede una grande chela destra rosa (\"pink\" in inglese) con la quale \u00e8 capace di produrre un suono atto a stordire e uccidere le sue prede.\nAstrofisica.\nUn asteroide, scoperto nel 1997, venne nominato \"19367 Pink Floyd\". La motivazione di tale dedica fa riferimento alla pubblicazione da parte della band di un certo numero di opere dal titolo avente a che fare con lo spazio (su tutti, vengono citati \"Interstellar Overdrive\", \"Astronomy Domine\" e \"The Dark Side of the Moon\")."}
{"id": "1428908", "revid": "1652635", "url": "https://it.wikipedia.org/wiki?curid=1428908", "title": "Sal Da Vinci", "text": "Biografia.\nNasce a New York in quanto il padre Mario Da Vinci, cantante e interprete della sceneggiata napoletana, era impegnato in una tourn\u00e9e negli Stati Uniti d'America e la madre aveva ivi raggiunto il marito.\nIl giovane Da Vinci si \u00e8 esibito per la prima volta davanti al pubblico pagante quando aveva appena sei anni. Nel 1976 debutta nel mondo della musica incidendo, in duetto proprio con il padre, la canzone \"Miracolo 'e Natale\" di Alberto Sciotti e Tony Iglio, da cui \u00e8 stata tratta una sceneggiata omonima. Nel 1977 insieme al padre Mario, debutta in teatro con la sceneggiata \"Caro pap\u00e0\" e nello stesso anno debutta con la sceneggiata \"Senza mamma e senza padre\".\nNel 1978 debutta nel mondo cinematografico nella pellicola di Carlo Caiano intitolata \"Figlio mio sono innocente!\"; l'anno successivo gira un secondo film, intitolato \"Napoli storia d'amore e di vendetta\" di Mario Bianchi. Nel 1979 interpreta da protagonista, insieme al padre Mario, la sceneggiata \"'O cunvento\". Nel 1980 prende parte al film \"Montevergine\".\nNel 1981 Sal debutta in teatro con il padre in \"'A mamma\". Nel 1982 registra il primo album \"O guappo nnammurato\" per l'etichetta La Canzonetta Record, dove oltre a canzoni appartenenti al repertorio classico napoletano, incide gli inediti \"Lettera a Napoli\" e \"Meglio ca 'o ssaje\" di Alberto Sciotti e Tony Iglio. Nel 1984 \u00e8 protagonista del film musicale \"Il motorino\" di Nin\u00ec Grassia con il padre Mario Da Vinci. Nello stesso anno debutta in teatro con il padre in \"Tanti auguri\" e in \"'A bambulella\".\nNel 1986 partecipa al fianco di Carlo Verdone e Alberto Sordi al film \"Troppo forte\", nel ruolo dello \"scugnizzo\" Capua. Con gli anni, tralascia la recitazione per dedicarsi maggiormente alla musica: la prima esperienza in tal senso \u00e8 l'incisione di due brani, \"Guaglione\" (scritta da Lanzetta e Senese) e \"Mannaggia e viva 'o re\" (scritta interamente da Senese), pubblicato da La Canzonetta Record. Nel 1992 prende parte al concorso canoro \"Una voce per San Remo\" all'interno del contenitore domenicale \"Domenica in\" con Toto Cutugno e Alba Parietti. Nel 1994 partecipa alla seconda ed ultima edizione del Festival italiano di musica (organizzato da Canale 5 e presentato da Mike Bongiorno per creare un'alternativa al Festival di Sanremo) classificandosi al primo posto con la canzone \"Vera\", il brano trainante del suo primo album pubblicato dalla Ricordi, \"Sal Da Vinci\".\nNel 1995 canta in presenza di Papa Giovanni Paolo II nella conca di Loreto, la canzone in latino \"Salve Regina\" di Francesco Palmieri, davanti a oltre giovani presenti. Nello stesso anno pubblica il singolo \"Fai come vuoi\". Nel 1996 il singolo \"Dimmi come fai\" anticipa l'uscita dell'album \"Un po' di noi\". Nel frattempo \"Vera\" raccoglie un enorme successo in Sud America con il titolo \"Vida mi Vida\", cantata dall'artista spagnolo Marcos Llunas, e vende oltre 4 milioni di copie in tutto il mondo. Nel 1998 passa alla EMI e incide l'album \"Solo\". Nel 1999 incontra Roberto De Simone, che gli affida la parte da protagonista dell\"'Opera buffa del Gioved\u00ec Santo\", segnando il ritorno in scena della rappresentazione, vent'anni dopo il debutto con Peppe e Concetta Barra come protagonisti. La prima dello spettacolo si tenne il 12 gennaio 2000 al Teatro Metastasio di Prato, seguita da una tourn\u00e9e nei teatri italiani durata due anni.\nIl 29 settembre dello stesso anno la MBO pubblica un CD singolo, \"Vurria saglire in cielo\", tratto da un tema melodico di Roberto De Simone in napoletano arcaico del '700, un gospel partenopeo con musica di Sal Da Vinci e Gianni Guarracino e un testo in italiano di Maurizio Morante.\nNel 2002 esce il singolo \"Oh Mar\u00ec\", con testo e musica di Roberto De Simone, testi rap di Joel e Sha-one, e arrangiamenti di Raffaele Minale. Da marzo 2002 a febbraio 2007 torna a recitare nel musical \"C'era una volta... Scugnizzi\", scritto da Claudio Mattone ed Enrico Vaime. Il musical ha ricevuto importanti premi, tra i quali l'\"Oscar del Teatro 2003\", riconoscimento attribuito dall'ETI -Ente Teatrale Italiano-, quale miglior musical dell'anno. Nel 2004 partecipa insieme a Lucio Dalla, Gigi D'Alessio e Gigi Finizio alla realizzazione di una canzone intitolata \"Napule\", inserita poi nell'album \"Quanti amori\" di Gigi D'Alessio.\nPer le stagioni teatrali 2005/2006 e 2006/2007 prende parte al progetto musicale teatrale \"Anime napoletane\", ideato e prodotto da Claudio e Tullio Mattone per la \"Napoliteatro\"; nello spettacolo canta brani napoletani rivisitati in chiave moderna, alternandosi ad interventi recitati di Pietro Pignatelli. Contemporaneamente allo spettacolo esce anche l'omonimo album, che contiene 14 classici napoletani antichi e moderni. Nel 2005 scrive con Gigi Finizio e Marco Fasano i due brani \"Per averti\" e \"A modo mio\", contenuti nell'album \"Per averti\".\nNel 2008 esce il singolo \"Nnammurat\u00e8\" scritto con Vincenzo D'Agostino e facente parte dell'album \"Canto per amore\". L'album \u00e8 abbinato allo spettacolo teatrale in scena dal 6 novembre 2008 al 15 marzo 2009, per la regia di Gino Landi curatore anche delle coreografie. Nello stesso anno partecipa al variet\u00e0 del sabato sera \"Volami nel cuore\" condotto da Pupo ed Ernesto Schinella, come cantante fisso. Nel 2009 partecipa al Festival di Sanremo con la canzone \"Non riesco a farti innamorare\", scritta con Vincenzo D'Agostino e Gigi D'Alessio e si classifica al 3\u00ba posto.\nL'album si classifica al 19\u00ba posto della classifica FIMI e viene promosso dall'omonimo tour estivo che da aprile si prolunga fino ad ottobre e lo vede esibirsi il 5 giugno all'Arena Flegrea. Il 19 marzo 2010 esce il suo disco \"Il mercante di stelle\": l'album \u00e8 formato dagli inediti \"Il mercante di stelle\" (scritto con Depsa), \"Orologio senza tempo\" (scritto con Vincenzo D'Agostino) e \"Famme ved\u00e8\" (scritto interamente da lui), brani arrangiati da Adriano Pennino e da sette classici della canzone italiana e internazionale, quest'ultimi arrangiati da Maurizio Bosnia. L'album raggiunge il 20\u00ba posto nella classifica FIMI e viene utilizzato per trainare lo spettacolo teatrale \"Io + Voi = Noi\", replicato fino ai primi mesi del 2012.\nSempre nel maggio del 2011 partecipa come protagonista all'interno dello spettacolo musicale in due atti \"Napoli: chi resta e chi parte\" di Giuseppe Patroni Griffi, tratto da \"Caff\u00e8 di notte e giorno\" e \"Scalo marittimo\" di Raffaele Viviani, con la regia di Armando Pugliese e gli arrangiamenti di Adriano Pennino.\nIl 2012 segna il ritorno sulle scene musicali dell'artista. Difatti dal 23 marzo \u00e8 in rotazione radiofonica il singolo \"Fin dove c'\u00e8 vita\", che anticipa l'uscita del nuovo album d'inediti \"\u00c8 cos\u00ec che gira il mondo\", che debutta al 12\u00ba posto nella classifica FIMI.\nNel dicembre 2014 debutta al Teatro Augusteo con \"Stelle a met\u00e0\", musical le cui canzoni sono scritte da Sal in collaborazione con Alessandro Siani. Il 19 agosto 2015 si esibisce in concerto a Sapri, alla settima edizione di \"Sapri anni 60\"."}
{"id": "1428920", "revid": "287204", "url": "https://it.wikipedia.org/wiki?curid=1428920", "title": "Eochaid mac Ailella", "text": "Succedette al padre che era stato ucciso da Airgetmar e da Dui Ladrach. Secondo il \"Lebor Gab\u00e1la \u00c9renn\", fu ucciso da Airgetmar e Dui Goffredo Keating afferma che regn\u00f2 per sette anni, resistette ad Airgetmar e fece pace con Dui, che per\u00f2 lo uccise a tradimento durante un meeting, permettendo cos\u00ec al suo alleato Airgetmar di prendere il potere. Il \"Lebor Gab\u00e1la\" sincronizza la carriera di Conaing con quello di Artaserse I (465-424 a.C.) di Persia. Goffredo Keating data il suo regno dal 577 al 570 a.C., gli \"Annali dei Quattro Maestri\" dal 785 al 778 a.C."}
{"id": "1428922", "revid": "21880", "url": "https://it.wikipedia.org/wiki?curid=1428922", "title": "Rincoti", "text": ""}
{"id": "1428923", "revid": "287204", "url": "https://it.wikipedia.org/wiki?curid=1428923", "title": "Alto Alentejo", "text": "L'Alto Alentejo \u00e8 una subregione statistica del Portogallo, parte della regione dell'Alentejo, divisa tra il Distretto di Portalegre ed un comune del Distretto di \u00c9vora. Confina a nord con il Pinhal Interno Sud e la Beira Interna Sud, ad est con la Spagna, a sud con l'Alentejo Centrale e ad ovest con la Lez\u00edria do Tejo ed il Medio Tago.\nSuddivisioni.\nComprende 15 comuni:"}
{"id": "1428924", "revid": "339392", "url": "https://it.wikipedia.org/wiki?curid=1428924", "title": "TSV Monaco 1860", "text": ""}
{"id": "1428932", "revid": "767487", "url": "https://it.wikipedia.org/wiki?curid=1428932", "title": "Alto Alentejo (provincia)", "text": "L'Alto Alentejo era un'antica provincia (o \"regione naturale\") del Portogallo, istituita formalmente con una riforma amministrativa del 1936. Le province non avevano alcuna funzione pratica e scomparvero con la Costituzione del 1976. \nConfinava a nord con la Beira Bassa, a nord ovest con il Ribatejo, ad ovest con l'Estremadura, a sud con il Basso Alentejo e ad est con la Spagna (province di Badajoz e C\u00e1ceres, in Extremadura). \nLa regione contava 27 comuni, con l'intero distretto di \u00c9vora e la quasi totalit\u00e0 di quello di Portalegre (Ponte de S\u00f4r si trovava nel Ribatejo). Il suo capoluogo era \u00c9vora."}
{"id": "1428934", "revid": "729019", "url": "https://it.wikipedia.org/wiki?curid=1428934", "title": "Tri Nations 1999", "text": "Il Tri Nations 1999 fu la quarta edizione del torneo rugbistico triangolare tra , e .\nSvoltosi dal 10 luglio al 28 agosto 1999, vide la vittoria della ."}
{"id": "1428935", "revid": "124123", "url": "https://it.wikipedia.org/wiki?curid=1428935", "title": "Airgetmar", "text": "Il \"Lebor Gab\u00e1la \u00c9renn\" afferma che durante il regno di Ailill Finn, egli uccise F\u00edachu Tolgrach in battaglia, ma fu costretto ad andare in esilio oltremare dal figlio di Ailill, Eochu, da Lugaid figlio di Eochu F\u00edadmuine e dagli uomini del Munster. Tornato in Irlanda dopo sette anni, uccise Ailill con l'aiuto di Dui Ladrach. Eochu sal\u00ec sul trono, ma Airgetmar e Dui lo eliminarono molto presto e cos\u00ec Airgetmar prese il potere.\nGoffredo Keating narra la storia in modo leggermente diverso: Eochu fronteggi\u00f2 Airgetmar, si alle\u00f2 con Dui e regn\u00f2 per sette anni, ma Dui lo elimin\u00f2 a tradimento a un meeting e Airgetmar prese il trono.\nRegn\u00f2 per 30 anni, secondo il \"Lebor Gab\u00e1la\" e gli \"Annali dei Quattro Maestri\", o 23 o 38 (secondo Keating), dopodich\u00e9 egli fu ucciso da Dui e dal figlio di Eochu, Lugaid Laigde. Dui prese il potere. \nIl \"Lebor Gab\u00e1la\" sincronizza il suo regno con quello di Artaserse III di Persia (358-338 a.C.). Goffredo Keating data il suo regno dal 570 al 547 a.C., gli \"Annali dei Quattro Maestri\" dal 778 al 748 a.C."}
{"id": "1428938", "revid": "49022", "url": "https://it.wikipedia.org/wiki?curid=1428938", "title": "Eochu mac Ailella", "text": ""}
{"id": "1428940", "revid": "49022", "url": "https://it.wikipedia.org/wiki?curid=1428940", "title": "F\u00edachu Tolgrach", "text": ""}
{"id": "1428941", "revid": "125755657", "url": "https://it.wikipedia.org/wiki?curid=1428941", "title": "Incontri ufficiali della nazionale di calcio dell'Italia dal 2001", "text": "Di seguito, la cronologia degli incontri ufficiali della nazionale di calcio dell'Italia dal 2001 in poi."}
{"id": "1428942", "revid": "729019", "url": "https://it.wikipedia.org/wiki?curid=1428942", "title": "Radiotelefono mobile integrato", "text": "Il radiotelefono mobile integrato o RTMI fu il primo sistema radiomobile introdotto in Italia (1973), integrato con la rete telefonica nazionale fissa.\nL'esigenza principale era quella di coprire le aree urbane.\nIl sistema prevedeva la suddivisione del territorio in zone geografiche autonome, ciascuna coperta da una stazione radio base con l'impiego di tutte le frequenze assegnate al servizio.\nTale servizio funzionava su una frequenza d'esercizio di 160 MHz e sfruttava all'epoca 32 canali bidirezionali.\nAnalogamente ai moderni sistemi di telefonia cellulare, il territorio era coperto da celle, ma a differenza di questi l'RTMI non permetteva di mantenere la comunicazione attiva nel passaggio da una cella all'altra.\nNon era possibile ricevere direttamente chiamate, ma solo effettuarne; per comunicare da rete fissa con l'utente mobile, era necessario contattare l'operatore del servizio 119 il quale poteva far accendere una spia di segnalazione sull'apparato mobile che invitava l'utente a contattare lo stesso servizio.\nIl sistema rimase attivo per circa un decennio, dopodich\u00e9 venne sostituito dall'RTMS."}
{"id": "1428946", "revid": "288300", "url": "https://it.wikipedia.org/wiki?curid=1428946", "title": "Facehugger", "text": ""}
{"id": "1428969", "revid": "125298708", "url": "https://it.wikipedia.org/wiki?curid=1428969", "title": "Lisi", "text": "La lisi (dal greco \u03bb\u03cd\u03c3\u03b9\u03c2) \u00e8 la demolizione e dissoluzione di una cellula, causata dalla rottura della membrana cellulare. La rottura pu\u00f2 esser indotta da agenti chimici, fisici e biologici.\nMeccanismi di lisi cellulare.\nI principali agenti chimici che hanno capacit\u00e0 litica sono i detergenti, che interferiscono con i lipidi di membrana alterando la loro associazione e quindi \"sciogliendo\" la membrana. Gli acidi o le basi forti aggrediscono le strutture molecolari cellulari demolendole.\nI metodi fisici possono essere la semplice azione meccanica, la sonicazione o anche il congelamento. In quest'ultimo caso la rottura \u00e8 dovuta alla formazione di cristalli nel citosol.\nLa cellula pu\u00f2 rompersi anche per eccessiva pressione osmotica. Questo accade quando la cellula \u00e8 posta in ambiente ipotonico: per osmosi l'acqua tende ad entrare nella cellula determinando prima rigonfiamento e poi, quando la pressione \u00e8 troppa, la lisi. Il fenomeno prende il nome di \"citolisi\".\nPossono determinare lisi anche molti batteri o virus che, al termine del loro ciclo litico, rompono la cellula aggredita o infettata. La lisi cellulare \u00e8 condizione fondamentale per la mobilitazione dei componenti molecolari contenuti nella cellula, che cos\u00ec sono esposti all'azione di enzimi di varia origine che li rendono assimilabili."}
{"id": "1429012", "revid": "78273", "url": "https://it.wikipedia.org/wiki?curid=1429012", "title": "Sposati con figli", "text": ""}
{"id": "1429034", "revid": "767487", "url": "https://it.wikipedia.org/wiki?curid=1429034", "title": "Molta brigata vita beata", "text": " Molta brigata vita beata (\"The More the Merrier\") \u00e8 un film del 1943 diretto da George Stevens.\nTrama.\nL'anziano miliardario Benjamin Dingle, dopo aver trovato occupate tutte le stanze d'albergo di Washington, a causa del sovrappopolamento tipico del periodo culmine della guerra, decide di dare un'occhiata agli annunci di affitto appartamenti. Con un astuto escamotage di Dingle, la giovane impiegata statale Connie Milligan si vede cos\u00ec costretta a subaffittare all'uomo met\u00e0 del proprio appartamento. Dopo qualche giorno di convivenza, impietosito dalla situazione del soldato Joe Carter, che come lui non riesce a trovare un posto in cui stare, e a insaputa di Connie, Dingle subaffitta a Carter met\u00e0 della sua met\u00e0 di appartamento. I tre cominciano una convivenza fatta di dispetti e oggettive difficolt\u00e0. Convivenza che, tuttavia, non pu\u00f2 fare a meno di avvicinare Connie e Joe. Quest'ultimo, tra l'altro, \u00e8 in procinto di partire per una missione militare in Africa.\nNel frattempo, Dingle viene scoperto a leggere il diario segreto di Connie e cacciato dalla padrona di casa. Connie e Joe restano soli nell'appartamento, e per quanto la ragazza provi a tenersi sulle sue - \u00e8 gi\u00e0 promessa sposa del noioso burocrate Charles J. Pendergast - finisce per farsi conquistare dal militare, con il quale comunica parlando attraverso un sottile muro che divide le loro camere da letto. Un petulante ragazzino che abita nel condominio, per\u00f2, nota il binocolo di Joe e lo denuncia alla polizia come spia giapponese. Con l'arrivo di Pendergast e Dingle al dipartimento, il malinteso viene risolto, ma lo scandalo ormai arriva alle orecchie di un giornalista: la fidanzata di Pendergast \u00e8 stata scoperta a vivere insieme ad un altro uomo.\nPer tirarsi fuori dal pasticcio, Dingle suggerisce ai due ragazzi di evitare lo scandalo sposandosi. Tra le lacrime di lei e l'indecisione di lui, Connie e Joe si sposano in fretta in South Carolina, unico stato in cui \u00e8 permesso il matrimonio immediato e senza l'obbligatoria attesa di tre giorni. Ormai perso del tutto l'interesse nei confronti di Pendergast (al quale, nel frattempo, ha restituito l'anello dopo l'ennesimo litigio), l'unica preoccupazione di Connie \u00e8 che molto probabilmente, data l'imminente partenza di Joe, prevista per il giorno dopo, non rivedr\u00e0 mai pi\u00f9 il neomarito, senza contare che il matrimonio non ha neanche speranze di essere consumato. Ma, all'improvviso, i due scoprono l'ennesima e ultima sorpresa del vecchio milionario: Benjamin Dingle ha fatto abbattere il muro che divideva le camere da letto, e ora i due possono considerarsi a tutti gli effetti marito e moglie.\nTagline.\n\"Home is where you hang your guests!\" (\"Casa \u00e8 dove appendi i tuoi ospiti!\")"}
{"id": "1429046", "revid": "767487", "url": "https://it.wikipedia.org/wiki?curid=1429046", "title": "Alba fatale", "text": "\"Alba fatale (The Ox-Bow Incident)\" \u00e8 un film del 1943 diretto da William A. Wellman.\nNel 1998 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nGli abitanti di un villaggio del Nevada sono esasperati dai continui furti di bestiame tanto che le prime persone che sembrano essere colpevoli vengono immediatamente arrestate. I tre stranieri accusati si dichiarano innocenti e, nonostante il supporto di tre cowboy che fanno notare l'assoluta mancanza di prove, i poveretti vengono comunque impiccati.\nL'alba del giorno dopo riveler\u00e0 la loro innocenza.\nProduzione.\nGirato totalmente in interni per volere della Fox, timorosa di spendere in un progetto nel quale non credeva, il film grazie a questo espediente rende maggiormente il senso di claustrofobia e soffocamento che condanna i malcapitati.\nNel 1943 \u00e8 stato indicato tra i migliori dieci film dell'anno dal National Board of Review."}
{"id": "1429048", "revid": "123442373", "url": "https://it.wikipedia.org/wiki?curid=1429048", "title": "Gino Lavagetto", "text": "Biografia.\nNel biennio 1957-59, come attore di teatro, ha fatto parte della compagnia de La Borsa di Arlecchino di Genova.\nAttivo anche in televisione, \u00e8 stato interprete negli anni settanta, nei panni di Leonello Astolfi, capo della sezione furti, della serie televisiva poliziesca \"Qui squadra mobile\". Del 1980 sono le interpretazioni, sempre per la televisione, di \"Quaderno proibito\" e \"Pronto emergenza\".\nPer il cinema ha curato anche la sceneggiatura di \"Quelli belli... siamo noi\" (1970).\nDagli anni duemila si \u00e8 dedicato completamente alla televisione.\nVita privata.\nDalla ex moglie, l'attrice e cantante Miranda Martino, ha avuto il figlio Fiodor. Dopo il divorzio da Miranda Martino si \u00e8 legato a Laura Efrikian, poi a Livia Giampalmo."}
{"id": "1429051", "revid": "339392", "url": "https://it.wikipedia.org/wiki?curid=1429051", "title": "Intransitivit\u00e0", "text": ""}
{"id": "1429052", "revid": "767487", "url": "https://it.wikipedia.org/wiki?curid=1429052", "title": "Bernadette (film 1943)", "text": "Bernadette (\"The Song of Bernadette\") \u00e8 un film del 1943 diretto da Henry King. \u00c8 la trasposizione cinematografica del romanzo \"Il canto di Bernadette\" (\"Das Lied von Bernadette\") di Franz Werfel, che narra la storia romanzata della pastorella francese Bernadette Soubirous, interpretata da Jennifer Jones, che a Lourdes avrebbe assistito alle apparizioni della Vergine Maria, e lotta involontariamente contro le autorit\u00e0 giudiziarie di Lourdes e di tutta la Francia, e anche contro la Chiesa stessa, per farsi credere.\nJennifer Jones all'epoca delle riprese (marzo-maggio 1943) aveva ventiquattro anni, mentre Bernadette Soubirous, all'epoca delle apparizioni nel 1858, aveva solo quattordici anni. L'attrice si dimostra quindi troppo grande e matura, soprattutto nell'aspetto fisico, per il ruolo della santa. \u00c8 spiegato anche nel romanzo che Bernadette dimostrava meno anni di quanti ne avesse perch\u00e9, a causa dell'asma, dell'estrema povert\u00e0 della famiglia e della conseguente malnutrizione, non cresceva correttamente. Tuttavia la recitazione di Jennifer Jones \u00e8 stata talmente riuscita e fedele alla protagonista del libro da farle vincere l'Oscar come migliore attrice protagonista nel 1944.\nTrama.\nLourdes, 11 febbraio 1858. La famiglia Soubirous abita in una piccola e malsana cella della vecchia prigione di Lourdes. Il padre, l'ex mugnaio Fran\u00e7ois Soubirous, lavora come scaricatore della spazzatura infetta dell'ospedale. Le due figlie maggiori, Bernadette e Marie, frequentano il catechismo gestito dalle Suore della Carit\u00e0 di Nevers, dove la loro insegnante, Suor Marie-Th\u00e9r\u00e8se Vazous, rimprovera spesso a Bernadette di non studiare a sufficienza. Ma la sua non \u00e8 negligenza. Bernadette soffre di una grave forma d'asma che la costringeva spesso a casa, saltando le lezioni; inoltre ha una scarsa capacit\u00e0 di apprendimento. Per questo, nonostante sia la pi\u00f9 grande della classe, non ha ancora fatto la prima comunione.\nTornate a casa con una amica, Jeanne Abadie, le ragazze vengono mandate a cercare legna nella zona di Massabielle, un luogo malsano dove pascolano i porci. Mentre Marie e Jeanne attraversano il fiume gelato, Bernadette rimane sola. Una folata di vento richiama la sua attenzione verso la grotta, dove dentro una nicchia le appare \u00ab\"una bellissima signora, tutta vestita di bianco, con una cinta azzurra e una rosa d'oro su ciascun piede\"\u00bb. Bernadette rimane folgorata da questa visione, e quando le altre ragazze la raggiungono, racconta loro quello che ha visto, esortandole a mantenere il segreto. Marie non riesce a stare zitta e racconta tutto ai genitori, i quali sono i primi a non credere alle parole di Bernadette. Il giorno dopo la situazione precipita. Bernadette torna alla grotta con le sue amiche e durante l'estasi si immobilizza, mandando le ragazze nel panico. Viene portata in un mulino vicino, dove la raggiunge la madre spaventata. Bernadette ha promesso alla Signora di tornare per i successivi quindici giorni, ma la madre le impone il divieto. Da qui iniziano le prime sofferenze di Bernadette, che non vuole disobbedire alla madre ma non riesce a rinunciare alla gioia che prova quando vede la Signora.\n\u00c8 solo grazie a sua zia Bernarde che Bernadette ottiene il permesso di tornare a Massabielle, ma nel frattempo le autorit\u00e0 di Lourdes decidono di intervenire. Dopo aver chiesto aiuto al parroco di Lourdes, Padre Marie-Dominique Peyramale, il quale pur non credendo alle apparizioni non vuole intervenire, il procuratore imperiale Vital Dotour e l'ispettore Jacomet interrogano Bernadette per indurla, anche con le minacce, a confessare il complotto e a smettere di frequentare la grotta, ma la ragazza non cede.\nQualche giorno dopo Bernadette fa visita al parroco: ha un messaggio importante da parte della Signora: \u00ab\"Di' ai preti che costruiscano una cappella e che facciano venire delle processioni.\"\u00bb Il parroco risponde bruscamente che per realizzare il desiderio della Signora serve sapere il suo nome, e nel frattempo pretende un miracolo: la fioritura del roseto sotto la grotta in pieno inverno. Il miracolo richiesto non avviene; durante l'estasi Bernadette scava la terra con le mani all'interno della grotta, mangia le erbe amare che vi crescono e si lava con il fango che scaturisce dalla buca. Tutta la folla \u00e8 scandalizzata, e Bernadette viene ritenuta pazza. Salvo che poco dopo, da quella buca inizia a zampillare una fonte che si rivela miracolosa; da quel momento una folla sempre maggiore di malati attinge l'acqua nella speranza di guarire. Il primo miracolato \u00e8 il figlio storpio della vicina di casa dei Soubirous: creduto morto, viene immerso dalla madre nell'acqua della fonte e guarisce inspiegabilmente.\nI quindici giorni chiesti dalla Signora passano presto, e Bernadette riferisce al parroco quello che ha detto la Signora: \u00ab\"Io sono l'Immacolata Concezione\"\u00bb. Il parroco di Lourdes rimane sconvolto: l'Immacolata Concezione \u00e8 un dogma proclamato da Papa Pio IX solo quattro anni prima, dopo secoli di dibattiti teologici; nessuno al di fuori del clero \u00e8 a conoscenza di quelle parole. Inoltre Bernadette non capisce nemmeno il significato di quello che ha detto; ma nonostante questo, il parroco non riesce ancora a credere completamente alla sua sincerit\u00e0.\nI problemi tuttavia continuano. Le autorit\u00e0 ottengono dall'imperatore Napoleone III il decreto per chiudere la grotta e tentano di far rinchiudere Bernadette in manicomio, ma questa viene salvata in tempo da Padre Peyramale, che ha chiarito i suoi dubbi e si mette in difesa della ragazza. Il parroco si decide inoltre a chiedere al Vescovo di Tarbes di aprire un'inchiesta sull'autenticit\u00e0 delle apparizioni. Egli promette di avviare le indagini solo se la Signora far\u00e0 riaprire la grotta. E quel giorno arriva presto: l'imperatrice Eugenia riesce a ottenere di nascosto l'acqua miracolosa per guarire suo figlio dalla febbre, e convince suo marito a riammettere il pellegrinaggio lasciando di stucco le autorit\u00e0 di Lourdes definitivamente sconfitte. Hanno cos\u00ec inizio gli interrogatori e le ricerche, che proseguono fino al 1862, anno in cui il Vescovo di Tarbes riconosce ufficialmente le apparizioni mariane.\nSono passati parecchi anni, e Bernadette, nonostante la sua buona volont\u00e0, non riesce a costruirsi una vita normale essendo sempre di pi\u00f9 sotto gli occhi di tutto il mondo. Dietro consiglio di Padre Peyramale, si trasferisce come postulante dalle Suore della Carit\u00e0 a Nevers. Si occupa di umili mansioni - lavare i piatti, gli stracci e i pavimenti - e viene costantemente vigilata dalla sua ex insegnante, Suor Marie-Th\u00e9r\u00e8se Vazous, la quale non perde occasione per correggerla ed esortarla - e forse anche per sgridarla - a essere sempre pi\u00f9 perfetta nel suo lavoro.\nAnni dopo, Bernadette diventa suor Marie Bernarde, ma gli echi del suo passato di veggente non si sono spenti. Durante un colloquio con suor Vazous, quest'ultima ammette di essere gelosa della fama che la ragazza ha sempre avuto. Non riesce a concepire come una bambina ignorante abbia avuto la grazia di vedere la Santa Vergine, mentre lei ha rinunciato personalmente alle sue ricchezze e ad altri piaceri per compiacere Dio e servirlo in umilt\u00e0. Tuttavia, quando il dottore diagnosticher\u00e0 un tumore e la tubercolosi ossea a suor Marie Bernarde, malattie che ha tenute nascoste da tempo, rifiutando di curarsi, suor Vazous si pente e promette di servirla fino alla fine dei suoi giorni. Infatti Bernadette obbediva a un altro messaggio della Signora: \u00ab\"Non ti prometto la felicit\u00e0 in questo mondo. Ma solo nell'altro\"\u00bb.\nLa scena si sposta a Lourdes. La \"citt\u00e0\" \u00e8 profondamente cambiata: da semplice villaggio di contadini e mugnai analfabeti, in procinto di diventare un comune borghese, \u00e8 diventato uno dei pi\u00f9 grandi centri di pellegrinaggio mondiali, dove un numero sempre crescente di pellegrini si reca da tutto il mondo in cerca della guarigione fisica e spirituale. Dal villaggio alla grotta si effettuano ogni giorno lunghe fiaccolate che si concludono con la recita del Rosario, dinanzi alla maestosa cattedrale eretta in onore di Nostra Signora di Lourdes. Durante un dibattito con il procuratore Dotour e il medico Dozous, il parroco Peyramale pronuncia una frase che \u00e8 rimasta storica ed \u00e8 stata utilizzata come incipit del film: \u00ab\"Per chi crede in Dio, nessuna spiegazione \u00e8 necessaria. Per chi non vi crede, nessuna spiegazione \u00e8 possibile\u00bb.\" Nel frattempo, gli viene recapitato un messaggio da Nevers: Bernadette \u00e8 molto malata e chiede di vederlo.\n16 aprile 1879, mercoled\u00ec di Pasqua. Marie Bernarde, dopo anni di agonia e sofferenze, vinta dalla tubercolosi per la quale ha rifiutato l'intervento miracoloso dell'acqua di Lourdes, per la prima volta inizia a dubitare delle apparizioni. In quegli ultimi istanti, dopo tanti anni di assenza, riappare davanti ai suoi occhi la bella Signora di Massabielle, bella come ai tempi delle apparizioni, con le braccia protese verso di lei. Pronunciando le parole: \u00ab\"Io t'amo. Santa Maria, Madre di Dio, prega per me\u00bb\", Marie Bernarde si spegne. Il film si conclude con le parole di Padre Peyramale, pronunciate davanti al letto di morte di Marie Bernarde, che riassumono il suo futuro di santa: \"\u00abOra sei sia sul cielo che sulla terra. La tua vita comincia, oh Bernadette.\u00bb\"\nRiconoscimenti.\nIl film \u00e8 stato il primo a vincere il Golden Globe come miglior drammatico nel 1944. In totale la pellicola ha vinto 3 Golden Globe e 4 Premi Oscar su 12 candidature."}
{"id": "1429059", "revid": "57342", "url": "https://it.wikipedia.org/wiki?curid=1429059", "title": "Armando Punzo", "text": "Direttore artistico dell'Associazione Carte Blanche, del Teatro di San Pietro di Volterra e del Festival \"VolterraTeatro\" (fino al 2016), \u00e8 noto soprattutto per l'attivit\u00e0 teatrale svolta con i detenuti nel carcere di Volterra, dove fonda nel 1988 la Compagnia della Fortezza.\nBiografia.\nPunzo nasce a Cercola (NA), il 17 marzo 1959. Inizia la sua attivit\u00e0 a Napoli nel 1978 con spettacoli di strada del Teatro Laboratorio Proposta.\nNel 1983 giunge a Volterra ove comincia a collaborare con il gruppo L'Avventura. Un brevissimo ritorno a Napoli e poi il definitivo trasferimento in Toscana continuando con il progetto L'Avventura e il lavoro all'interno del Centro di Cultura Attiva \"Il Porto\". Allo scioglimento del gruppo, lavora come aiuto regista di Thierry Salmon.\nNel 1987 fonda l'associazione culturale \"Carte Blanche\" di cui \u00e8 attualmente direttore artistico. Lo stesso anno cura la regia di \"Etty\" da \"Diario 1941/1943\" di Etty Hillesum (prima edizione di VolterraTeatro) e nel 1989 la regia di \"Verso Camille Claudel\" (VolterraTeatro'89).\nGi\u00e0 nel 1988 aveva cominciato a lavorare con i detenuti del carcere di Volterra. Nasce cos\u00ec la Compagnia della Fortezza, uno dei primi progetti di teatro in carcere in Italia, dopo quelli di Vannuccini a Rebibbia a partire dal 1982 e di Pagano nel 1984 a Brescia.\nAlla direzione della Compagnia crea decine di spettacoli, tra cui i pluripremiati \"Marat-Sade\" di Peter Weiss, \"I Negri\" di Jean Genet e il suo \"I Pescecani ovvero quello che resta di Bertolt Brecht\". Dal 2004 gli spettacoli della Compagnia della Fortezza sono in tourn\u00e9e nei pi\u00f9 importanti teatri e festival italiani.\nParallelamente svolge sempre la sua attivit\u00e0 di regista fuori dal carcere; nel frattempo si rafforza anche la vocazione internazionale del suo impegno. Nel 1997 realizza la regia del monologo \"Teatro No\" con l'attore Nicola Rignanese; nel 1999 \u00e8 uno dei maestri del teatro prescelti per il progetto internazionale \"I Porti del Mediterraneo\" promosso dall'Ente Teatrale Italiano (E.T.I.), conducendo un laboratorio a Casablanca (Marocco) con quindici attori marocchini, presentato poi in Italia al Teatro Duse di Bologna; sempre nel 1999 e nel 2000 ha condotto per la Biennale di Venezia un laboratorio produttivo a pi\u00f9 tappe con 15 attori, concretizzatosi nello spettacolo \"Nihil-Nulla\" a seguito dell'affiancamento del Teatro Metastasio di Prato e del Festival di Zurigo; nel 2004 un nuovo laboratorio internazionale denominato \"Progetto Brecht\" con la produzione del Teatro Metastasio di Prato, Festival de Liegi (Belgio) e Spielzeiteuropa-Berliner Festspiele (Germania) e in collaborazione con Centre des Arts Sceniques (Belgio), Ferme du Buisson (Francia) e Theatre de la Place (Belgio), sfociato nello spettacolo \"Il Vuoto ovvero cosa resta di Bertolt Brecht\"; nel 2005 dirige l'attore maghrebino ex-detenuto Mimoun El Barouni nel monologo \"Il Libro della Vita\". Nell'autunno del 2008 \u00e8 la volta di un laboratorio con un gruppo di giovani e anziani sulla comunicazione e la memoria tra generazioni: esito finale \u00e8 lo spettacolo \"Amleto - La tragedia della realt\u00e0\".\nDal 1998 \u00e8 direttore artistico del Teatro di San Pietro di Volterra e dal 2000, dopo tre anni di co-direzione, \u00e8 direttore artistico unico del festival VolterraTeatro, incaricato mantenuto fino all'edizione del 2016.\nLa cifra del suo impegno \u00e8 indissolubilmente legata all'idea di portare l'attivit\u00e0 teatrale in carcere. In tal senso, \u00e8 da alcuni anni impegnato nel progetto di creare un teatro stabile all'interno del carcere di Volterra.\nPubblicazioni.\nArmando Punzo, \"\u00c8 ai vinti che va il suo amore. I primi venticinque anni di autoreclusione con la Compagnia della Fortezza di Volterra\", ed. Clichy 2013.\nArmando Punzo, \"Un'idea pi\u00f9 grande di me. Conversazioni con Rossella Menna,\" Luca Sossella Editore 2019. (seconda edizione 2020)"}
{"id": "1429062", "revid": "438678", "url": "https://it.wikipedia.org/wiki?curid=1429062", "title": "Quando il giorno verr\u00e0", "text": "Quando il giorno verr\u00e0 (\"Watch on the Rhine\") \u00e8 un film del 1943 diretto da Herman Shumlin.\nTrama.\nUna giovane americana, Sara Muller fa ritorno a casa, a Washington, insieme al marito e ai figli dopo un soggiorno nella Germania nazista e in Messico. L'uomo, Kurt Muller \u00e8 un militante di un'organizzazione antinazista ed \u00e8 fuggito in America per una malattia. ma Kurt reca con s\u00e9 una forte somma di denaro, e per questo motivo viene ricattato da un losco individuo, sedicente nobile rumeno, che alloggia nella casa dei genitori di Sara. Il conte De Brancovis scopre l'attivit\u00e0 politica di Kurt e lo minaccia di denuncia all'ambasciata tedesca. Alla fine, Kurt sar\u00e0 costretto ad uccidere l'avversario per non essere scoperto. Poi far\u00e0 ritorno in Germania a proseguire la propria lotta, lasciando Sara da sola in America. Dopo alcuni mesi di silenzio, Sara accetter\u00e0 la dura realt\u00e0 che il marito \u00e8 stato catturato dai tedeschi; il figlio maggiore, Joshua, partir\u00e0 per l'Europa per proseguire l'opera del padre.\nIl film.\nLa pellicola si inserisce all'interno del cinema di propaganda statunitense in favore dell'intervento bellico contro la Germania nazista; all'origine del film c'\u00e8 una commedia di Lillian Hellman portata al successo sulle scene di Broadway con la regia teatrale di Herman Shumlin. Dashiell Hammett adatt\u00f2 per il cinema la pi\u00e8ce per la Warner Bros. ricavandone una sceneggiatura che fu diretta dallo stesso Shumlin."}
{"id": "1429063", "revid": "1305772", "url": "https://it.wikipedia.org/wiki?curid=1429063", "title": "Alessandro Cutolo", "text": "Biografia.\nFu professore ordinario di storia medievale all'Universit\u00e0 degli Studi di Roma \"La Sapienza\" e di bibliografia e biblioteconomia all'Universit\u00e0 Statale di Milano. Fu il primo direttore del mensile \"Historia\", edito da Cino del Duca, a partire dal dicembre 1957.\nDivenne popolare come conduttore della trasmissione \"Una risposta per voi\" trasmessa dalla Rai dal 1954 al 1968, uno dei primi programmi di divulgazione culturale offerti dalla televisione. La sigla musicale di questa rubrica era il brano orchestrale \"Stradivarius\" di Carlo Alberto Rossi. Cutolo - che si proponeva come una sorta di \"tuttologo\" televisivo - ha continuato a riproporre negli anni ottanta la stessa tipologia di trasmissione su una emittente locale campana, quando ormai era ultra ottuagenario ma sempre brillante e arguto.\n\u00c8 stato il primo divulgatore culturale della Rai: \u00absapeva tutto, almeno cos\u00ec sembrava. E tutto rendeva facile, comprensibile, popolare. Rispondeva alle lettere della gente sempre usando un esempio o ricorrendo a una battuta\u00bb. Frequenti sono state le sue apparizioni cinematografiche, quasi sempre al fianco di Alberto Sordi, con il quale aveva esordito nel 1962 nel film \"Il commissario\". Lo si ricorda nell'episodio \"Guglielmo il dentone\" all'interno del film \"I complessi\", dove interpretava s\u00e9 stesso nel ruolo di presidente della Rai. \u00c8 stato anche nel cast di \"Finch\u00e9 c'\u00e8 guerra c'\u00e8 speranza\", dove rivestiva i panni del suocero di Alberto Sordi, mercante d'armi.\nAnche Ugo Gregoretti, nel 1968, lo inser\u00ec nel suo sceneggiato televisivo \"Il Circolo Pickwick\", nella parte del direttore del carcere. Considerato uno dei massimi rappresentanti di una certa televisione delle origini, colta ma allo stesso tempo piacevolmente divulgativa, gli venne tributato un omaggio da parte di Piero Chiambretti che, nel 1989, lo volle al proprio fianco, ormai novantenne, nel programma televisivo \"Prove tecniche di trasmissione\"."}
{"id": "1429064", "revid": "1924342", "url": "https://it.wikipedia.org/wiki?curid=1429064", "title": "Bedwetters", "text": "I Bedwetters sono una band pop punk, proveniente dall'Estonia, formata nel 2004. La band vanta la vittoria del titolo di \"New Sound Of Europe\" agli MTV Europe Music Awards 2007.\nStoria del gruppo.\nI \"Bedwetters\" si sono formati nel 2004 in Estonia dall'idea di Joosep Jarvesaar e Mihkel Mottus.\nNella primavera del 2007, il gruppo venne a sapere che c'era un concorso in Estonia, promosso dalla Zen Mobile Phone Card, per nuovi gruppi e decisero di parteciparvi. Il premio in palio per i vincitori di questo concorso era la realizzazione di un loro video e quindi i Bedwetters, usciti vincitori, ebbero la possibilit\u00e0 di realizzare il loro primo video sulla canzone: \"Dramatic Letter to Conscience\". A questo concorso, ne seguirono altri, facendosi conoscere in Estonia.\nNell'autunno del 2007 partecipano agli MTV Europe Music Awards, primo gruppo estone nella storia della manifestazione.\nVennero nominati nella nuova categoria New Sound Of Europe da cui ne uscirono vincitori, ottenendo vasta eco internazionale.\nIl 20 aprile del 2009, dopo due anni di gestazone in Bedwetters danno alla luce il loro album di debutto dal nome \"Meet the Fucking Bedwetters\", composto da 14 tracce."}
{"id": "1429066", "revid": "62004", "url": "https://it.wikipedia.org/wiki?curid=1429066", "title": "Francesco Verri", "text": "Tra i dilettanti fu campione olimpico di velocit\u00e0, cronometro e 5000 metri nel 1906 ad Atene, e campione del mondo nella velocit\u00e0 nello stesso anno. Fu poi professionista fino al 1924 vincendo otto titoli nazionali di velocit\u00e0.\nCarriera.\nDopo un primo titolo italiano dilettanti nella velocit\u00e0 nel 1905, visse nel 1906 il suo anno di grazia, con le medaglie d'oro nella velocit\u00e0, nella cronometro e nei 5000 metri su pista ai Giochi olimpici intermedi di Atene, la vittoria nel Gran Premio di Parigi di velocit\u00e0 dilettanti e il titolo mondiale di velocit\u00e0 dilettanti a Ginevra. Durante la maratona di quei Giochi diede anche assistenza in bici a Dorando Pietri, che tuttavia fu costretto ad abbandonare la gara.\nNello stesso 1906, passato al professionismo, vinse il primo di sei titoli italiani di velocit\u00e0 consecutivi (fino al 1911); nello stesso periodo gareggi\u00f2 perlopi\u00f9 in Italia. Non ottenne risultati ai campionati del mondo per professionisti, si impose comunque in match contro avversari di primo rilievo: nel 1913 batt\u00e9 il campione del mondo Frank Kramer al Madison Square Garden di New York, mentre nel 1914 al velodromo Sempione a Milano super\u00f2 il due volte campione del mondo \u00c9mile Friol. Nei primi anni durante la Prima guerra mondiale si ciment\u00f2 soprattutto nelle Sei giorni statunitensi, vincendo quella di Chicago nel 1915 in coppia con Oscar Egg (con il record di percorrenza, 4511,636\u00a0km) e nel 1917 in coppia con Reginald McNamara. Tornato in Europa, vinse altri due titoli nazionali di velocit\u00e0, nel 1920 e 1921. Si ritir\u00f2 dall'attivit\u00e0 nel 1925.\nNel 1935 gli venne affidata la direzione tecnica della Nazionale italiana al Tour de France. Mor\u00ec nel giugno 1945 a Piombino in un incidente in automobile mentre era in viaggio verso Roma."}
{"id": "1429068", "revid": "76610752", "url": "https://it.wikipedia.org/wiki?curid=1429068", "title": "Duach Ladhgrach", "text": "Biografia.\nAiut\u00f2 suo padre a uccidere il re supremo Art mac Lugdach, e poi aiut\u00f2 Airgetmar a prendere il trono, uccidendo Ailill Finn e Eochu mac Ailella, rispettivamente figlio e nipote di Art. Alla fine il figlio di Eochu, Lugaid Laigdech, uccise Airgetmar, e Dui prese per s\u00e9 il potere, regnando per nove anni, dopodich\u00e9 fu ucciso proprio da Lugaid. Il \"Lebor Gab\u00e1la\" sincronizza il suo regno con quello di Artaserse III di Persia (358-338 a.C.).. Goffredo Keating data il suo regno dal 547 al 537 a.C., gli \"Annali dei Quattro Maestri\" dal 748 al 738 a.C."}
{"id": "1429073", "revid": "438678", "url": "https://it.wikipedia.org/wiki?curid=1429073", "title": "Madame Curie (film)", "text": "Madame Curie \u00e8 un film del 1943 diretto da Mervyn LeRoy."}
{"id": "1429074", "revid": "891212", "url": "https://it.wikipedia.org/wiki?curid=1429074", "title": "Bani (Burkina Faso)", "text": "Bani \u00e8 un dipartimento del Burkina Faso e anche un comune, il capoluogo del dipartimento, situato nella provincia di S\u00e9no, facente parte della Regione del Sahel.\nDipartimento.\nIl dipartimento si compone del capoluogo e di altri 55 villaggi: Adoudi\u00e9, Alalel, Amsia, Babirka-Mango, Babirka-Ouro-Demoa, Babirka-Ouro-Esso, Babirka-Ouro-Sory, Babirka-Tangassouka, Bamguel, Bamloye, Bayeldiaga, Binder\u00e9, Bomboel, Bouna, Bouo, Dalinga, Debere-Diould\u00e9, Dianalaye, Diatou, Diouga, Fidialar\u00e9, Gangaol, Gassel, Gorouel-Kadje, Gorouol-Kolle, Goundere, Guidere, Kallo, Karegoussi, Karga, Lamdamaol, Lerel, Loutougou, Modjouma, Monga, Ourfare-Djouma, Ouro-Belco, Ouro-Hoyend\u00e9, Ouro-Sambo, Ouro-Tiaguel, Pagalaga, Petareobe, Seno-Sofare, Solsala, Tchelel, Terbiel, Tiabia, Tialel, Tialol-Tiope, Tibilindi, Tiguibamloye, Tiombiel, Wind\u00e9-Dak\u00e9, Wind\u00e9-Djibairou e Wind\u00e9-Gnebe.\nCommune.\nIl commune di Bani \u00e8 circondato da 14 colline che ospitano 7 moschee costruite interamente di fango."}
{"id": "1429078", "revid": "322321", "url": "https://it.wikipedia.org/wiki?curid=1429078", "title": "Pietro Pomares y de Morant", "text": "Biografia.\nNacque a Camerata Picena, in provincia di Ancona, da una nobile famiglia di origine spagnola.\nOrdinato sacerdote, insegn\u00f2 eloquenza nel seminario arcivescovile. \nFu nominato vescovo di Foggia nel 1921, facendo ingresso in diocesi il 21 maggio 1922.\nIl 16 ottobre 1924 fu nominato arcivescovo di Bari e Canosa, ma non vi fece ingresso per prematuro decesso a soli 47 anni a dicembre dello stesso anno.\nGenealogia episcopale.\nLa genealogia episcopale \u00e8:"}
{"id": "1429085", "revid": "708394", "url": "https://it.wikipedia.org/wiki?curid=1429085", "title": "Sandro Merli", "text": "Biografia.\nDebutta giovanissimo in alcuni spettacoli di variet\u00e0 teatrale a Roma, per poi cominciare a lavorare nel 1955, nella prosa della RAI sia radiofonica che televisiva. \u00c8 stato attore di teatro, cinema, radio e televisione. Insieme a una lunga militanza come protagonista di numerosi spettacoli ha realizzato molteplici esperienze come autore, regista, conduttore di trasmissioni radiotelevisive e insegnante. Nel 1979 ha fondato con Gigi Proietti il Laboratorio di esercitazioni sceniche di Roma, nel quale \u00e8 stato insegnante e coordinatore del piano di studi per oltre un decennio.\nIl suo ruolo cinematografico pi\u00f9 noto \u00e8 quello del dottor Drufo nel film \"Il medico della mutua\" (1968). Sempre con il regista Luigi Zampa ha lavorato nel film \"Una questione d'onore\" (1965) in cui interpreta il maresciallo dei carabinieri Vaccaro.\nSaltuariamente attivo anche nel doppiaggio.\nMuore all'et\u00e0 di 69 anni il 27 febbraio 2001 nella sua casa romana."}
{"id": "1429095", "revid": "869733", "url": "https://it.wikipedia.org/wiki?curid=1429095", "title": "Tartarughe Ninja alla riscossa (film)", "text": "Tartarughe Ninja alla riscossa (\"Teenage Mutant Ninja Turtles\") \u00e8 un film del 1990, diretto da Steve Barron, con protagonisti gli attori Elias Koteas e Judith Hoag. \u00c8 il primo film delle Tartarughe Ninja, personaggi del fumetto omonimo di Kevin Eastman e Peter Laird, e girato dal vivo con attori in costume.\nUscito negli Stati Uniti nel marzo 1990, ha ottenuto un grande successo grazie anche alla popolarit\u00e0 fornita dalla prima serie animata, \"Tartarughe Ninja alla riscossa\". In realt\u00e0 il film si basa soprattutto sui fumetti originali, e sebbene vi siano alcune caratteristiche che lo riconducono ai cartoni animati del 1987, come la April giornalista e le tartarughe che indossano maschere colorate, la pellicola riprende passo dopo passo gli eventi principali di \"Eastman &amp; Laird's - Teenage Mutant Ninja Turtles\". Poche le modifiche, che non compromettono tuttavia la somiglianza tra film e fumetto. Notevole la presenza di Casey Jones e di Tatsu, il braccio destro di Shredder nella saga cinematografica. \u00c8 quindi ben differente dalla serie animata che divenne famosa in quel periodo, intitolata anch'essa \"Tartarughe Ninja alla riscossa\", essendo il film fedele alla storia originale, anche per le ambientazioni oscure e notturne.\nIl successo creato da questa pellicola porter\u00e0 alla luce ben due sequel: \"Tartarughe Ninja II - Il segreto di Ooze\" (1991), \"Tartarughe Ninja III\" (1993).\nTrama.\nIn una tetra New York preda di criminalit\u00e0 gestita dal fantomatico \"Clan del Piede\" la giornalista April O'Neil indaga sul loro conto. Una sera April si imbatte in un gruppo del Clan durante un furto, ma viene tempestivamente salvata da quattro giustizieri misteriosi. I giustizieri in realt\u00e0 non sono altro che le \"Tartarughe Ninja\": Leonardo, Raffaello, Donatello e Michelangelo, rettili umanoidi abilissimi nelle arti marziali, ghiotti di pizza e che vivono nelle fogne insieme al loro sensei e mentore Splinter, un ratto antropomorfo.\nIntanto April continua a fare sorprendenti scoperte della crescita della criminalit\u00e0 e per questo il terribile e crudele capo del Clan del Piede, Shredder, intende ucciderla per farla tacere e cos\u00ec manda alcuni ninja ad attaccarla alla metropolitana. La donna viene per\u00f2 salvata da Raffaello, che la conduce nel loro covo. L\u00ec Splinter le racconta le loro origini: un tempo infatti erano quattro tartarughe ed un ratto ordinari (quest'ultimo appartenente una volta ad un maestro ninja, Hamato Yoshi), ma diventarono grandi ed intelligenti dopo essere venuti a contatto con un misterioso intruglio radioattivo finito nelle fogne e Splinter addestr\u00f2 le tartarughe nell'arte del ninjutsu.\nLe Tartarughe poi riaccompagnano April al suo appartamento, ma al ritorno scoprono il loro covo distrutto (per via di un ninja del Clan che aveva pedinato Raffaello mentre portava in salvo April) e Splinter rapito. April decide allora di ospitarle a casa sua.\nIntanto tra i membri del Clan (composto da ragazzi fuggiaschi ingannati da Shredder e resi guerrieri) c'\u00e8 Danny Pennington, il figlio delinquente del capo di April, Charles, che libera il figlio dopo che quest'ultimo \u00e8 stato arrestato per rapina. Durante una visita a casa di April da parte di Charles e Danny, il ragazzo viene a conoscenza delle Tartarughe e quindi riferisce informazioni a Shredder su dove si trovino.\nDopo una discussione con Leonardo, Raffaello si reca sul tetto del condominio di April, dove il Clan del Piede gli fa un'imboscata. Poi il Clan attacca le Tartarughe all'appartamento di April, ma riescono lo stesso a batterli grazie all'intervento di Casey Jones, un giovane vigilante che aveva recentemente incontrato Raffaello, ma durante lo scontro Raffaello viene pesantemente battuto e l'appartamento di April prende fuoco. Le Tartarughe, Casey e April si trasferiscono nella vecchia villa in campagna dei parenti di lei. Durante questo periodo April viene a sapere di essere stata licenziata da Charles mentre Raffaello si riprende e si riappacifica con i fratelli. Le Tartarughe poi localizzano Splinter mediante una meditazione e tornano a New York per salvarlo.\nNel frattempo Splinter simpatizza con Danny, che gli racconta la storia dell'uccisione del suo maestro Hamato Yoshi da parte di un ninja rivale, Oroku Saki, ossia Shredder da giovane, sull'amore di una donna mentre Splinter era un topo normale. Durante la lotta, Splinter sfregi\u00f2 il volto di Saki e quest'ultimo, usando la sua katana, gli tagli\u00f2 un orecchio. Quando Danny viene a sapere che Shredder intende giustiziare Splinter, ha un ripensamento e decide di ribellarsi al Piede liberando Splinter con l'aiuto di Casey. Splinter rivela ai ragazzi reclutati dal Piede che Shredder li sfrutta; rendendosi conto di ci\u00f2, si dimettono dal Piede.\nLe Tartarughe si preparano per la battaglia finale. La lotta contro l'intero Clan del piede si svolge prima nelle fogne e poi sulle strade e sui tetti di New York, dove le Tartarughe sconfiggono facilmente i guerrieri. Shredder scende in campo e le affronta personalmente; il nemico si rivela troppo forte e riesce a sconfiggerle da solo. Mentre Shredder si prepara a uccidere Leonardo, Splinter appare e lo sfida a combattere. Splinter nomina Shredder come Oroku Saki; l'uomo si toglie la maschera e si tocca la cicatrice, ricordando cosa \u00e8 successo con Splinter. Nel tentativo finale di uccidere Splinter, Shredder viene fatto cadere in un camion dell'immondizia, dove Casey lo stritola attivando il compattatore. Shredder viene cos\u00ec apparentemente ucciso.\nMentre la polizia arresta i ninja sconfitti, i ragazzi raccontano loro dove si trova il nascondiglio del Clan. Danny si riunisce con Charles e fanno la pace, April viene riassunta e si fidanza con Casey. Riunite con Splinter, le Tartarughe guardano April e Casey mentre si baciano e poi inventano il celebre grido da battaglia \"Cowabunga\".\nDistribuzione.\nLe riprese del film si sono svolte dal 10 luglio al 9 settembre 1989.\nAlcune delle location in cui \u00e8 stato girato il film sono Castle Hayne e New York City (USA), e Wilmington (Carolina del Nord).\nIl film ha debuttato in America il 30 marzo 1990.\nProduzione.\nLa sceneggiatura \u00e8 basata principalmente sui primi numeri della serie a fumetti \"Teenage Mutant Ninja Turtles\", comprese le storie delle origini delle tartarughe, la battaglia sul tetto, il soggiorno alla fattoria e la battaglia con Shredder. Elementi tratti dalla serie animata degli anni '80, come le maschere colorate delle Tartarughe e l'amore per la pizza, elementi del personaggio di Michelangelo, e April O'Neil come reporter televisivo invece di un assistente di laboratorio.\nIl budget del film era di 13,5 milioni di dollari. Gran parte della produzione si \u00e8 svolta nella Carolina del Nord, con un paio di riprese in esterni a New York City durante l'estate del 1989 per catturare famose aree di riferimento, come Times Square, l'Empire State Building e il fiume Hudson. Le riprese in Nord Carolina si sono svolte presso i Nord Carolina Film Studios, dove sono stati creati i set sui tetti di New York. Lo scenografo Roy Forge Smith e il suo direttore artistico, Gary Wissner, si sono recati a New York City quattro mesi prima delle riprese e hanno scattato fotografie di tetti e altri luoghi diversi. Mentre erano a New York, Smith e Wissner furono autorizzati a esplorare una linea della metropolitana di Brooklyn abbandonata, poich\u00e9 non potevano accedere a una rete fognaria cittadina, ma la struttura della metropolitana aveva lo stesso principio di una fogna. Andarono anche in un tunnel d'acqua che aveva grandi tubi che lo attraversavano.\nDopo aver creato gli schizzi di design, il team di costruzione ha utilizzato il backlot degli studi per creare alcuni dei set. C'erano problemi con i tombini che portavano alla casa delle tartarughe, in quanto una stanza quadrata di otto piedi doveva essere costruita sotto di loro, ma trovava acqua a circa cinque piedi, e quindi doveva versare cemento nelle stanze sotterranee per mantenere l'acqua fuori. Per rendere autentica la fogna, \u00e8 stato dato un segno di marea, ed \u00e8 stato coperto con mattoni, intonaco e pittura a stucco per dare alle pareti un aspetto realistico. Le tartarughe sono state create dal Creature Shop di Jim Henson a Londra. Jim Henson ha detto che le creature erano le pi\u00f9 avanzate con cui avesse mai lavorato. Le creature furono prima fatte di fibra di vetro e poi rimodellate di argilla. Sono stati prodotti come stampi per colare tutto il corpo in lattice di gommapiuma. Il lavoro presso il negozio \u00e8 stato completato entro 18 settimane.\nAccoglienza.\nCritica.\nIl film ha ricevuto un punteggio di approvazione del 40% su Rotten Tomatoes, in base alle recensioni di 50 critici. Il consenso del sito Web afferma che \"\"Tartarughe Ninja alla riscossa\" \u00e8 esattamente come pubblicizzato: one-liners, risse e stupidit\u00e0 generale. Buono per i giovani di cuore, irritante per tutti gli altri.\". \u00c8 il film con il punteggio pi\u00f9 alto della serie oltre al crossover diretto \"Batman vs. Teenage Mutant Ninja Turtles\". Su Metacritic, ha un punteggio pari a 51 basato su 21 recensioni, che indicano \"recensioni miste o medie\"\nNella versione iniziale del film, Owen Gleiberman, scrivendo per \"Entertainment Weekly\", ha dato al film una valutazione F, scoprendo che nessuna delle quattro tartarughe o Splinter aveva personalit\u00e0, ma sentiva che un pubblico giovane avrebbe potuto apprezzare il film, notando che il recensore poteva sono \"andato anche per questo se fossi cresciuto con i giochi Nintendo e l'animazione robotica che passa per intrattenimento nella TV del sabato mattina di oggi\". Kim Newman ha scritto nel \"Monthly Film Bulletin\" di aver trovato i personaggi che ricordano la serie di film Godzilla dei primi anni '70, descrivendo le tartarughe come \"adorabili mostri in larghe tute di gommapiuma\" che \"hanno fatto amicizia con bambini perduti e hanno distrutto le cose in orge di distruzione in qualche modo non hanno mai fatto del male a nessuno\", e che le tartarughe \"lasciano cadere la parola d'ordine occasionale adolescenziale ma non sono mai lontanamente convincenti come adolescenti, mutanti, ninja o tartarughe, lasciandole bloccate sullo schermo come grandi Muppet verdi con fasce di colori diversi\". Sia Owen Gleiberman che Kim Newman hanno elogiato il lavoro del Creature Shop di Jim Henson, con Maslin che afferma \"senza il quale non ci sarebbe stato nessun film\". \"Variety\" ha elogiato l'umorismo ironico del film e le sequenze di arti marziali \"in modo bizzarro e stravagante\". Roger Ebert ha concluso che il film \"non \u00e8 affatto cos\u00ec brutto come potrebbe essere, e probabilmente \u00e8 il miglior film delle Tartarughe Ninja. Fornisce, in altre parole, pi\u00f9 o meno ci\u00f2 che i fan delle Tartarughe si aspetteranno\". Lloyd Bradley di \"Empire\" ha assegnato al film un punteggio di quattro stelle su cinque, affermando: \"Un'avventura a tutto tondo, senza pretese, molto divertente, strabiliante - mescolata sottilmente in modo che sia divertente per tutta la famiglia\".\n\"Variety\", il \"New York Times\" e il \"Monthly Film Bulletin\" hanno tutti notato i cattivi asiatici del film; Variety ha descritto \"sfumature di razzismo nel suo uso di cattivi orientali\", mentre Janet Maslin del \"Times\" ha dichiarato che \"i tipi malvagi della storia sono asiatici, e il film interpreta gli aspetti di pericolo giallo di questo fino in fondo\". Newman ha notato una battuta razzista nella risposta di April O'Neil al Clan del Piede, \"Qual \u00e8 il problema, sono rimasto indietro con i miei pagamenti Sony?\", scoprendo che il film esprimeva un \"risentimento per la forza economica del Giappone anche mentre il film sta saccheggiando la cultura popolare giapponese\". Ebert ha ritenuto che non ci fosse \"razzismo\" nel film.\nBotteghino.\nIl film ha avuto un successo eccezionale, specialmente tra i giovani. \u00c8 il film indipendente con il pi\u00f9 alto incasso dell'epoca, e il nono con il pi\u00f9 alto incasso nel 1990, dietro solo a \"Ghost - Fantasma\", \"Mamma, ho perso l'aereo\", \"Pretty Woman\", \"Balla coi lupi\", \"Atto di forza\", \"Ritorno al futuro - Parte III\", \"58 minuti per morire - Die Harder\" e \"Presunto innocente\".\nCostato $ 13,500,000, il film \u00e8 stato distribuito in 2,006 sale del Nord America il 30 marzo 1990, arrivando al primo posto al botteghino nel fine settimana, con $ 25,398,367. Alla fine, il film ha incassato $ 135,265,915 in patria, pi\u00f9 altri $ 66,700,000 a livello internazionale, per un totale di $ 201,965,915.\nRiconoscimenti.\n1991 - Saturn Award\n1990 - BMI Film &amp; TV Award\n1991 - Kids' Choice Awards\n1991 - Premio YoGa\n1991 - Young Artist Award"}
{"id": "1429099", "revid": "767487", "url": "https://it.wikipedia.org/wiki?curid=1429099", "title": "Canyon sottomarino", "text": "Il canyon sottomarino \u00e8 una valle ripida che si trova sul fondale oceanico della piattaforma continentale. Alcuni di essi, sono il naturale prolungamento di grandi fiumi; altri, sono semplicemente delle formazioni geologiche indipendenti.\nSono stati scoperti canyon anche ad oltre 2000 metri al di sotto del livello del mare. Solitamente, sono formati dall'attivit\u00e0 di potenti correnti torbide, vulcani o terremoti.\nMolti canyon sottomarini continuano come canali e possono estendersi per centinaia di chilometri.\nCaratteristiche.\nI canyon sottomarini sono caratteristici della scarpata continentale, poich\u00e9 frutto dell'azione erosiva intensa esercitata dalle correnti di torbida, che in queste zone risultano particolarmente frequenti a seguito della maggior inclinazione del fondale (compresa tra 2\u00b0 e 5\u00b0). Notevoli ammassi di sedimenti sciolti, in seguito al superamento dell'angolo di scarica o di piccoli sismi, possono originare correnti torbide molto dense, che riescono ad esercitare un'azione incisiva profonda sul substrato sedimentario e roccioso.\nL'azione incisiva di queste correnti \u00e8 tale da manifestarsi chiaramente sia a livello dei sedimenti non litificati che delle sottostanti rocce cristalline. Anche la bioerosione, o crolli periferici, agiscono modellando la scarpata continentale.\nFormazione.\nMolti meccanismi sono stati proposti per la formazione di canyon sottomarini, e durante gli anni quaranta e cinquanta del XX secolo le cause principale della formazione dei canyon sottomarini sono state oggetto di accesi dibattiti.\nUna recente teoria \u00e8 che i canyon presenti oggi si siano formati durante l'era glaciale, quando il livello del mare era circa 125 metri pi\u00f9 basso e i fiumi scorrevano ai margini della piattaforma continentale. Comunque, mentre molti (ma non tutti) i canyon si trovano alla foce dei principali fiumi, l'erosione del fondale marino da parte dei fiumi non pu\u00f2 essersi verificata a grandi profondit\u00e0 come a 3000 metri dove sono stati mappati alcuni canyon; \u00e8 di comune accordo (e supportato da molte prove) che il livello del mare non si abbass\u00f2 mai fino a quelle profondit\u00e0.\nAi giorni d'oggi si pensa che il principale meccanismo di erosione dei canyon siano le correnti torbide e le frane sottomarine. Le correnti torbide sono masse d'acqua in movimento verso il basso (a causa della gravit\u00e0) cariche di sedimenti depositatisi da poco tempo sulla sommit\u00e0 di un pendio, magari messi in moto da terremoti. Esiste uno spettro di torbidit\u00e0 (o densit\u00e0) delle correnti che va da \u201cacqua fangosa\u201d a \u201cflusso fangoso\u201d; elementi di prova dell'esistenza di entrambe queste classi estreme possono essere osservati nella parte pi\u00f9 profonda dei canyon e dei canali sottomarini, come i depositi lobati (flussi fangosi) e argini lungo i canali.\nSpostamenti di masse, crolli e frane sottomarine sono forme di spostamento lungo un pendio (per l'effetto della gravit\u00e0 lungo il pendio di una collina) osservato nei canyon sottomarini. \"Spostamento di masse\" \u00e8 il termine usato per le lente e piccole azioni di movimento della materia verso valle, e pu\u00f2 includere comunemente l'effetto della bioerosione: lo scavo di tunnel, ingestione e defecazione effettuata dagli organismi. Il termine crolli si usa per indicare il rotolamento di masse lungo un pendio. Con frane invece si indica il distacco e la dislocazione di masse sedimentarie. Tutti questi fenomeni sono stati osservati e insieme contribuiscono al processo di formazione.\nSi \u00e8 compreso di recente che molti meccanismi di formazione dei canyon hanno effetti maggiori o minori nei differenti luoghi, anche all'interno degli stessi canyon, o in periodi differenti durante la formazione del canyon. Tuttavia, se i principali meccanismi sono quelli sopraelencati, la lineare morfologia delle scarpate di un canyon e di un canale, e il trasporto del materiale scavato o disciolto delle discese continentali su grandi distanze richiedono che vari tipi di torbidi o correnti dense agiscano come effetti principali."}
{"id": "1429104", "revid": "256896", "url": "https://it.wikipedia.org/wiki?curid=1429104", "title": "Capo di Stato Maggiore della Marina", "text": ""}
{"id": "1429107", "revid": "36426", "url": "https://it.wikipedia.org/wiki?curid=1429107", "title": "Villa Sforzesca (Castell'Azzara)", "text": "La Villa Sforzesca si trova all'estremit\u00e0 orientale del territorio comunale di Castell'Azzara, in localit\u00e0 La Sforzesca, quasi al confine tra le province di Grosseto e Siena.\nStoria.\nLa villa fu fatta costruire nel 1576 (iscrizione sopra il portale di accesso) dal cardinale Alessandro Sforza ai confini tra la Contea di Santa Fiora e lo Stato Pontificio, assieme all'attigua Chiesa di San Gregorio Magno e alla cortina muraria parzialmente perduta.\nIn particolare, la struttura doveva servire al cardinale sia come residenza estiva, che come base per la repressione del brigantaggio, della quale venne incaricato da papa Gregorio XIII.\nI lavori di costruzione furono affidati dapprima a Tiberio Calcagni e dopo la sua morte a Giovanni Fontana.\nTuttavia, con la morte del cardinale, il luogo venne abbandonato e and\u00f2 incontro ad un lungo periodo di degrado, terminato nell'Ottocento, quando, data in feudo nel 1776 con tutto il territorio del monte Civitella alla famiglia Menichetti, poi del Marchese Pio Ricci Menichetti di Certaldo, fu restaurata ed utilizzata come residenza principale durante tutta la seconda parte dell'800.\nIn due occasioni venne ospitato il granduca Leopoldo II di Lorena come testimoniato da due targhe poste nell'atrio del piano nobile. Il figlio di Pio, Luigi, visse tra la Sforzesca e Siena, dove fu anche capitano della Pantera per il palio del 2 luglio 1858. Dopo la scomparsa di Luigi Ricci Menichetti, a Firenze nel 1878, la Sforzesca viene abitata nell'ultimo quarto di secolo dall'Ing. Giuseppe Ricci Menichetti(1864-1912) con sua moglie Elisa Quartieri, e allietata dalla nascita dei primi due dei loro quattro figli, Ferdinando nel 1892 e Bianca, nel 1896. La villa e il territorio circostante venne venduta nel 1898 a seguito delle vicende che portarono alla creazione della Santa Fiora Mercury Mining Limited. Con il trasferimento definitivo a Milano e Siena della famiglia Ricci Menichetti si chiude un secolo di pace e prosperit\u00e0 per la Sforzesca.\nUn nuovo lungo periodo di degrado si \u00e8 verificato durante il secolo scorso, con compromissione irreversibile di alcune parti del complesso. Fortunatamente, un attento restauro effettuato in concomitanza del Giubileo del 2000 ha permesso di recuperare ci\u00f2 che rimaneva della prestigiosa residenza.\nDescrizione.\nLa Villa Sforzesca si presenta a pianta rettangolare, con la facciata ben restaurata che racchiude una corte interna, dove sono visibili alcuni ruderi.\nL'edificio si sviluppa su tre livelli, con portale d'ingresso centrale sovrastato da un arco a tutto sesto dove \u00e8 collocato lo stemma gentilizio. Gli elementi stilistici testimoniano le origini rinascimentali del complesso. All'interno, sono visibili tracce di decorazioni e affreschi tardo cinquecenteschi e del periodo barocco.\nNell'area antistante, si affaccia sul lato destro la coeva Chiesa di San Gregorio Magno fatta restaurare nel 1856 dal prelato Celestino Ricci Menichetti."}
{"id": "1429108", "revid": "6923", "url": "https://it.wikipedia.org/wiki?curid=1429108", "title": "Abbazia di Notre Dame d'Orval", "text": "L'abbazia di Notre Dame d'Orval (Abdij Notre-Dame d'Orval) \u00e8 un monastero cistercense fondato nel 1132 nella regione storica della Gaume, in Belgio, ed \u00e8 situata a Villers-devant-Orval, nella attuale provincia vallone del Lussemburgo. L'abbazia \u00e8 rinomata per la sua storia e per la vita spirituale dei monaci ma anche per la locale produzione di un formaggio tipico e della birra trappista Orval, nell'annesso birrificio.\nPrima fondazione.\nIl luogo \u00e8 stato occupato fin dal periodo merovingio ma ci sono tracce di una preesistente cappella del X secolo. Nel 1070, un gruppo di monaci Benedettini provenienti dalla Calabria si stabil\u00ec qui, su invito di Arnould conte di Chiny, e iniziarono la costruzione di una chiesa e di un monastero; dopo circa quarant'anni per\u00f2, probabilmente a causa della morte del conte Arnould, si recarono altrove. Furono rimpiazzati da una comunit\u00e0 di Canonici, che completarono i lavori: la chiesa fu consacrata il 30 settembre 1124.\nNel 1132 arriv\u00f2 un gruppo di monaci cistercensi dell'abbazia di Troisfontaines nella Champagne e i due gruppi diedero vita ad una singola comunit\u00e0 di ordine cistercense, sotto la guida del primo abate, Constantin. Attorno al 1252, il monastero fu distrutto da un incendio; la ricostruzione richiese circa cent'anni.\nTra il XV e il XVI secolo, le varie guerre tra Francia e le regioni circostanti (Borgogna e Spagna) ebbero un forte impatto su Orval. Fu dapprima edificata una fonderia all'interno dell'abbazia; poi, nel 1637, durante la guerra dei trent'anni, il monastero fu saccheggiato e bruciato dai mercenari francesi.\nNel corso del XVII secolo, l'abbazia ader\u00ec alla branca dei Trappisti dell'Ordine Cistercense, ma si riconvert\u00ec nuovamente alla Regola di San Benedetto attorno al 1785. Nel 1793, durante la rivoluzione francese, l'abbazia, rea di aver ospitato le truppe austriache, fu completamente data alle fiamme dall'esercito francese e l'intera comunit\u00e0 fu dispersa.\nSeconda fondazione.\nNel 1887, la terra e le rovine dell'abbazia furono acquisite dalla famiglia Harenne, che le don\u00f2 nuovamente all'Ordine Cistercense nel 1926, in modo che la vita monastica potesse riprendere in quel luogo sacro. Tra quell'anno e il 1948, sotto la direzione del monaco Trappista Marie-Albert van der Cruyssen, fu costruito il nuovo monastero e nel 1935 Orval riacquis\u00ec il riconoscimento di abbazia. La nuova chiesa fu consacrata l'8 settembre 1948.\nLe rovine degli edifici medievali sono ancora oggi visitabili.\nLa leggenda di Orval.\nC'\u00e8 una leggenda sulla fondazione dell'abbazia, che ha l'intento di spiegare il significato del nome \"Orval\" e del suo stemma. Stando a questo racconto, Matilde di Canossa stava visitando il luogo, quando smarr\u00ec l'anello nuziale in un fiume.\nDopo aver pregato affinch\u00e9 tornasse in possesso dell'anello, una trota apparve sulla superficie dell'acqua con l'anello in bocca. La donna esclam\u00f2 \"Questa \u00e8 davvero una \"Valle d'Oro\"!\", da cui deriverebbe il nome \"Orval\".\nIl simbolo dell'abbazia mostra la trota con l'anello in bocca, e quel fiume ancora oggi fornisce acqua al monastero e al birrificio annesso.\nUna versione della leggenda \u00e8 riportata nel \"Il libro dell'amore\" di Kathleen McGowan, autrice della trilogia della Maddalena; in questo secondo libro si parla in modo del tutto nuovo della contessa Matilde, e anche la perdita dell'anello prende un altro significato."}
{"id": "1429109", "revid": "196390", "url": "https://it.wikipedia.org/wiki?curid=1429109", "title": "Capo di Stato Maggiore dell'Aeronautica", "text": ""}
{"id": "1429113", "revid": "1573940", "url": "https://it.wikipedia.org/wiki?curid=1429113", "title": "Goniobranchus daphne", "text": "Goniobranchus daphne () \u00e8 un mollusco nudibranchio della famiglia Chromodorididae."}
{"id": "1429116", "revid": "228587", "url": "https://it.wikipedia.org/wiki?curid=1429116", "title": "Izumi", "text": ""}
{"id": "1429129", "revid": "767487", "url": "https://it.wikipedia.org/wiki?curid=1429129", "title": "Estremadura (Portogallo)", "text": "L'Estremadura (pronuncia: ) era un'antica provincia (o regione naturale) del Portogallo, istituita formalmente con una riforma amministrativa del 1936. Le province non avevano alcuna funzione pratica e scomparvero con la costituzione del 1976.\nDa non confondersi con l'Estremadura spagnola, il loro nome deriva probabilmente dalla stessa radice, data dal fatto che erano entrambe regioni di frontiera della cristianit\u00e0 durante la Reconquista, all'estremit\u00e0 segnata dal fiume Douro (Extrema Duris).\nConfinava a nord est con la Beira Litorale, ad est con il Ribatejo e l'Alto Alentejo, a sud con il Basso Alentejo e ad ovest con l'Oceano Atlantico.\nLa regione contava 29 comuni, con la quasi totalit\u00e0 dei distretti di Leiria, Lisbona e Set\u00fabal. Il suo capoluogo era Lisbona."}
{"id": "1429133", "revid": "725642", "url": "https://it.wikipedia.org/wiki?curid=1429133", "title": "Dimissioni", "text": "Le dimissioni, nel diritto del lavoro italiano, sono l'atto con cui un lavoratore dipendente recede unilateralmente dal contratto di lavoro che lo vincola al datore di lavoro nel suo rapporto di lavoro.\nEvoluzione storica.\nPer contrastare l'abuso delle \"dimissioni in bianco\", il Parlamento aveva approvato la legge del 17 ottobre 2007, n. 188, recante \"Disposizioni in materia di modalit\u00e0 per la risoluzione del contratto di lavoro per dimissioni volontarie della lavoratrice, del lavoratore, nonch\u00e9 del prestatore d'opera e della prestatrice d'opera\", su disegno di legge del Governo Prodi II che imponeva l'obbligo di redigere le dimissioni su apposito modello informatico, predisposto e reso disponibile da uffici autorizzati.\nDal 5 marzo 2008 secondo quanto disposto dalla legge predetta e dal relativo Decreto attuativo del 21 gennaio 2008, del Ministero del lavoro e della previdenza sociale di concerto con il Ministero per le Riforme e l'Innovazione nella Pubblica Amministrazione (pubblicato sulla G.U. n. 42 del 19 febbraio 2008), la procedura per le dimissioni andava eseguita obbligatoriamente on line sul sito del Ministero del lavoro e delle politiche sociali, pena la nullit\u00e0 delle dimissioni.\nI moduli erano gratuiti, contrassegnati da un codice di identificazione progressiva, ed avevano una durata limitata di quindici giorni. Dovevano essere compilati con gli identificativi del datore di lavoro, del dipendente e del contratto di assunzione. Il mancato rispetto della forma prescritta o l'uso di un modello \"scaduto\" comportava la nullit\u00e0 delle dimissioni.\nIl codice progressivo, la data validata telematicamente, limitata a soli 15 giorni, assicuravano che non si trattasse di atti sottoscritti tempo prima e utilizzati a discrezione del datore di lavoro.\nPer comunicare le dimissioni, il lavoratore doveva recarsi personalmente presso un intermediario abilitato dal Ministero del lavoro e della previdenza sociale, che aveva cura di compilare il modulo on line, vidimarlo con marca temporale tale da renderlo non falsificabile o alterabile, che doveva essere quindi consegnato al datore di lavoro.\nGli intermediari individuati dalla legge erano:\nPer questi ultimi due enti era necessaria apposita convenzione, stipulata col Ministero del lavoro e delle politiche sociali.\nSuccessivamente il Ministero del lavoro e delle politiche sociali aveva esteso a tutti i lavoratori che intendono presentare le dimissioni volontarie \"autonomamente\", ovvero senza l'ausilio di uno dei predetti intermediari, la possibilit\u00e0 di registrarsi al Sistema informatico compilando un apposito modulo, ed effettuando le operazioni da soli.\nLa legge prevedeva che l'obbligo di comunicare le dimissioni attraverso l'utilizzo del predetto modulo ministeriale riguardasse i seguenti soggetti, i quali giuridicamente non erano tutti da considerare \"lavoratori\":\nTuttavia nel giugno del 2008 il Governo Berlusconi IV, con Maurizio Sacconi ministro del Welfare, ha disposto, con il con decreto legge n. 112 del 25 giugno 2008, recante \"Disposizioni urgenti per lo sviluppo economico, la semplificazione, la competitivit\u00e0, la stabilizzazione della finanza pubblica e la perequazione Tributaria\" (conv. nella legge n. 133/2008), all'art. 39, comma 10, lettera l), l'abrogazione della legge n. 188/2007, e quindi l'intera disciplina delle dimissioni on line, con un regresso alla situazione precedente.\nCaratteristiche generali.\nNell'ordinamento giuridico italiano, le dimissioni si configurano come una facolt\u00e0 del lavoratore, che pu\u00f2 essere esercitata senza alcun limite, con il solo rispetto dell'obbligo di dare il preavviso previsto dai contratti collettivi.\nLe dimissioni consistono in un atto volontario del lavoratore. La volont\u00e0 del dipendente non deve quindi essere viziata (ad esempio da altrui minacce o raggiri, da errore, da incapacit\u00e0), pena l'annullabilit\u00e0 dell'atto.\nL'atto ha effetto al momento in cui viene a conoscenza del datore di lavoro. Non rileva in alcun modo l'eventuale dissenso del datore. L'eventuale revoca delle dimissioni \u00e8 efficace, secondo le regole generali (), solo se \u00e8 comunicata al datore di lavoro prima che quest'ultimo abbia avuto notizia dell'atto di recesso.\nLa legge italiana non prevedeva forme particolari per le dimissioni, che potevano, quindi, essere presentate anche oralmente. I requisiti di forma sono, per\u00f2, spesso dettati dai contratti collettivi, che possono imporre l'onere della forma scritta a tutela del lavoratore.\nDifferenza col licenziamento.\nSia le dimissioni che il licenziamento comportano la cessazione del rapporto di lavoro. Le conseguenza giuridiche dei due atti sono per\u00f2 profondamente diverse, specie sotto il profilo della tutela del dipendente. In caso di dimissioni, il lavoratore non ha diritto all'eventuale indennit\u00e0 di mancato preavviso (salvo il caso di dimissioni per giusta causa), nonch\u00e9 alla tutela specifica predisposta contro i licenziamenti illegittimi. Inoltre, in caso di dimissioni, non vi \u00e8 l'indennit\u00e0 di disoccupazione erogata dall'INPS.\nTipologie.\nDimissioni per giusta causa.\nIn presenza di un grave inadempimento del datore di lavoro che rende impossibile la prosecuzione anche solo provvisoria del rapporto (es. mancata osservanza delle norme sulla sicurezza, demansionamento, condotte gravemente lesive dell'onore e della reputazione, reiterato mancato pagamento della retribuzione, ecc.), il lavoratore pu\u00f2 dimettersi per giusta causa, senza l'obbligo di dare il preavviso.\nAl lavoratore dimissionario per giusta causa spetta l'indennit\u00e0 sostitutiva del preavviso, come se fosse stato licenziato. Egli pu\u00f2 inoltre richiedere l'indennit\u00e0 ordinaria di disoccupazione, in quanto il sopravvenuto stato di disoccupato involontario non gli \u00e8 imputabile.\nIn tali frangenti \u00e8 molto probabile la fase contenziosa con il datore di lavoro che non vuole riconoscere l'esistenza dei presupposti per le dimissioni per giusta causa: vi potr\u00e0 perci\u00f2 essere la necessit\u00e0 di un procedimento giudiziale che accerti la sussistenza dei requisiti che la giustificano. Il lavoratore pu\u00f2 essere assistito nel processo con il gratuito patrocinio in presenza dei requisiti reddituali.\nDimissioni incentivate.\nIl datore di lavoro pu\u00f2 favorire le dimissioni del dipendente offrendo un incentivo economico per lasciare il posto di lavoro.\nTale condotta \u00e8 considerata lecita in quanto l'iniziativa del datore di lavoro non priva il lavoratore della sua libert\u00e0 di scelta.\nIl rapporto di lavoro si estingue nel momento in cui il datore, ricevute le dimissioni, d\u00e0 seguito al suo impegno corrispondendo al dipendente la somma offerta, oltre alle competenze retributive maturate.\nDimissioni in bianco.\nEsse individuano la pratica illegale, tesa ad obbligare i neoassunti a firmare una lettera di dimissioni priva di data, contestualmente alla sottoscrizione del contratto di lavoro. Scopo della lettera \u00e8 quello di allontanare il dipendente senza corrispondere alcuna indennit\u00e0, e per qualsiasi motivo, essendo palese l'intento ricattatorio da parte del datore di lavoro.\nIl lavoratore, passato a tempo indeterminato, al termine del periodo di prova, pu\u00f2 inviare al datore tramite lettera raccomandata una \"diffida\" dall'utilizzare le dimissioni in bianco firmate. La diffida avrebbe in futuro valore legale di \"prova\" per questa pratica illegittima. L'onere probatorio grava, infatti, sul lavoratore, che deve dimostrare di essere stato costretto a firmare delle dimissioni, non di sua spontanea volont\u00e0.\nIl lavoratore pu\u00f2 cautelarsi dalle dimissioni in bianco con un'analoga scrittura privata nella quale dichiara che le dimissioni non sono mai corrisposte alla sua reale volont\u00e0 e sono state sottoscritte dietro pressioni indebite del datore, e per tali motivi rappresentano un atto vessatorio e nullo per forma e sostanza, distinto e privo di efficacia sul contratto di assunzione individuale che resta vigente. La scrittura pu\u00f2 essere autenticata e depositata presso un notaio, ovvero inviata con raccomandata A/R al datore e per conoscenza ad almeno un soggetto terzo, in modo da certificare anche il contenuto, oltre all'invio e ricezione della stessa.\nIl D.Lgs. 15 gennaio 2016, n. 7 ha depenalizzato, fra gli altri, il reato di falsit\u00e0 in foglio firmato in bianco-atto privato (art. 486), per il quale era prevista la procedibilit\u00e0 a querela di parte, riducendolo a illecito civile punito con una multa salata e il risarcimento del danno.\nSempre a marzo 2016, \u00e8 divenuta operativa la procedura telematica per l'invio delle dimissioni tramite il sito del Ministero del Lavoro, l'unica ammessa che toglie validit\u00e0 ed efficacia alle dimissioni presentate in formato cartaceo, eliminando all'origine il rischio di \"dimissioni in bianco\"."}
{"id": "1429141", "revid": "916580", "url": "https://it.wikipedia.org/wiki?curid=1429141", "title": "Goniodoris elegans", "text": ""}
{"id": "1429154", "revid": "64525", "url": "https://it.wikipedia.org/wiki?curid=1429154", "title": "Bicarbonato di ammonio", "text": ""}
{"id": "1429156", "revid": "147575", "url": "https://it.wikipedia.org/wiki?curid=1429156", "title": "The Last of the High Kings", "text": ""}
{"id": "1429159", "revid": "110157", "url": "https://it.wikipedia.org/wiki?curid=1429159", "title": "Tenabo", "text": "Tenabo \u00e8 uno degli 11 comuni dello Stato della Campeche, Messico; si estende per un'area di 882\u00a0km\u00b2 con una popolazione di 9.736 abitanti secondo il censimento del 2010. Confina al nord con il comune di Hecelchak\u00e1n; a est con il municipio di Campeche; a sud con il comune di Hopelch\u00e9n e a ovest con il Golfo del Messico\nLocalit\u00e0 principali.\nA capo del comune c'\u00e8 la citt\u00e0 di Tenabo con 7.543 abitanti. Si divide in aree: \nLe altre localit\u00e0 rurali non superano il migliaio di abitanti e le pi\u00f9 grandi, con la relativa popolazione al 2010, sono:"}
{"id": "1429160", "revid": "1272592", "url": "https://it.wikipedia.org/wiki?curid=1429160", "title": "Villa Sforzesca (Scansano)", "text": "La Villa Sforzesca, nota anche come fattoria di Pomonte, si trova presso la frazione di Pomonte del comune di Scansano.\nStoria.\nLa villa fu fatta costruire da Mario Sforza nel 1577, contemporaneamente alla realizzazione della Villa Sforzesca di Castell'Azzara. Vi \u00e8 incertezza su chi possa aver realizzato il complesso, ma non \u00e8 da escludere che anche il progetto per questa residenza possa essere stato elaborato da Giovanni e Domenico Fontana che stavano lavorando alla realizzazione dell'altro complesso sforzesco.\nNel corso del XVII secolo, con la definitiva caduta politica della Contea di Santa Fiora e la sua annessione al Granducato di Toscana, la villa pass\u00f2 ai granduchi che decisero di trasformarla in fattoria, suddividendola in pi\u00f9 unit\u00e0 che furono cedute a privati.\nDurante il secolo scorso, il complesso fu abbandonato, a vantaggio delle vicine nuove costruzioni, ed \u00e8 andato incontro ad un inesorabile degrado, in cui versa tuttora. \nDescrizione.\nLa fattoria di Pomonte si presenta come una possente villa in stile tardo rinascimentale, disposta su tre livelli, col portale d'ingresso centrale preceduto da una gradinata e sovrastato da un arco a tutto sesto, sopra il quale \u00e8 collocato lo stemma gentilizio. Di epoca pi\u00f9 moderna sono i rinforzi esterni in cemento armato.\nAttualmente, il fabbricato versa in condizioni non buone, necessitando urgenti interventi di restauro.\nPresso il complesso, sorgeva anche la cappella di Sant'Antonio Abate, al cui interno era custodita una pala d'altare raffigurante la \"Madonna col Bambino in gloria e santi\", opera di scuola senese del XVII secolo, attualmente conservata nella vicina e moderna chiesa di San Benedetto."}
{"id": "1429166", "revid": "119991", "url": "https://it.wikipedia.org/wiki?curid=1429166", "title": "Fattoria di Pomonte", "text": ""}
{"id": "1429169", "revid": "767487", "url": "https://it.wikipedia.org/wiki?curid=1429169", "title": "Goj\u014d", "text": " \u00e8 una citt\u00e0 giapponese della prefettura di Nara."}
{"id": "1429170", "revid": "767487", "url": "https://it.wikipedia.org/wiki?curid=1429170", "title": "Gose", "text": " \u00e8 una citt\u00e0 giapponese della prefettura di Nara. Buona parte del territorio comunale si trova sulle pendici del monte Yamato Katsuragi."}
{"id": "1429171", "revid": "110157", "url": "https://it.wikipedia.org/wiki?curid=1429171", "title": "Ikoma (Nara)", "text": " \u00e8 una citt\u00e0 giapponese della prefettura di Nara.\nStoria.\nLa citt\u00e0 fu fondata il 1\u00ba novembre 1971."}
{"id": "1429172", "revid": "110157", "url": "https://it.wikipedia.org/wiki?curid=1429172", "title": "Kashiba", "text": " \u00e8 una citt\u00e0 giapponese della prefettura di Nara. La citt\u00e0 \u00e8 stata fondata il 1\u00ba Ottobre 1991.\nNel 2017, la citt\u00e0 ha stimato una popolazione di 79.023 abitanti con 30.557 famiglie con una densit\u00e0 di popolazione di 3300 persone per Km\u00b2. Ha una superficie totale di 24,23 Km\u00b2.\nEducazione.\nKashiba ha 10 scuole elementari pubbliche, ognuno dei quali dispone di un asilo separato, tranne uno; Mami Nishi."}
{"id": "1429173", "revid": "110157", "url": "https://it.wikipedia.org/wiki?curid=1429173", "title": "Kashihara", "text": " \u00e8 una citt\u00e0 giapponese della prefettura di Nara."}
{"id": "1429174", "revid": "767487", "url": "https://it.wikipedia.org/wiki?curid=1429174", "title": "Katsuragi (Nara)", "text": " \u00e8 una citt\u00e0 giapponese della prefettura di Nara."}
{"id": "1429176", "revid": "125169766", "url": "https://it.wikipedia.org/wiki?curid=1429176", "title": "Sakurai", "text": " \u00e8 una citt\u00e0 giapponese della prefettura di Nara, dalla lunga storia.\nSakurai fu per breve tempo capitale del Giappone durante il regno dell'imperatore Y\u016bryaku. La vita della corte Imperiale era incentrata presso il Palazzo \"Hatsuse no Asakura\" dove l'imperatore ha vissuto tra il 457 e il 479. Altri imperatori successivamente costruirono palazzi e monumenti nella citt\u00e0, tra cui:\nSakurai \u00e8 sede della \u014cmiwa Shrine, considerata una delle pi\u00f9 antiche sedi Shinto dedicate alla dea della salute.\nLa parte moderna fu fondata il 1\u00ba settembre 1956."}
{"id": "1429177", "revid": "110157", "url": "https://it.wikipedia.org/wiki?curid=1429177", "title": "Tenri", "text": " \u00e8 una citt\u00e0 giapponese della prefettura di Nara."}
{"id": "1429179", "revid": "767487", "url": "https://it.wikipedia.org/wiki?curid=1429179", "title": "Uda (Nara)", "text": " \u00e8 una citt\u00e0 giapponese della prefettura di Nara."}
{"id": "1429180", "revid": "287204", "url": "https://it.wikipedia.org/wiki?curid=1429180", "title": "Yamatok\u014driyama", "text": " \u00e8 una citt\u00e0 giapponese della prefettura di Nara. \u00c8 attraversata da due fiumi, il Saho e il Tomio, che si fondono dando vita al fiume Yamato."}
{"id": "1429181", "revid": "767487", "url": "https://it.wikipedia.org/wiki?curid=1429181", "title": "Yamatotakada", "text": " \u00e8 una citt\u00e0 giapponese della prefettura di Nara."}
{"id": "1429182", "revid": "628767", "url": "https://it.wikipedia.org/wiki?curid=1429182", "title": "Distretto di San Isidro (Lima)", "text": "Il distretto di San Isidro \u00e8 un distretto del Per\u00f9 che appartiene geograficamente e politicamente alla provincia e dipartimento di Lima ed \u00e8 situato a sud-ovest della capitale peruviana.\nIl distretto fu istituito il 24 aprile 1931, ha una superficie di 11,1\u00a0km\u00b2 e una popolazione che nel 2001 \u00e8 stata stimata in 68.438 persone, di cui il 57% donne e il 43% uomini.\nDistretti confinanti.\nConfina a nord con il distretto di Lince, il distretto di La Victoria e il distretto di Jes\u00fas Mar\u00eda, a sud con il distretto di distretto di Miraflores e il distretto di Surquillo a est con il distretto di San Borja e a ovest con l'oceano Pacifico."}
{"id": "1429183", "revid": "2091899", "url": "https://it.wikipedia.org/wiki?curid=1429183", "title": "Millennium Park", "text": "Il Millennium Park \u00e8 un importante centro civico della citt\u00e0 di Chicago. Ogni anno arrivano da tutto il mondo milioni di persone per vederlo ed \u00e8 un importante punto di riferimento cittadino.La pianificazione \u00e8 iniziata nel mese di ottobre 1997, la costruzione ha avuto inizio nel mese di ottobre 1998 che \u00e8 stata finalmente completata nel luglio 2004. Millennium Park \u00e8 stato inaugurato nel corso di una cerimonia il 16 luglio 2004; 300.000 persone hanno preso parte alla grande festa di apertura. Da allora, il Millennium Park \u00e8 diventato uno dei pi\u00f9 lussuosi indirizzi residenziali nella citt\u00e0 anche grazie alle voci che il Sindaco sta progettando di trasferirsi l\u00ec. Pi\u00f9 di recente, 60602 \u00e8 stato nominato da Forbes come il pi\u00f9 importante codice postale del paese con elegante edifici, come il Patrimonio al Millennium Park (130 N. Garland), che porta la strada per altri edifici e come Waterview Tower. Il prezzo medio di vendita \u00e8 di $ 710.000 nel 2005 secondo Forbes.\nCaratteristiche.\nIl Millennium Park (il cui nome iniziale era Lakefront Millennium Park) \u00e8 una parte del pi\u00f9 ampio parco del centro di Chicago, uno dei pi\u00f9 grandi parchi pubblici, nonch\u00e9 una vetrina per l'architettura postmoderna, nato da un'ambiziosa idea del sindaco di Chicago, Richard M. Daley.\nIl Millennium Park \u00e8 uno dei pi\u00f9 grandi parchi pubblici ed \u00e8 spesso considerato il pi\u00f9 grande giardino del mondo con i suoi 24,5 ettari di superficie, essendo stato costruito sulla sommit\u00e0 di una ferrovia e su grandi parcheggi.\nLa pianificazione \u00e8 iniziata nel mese di ottobre 1997, la costruzione ha avuto inizio nel mese di ottobre 1998 ed \u00e8 stata finalmente completata nel luglio 2004, anche se alcuni elementi del parco hanno subito aggiornamenti per altri anni. Millennium Park \u00e8 stato inaugurato nel corso di una cerimonia il 16 luglio 2004; 300.000 persone hanno preso parte alla grande festa di apertura.\nIl preventivo iniziale del progetto era di 150 milioni di dollari, ma il costo finale della costruzione del parco ammont\u00f2 a 475 milioni di dollari e l'inaugurazione avvenne con 4 anni di ritardo, a causa dei continui cambiamenti del progetto iniziale da parte di Frank Gehry, importante esponente del decostruttivismo, che ha progettato diverse parti del parco tra cui il Jay Pritzker Pavillion.\nPer venire incontro all'aumento del costo di costruzione, il comune di Chicago ha deciso di permettere alle aziende private di finanziare la costruzione dei vari elementi del parco.\nIl Jay Pritzker Pavillion, disegnato da Frank Gehry, \u00e8 l'elemento principale del parco. \u00c8 un enorme padiglione con ben 5000 posti a sedere fissi ed un prato circostante in grado di contenere fino a 15.000 persone. Il Pritzker Pavilion \u00e8 composto da tubi e lastre di acciaio inossidabile e volute di titanio disposte in modo da creare un effetto sonoro unico.\nL'AT &amp; T Plaza era originariamente chiamata Plaza Ameritech per via dell'Ameritech Corporation, societ\u00e0 sponsor. Nel 2004, dopo l'apertura, l'Ameritech si fuse con la SBC Communications e la piazza \u00e8 stata chiamata SBC Plaza. Successivamente, nel 2005, l'SBC venne acquisita dall'AT&amp;T 2005 e il nome della piazza \u00e8 cambiato di nuovo.\nNella piazza \u00e8 situato il Cloud Gate, una scultura di 110 tonnellate di acciaio che \u00e8 stata soprannominata dai residenti come \"The Bean\" (Il fagiolo). La scultura \u00e8 opera del famoso artista Anish Kapoor ed \u00e8 la sua prima arte pubblica negli Stati Uniti. Il pezzo \u00e8 stato finanziato privatamente e il costo totale \u00e8 stato di 23 milioni di dollari, notevolmente superiore alla stima iniziale di 6 milioni di dollari. Quando il Millennium Park fu aperto, nel 2004, i segni delle saldature attorno a ciascun pannello in metallo erano ancora visibili. Nei primi mesi del 2005 i lavoratori di lucidatura hanno eliminato definitivamente i segni delle saldature.\nLa Crown Fountain di Jaume Plensa (2004) si compone di due torri di vetro alte 15 metri, che si fronteggiano. La loro collocazione delimita una vasca di circa 70 metri invasa dall'acqua. Le torri sono degli schermi sui quali compaiono delle immagini video; volti che cambiano espressione e dalle cui bocche sgorga l'acqua, attrazione per frotte di piccoli e grandi. Quando i volti scompaiono le torri si trasformano in muri di vetro dall'alto dei quali l'acqua cade a cascata.\nIl Lurie Garden \u00e8 un giardino permanente di 2,5 ettari disegnato da Kathryn Gustafson, Piet Oudolf, e Robert Israele.\nIl BP Pedestrian Bridge \u00e8 un ponte pedonale che collega il Millennium Park al Daley Bicentennial Plaza. Il ponte \u00e8 stato progettato da Frank Gehry ed \u00e8 stato soprannominato serpente per la sua forma curva.\nMcCormick Tribune Plaza \u00e8 stata la prima attrazione nel Millennium Park ad aprire. La piazza \u00e8 stata finanziata da una donazione della Fondazione McCormick Tribune e per quattro mesi l'anno essa funziona come una pista di pattinaggio sul ghiaccio, con ingresso gratuito. Per il resto dell'anno, si trasforma nel pi\u00f9 grande impianto da pranzo all'aperto ospitando diversi eventi culinari.\nLa Wrigley Plaza (David Dillon e Michael Patrick Sullivan, della OWP&amp;P) \u00e8 una piazza situata nel nord-ovest del Millennium Park. Contiene il Monumento del Millennio (una specie di teatro greco a pianta semisferica), un grande prato e una fontana pubblica.\nL'Exelon Pavilions (Hammond Beeby Rupert Ainge Inc e Thorton Tomasetti) sono 4 generatori di elettricit\u00e0 costituiti da impianti di energia solare. Oltre alla produzione di energia, tre dei quattro padiglioni forniscono l'accesso alla zona inferiore del parco e il quarto serve come centro di accoglienza.\nAltri importanti componenti del parco sono:"}
{"id": "1429185", "revid": "599013", "url": "https://it.wikipedia.org/wiki?curid=1429185", "title": "R\u00f3binson Zapata", "text": "Carriera.\nClub.\nZapata debutta nell'Am\u00e9rica de Cali e poi si trasferisce nel Real Cartagena; nel 2004 si trasferisce in Argentina dove milita nel Rosario Central, Independiente e Belgrano, prima di andare in Cile, al La Serena. Dopo il suo girovagare per il Sudamerica torna in patria accasandosi al C\u00facuta Deportivo. Dopo la Coppa Libertadores 2007 si trasferisce alla Steaua Bucarest.\nIl 23 gennaio 2011 firma un contratto fino al 2012 con il .\nNazionale.\nIl 7 luglio 2007 Zapata ha rappresentato la durante la Copa Am\u00e9rica 2007.\nViene convocato per la Copa Am\u00e9rica Centenario negli Stati Uniti."}
{"id": "1429187", "revid": "287204", "url": "https://it.wikipedia.org/wiki?curid=1429187", "title": "Gojo", "text": ""}
{"id": "1429188", "revid": "177641", "url": "https://it.wikipedia.org/wiki?curid=1429188", "title": "Billy Eugene Burrows", "text": ""}
{"id": "1429189", "revid": "287204", "url": "https://it.wikipedia.org/wiki?curid=1429189", "title": "Yamatokoriyama", "text": ""}
{"id": "1429191", "revid": "29244", "url": "https://it.wikipedia.org/wiki?curid=1429191", "title": "Goniodoris elongata", "text": ""}
{"id": "1429192", "revid": "29244", "url": "https://it.wikipedia.org/wiki?curid=1429192", "title": "Goniodoris emarginata", "text": ""}
{"id": "1429194", "revid": "29244", "url": "https://it.wikipedia.org/wiki?curid=1429194", "title": "Goniodoris marginata", "text": ""}
{"id": "1429197", "revid": "123119622", "url": "https://it.wikipedia.org/wiki?curid=1429197", "title": "Link. Idee per la televisione", "text": "Link. Idee per la televisione \u00e8 un periodico di comunicazione televisiva, curato dal marketing strategico di Mediaset/RTI. Dal 2016, un sito integra i contenuti della rivista con aggiornamenti settimanali.\nLink. Idee per la televisione.\nIl periodico, rivolto a un pubblico di professionisti e di appassionati di media e televisione, intende coniugare il punto di vista degli addetti ai lavori con le ricerche in campo accademico e le novit\u00e0 italiane e internazionali. Nato nel 1998 come newsletter interna a Mediaset, voluta da Davide Rampello e sviluppata da Alberto Sigismondi, dal 2002 Link giunge in libreria e nel 2004 cambia formato e veste grafica.\nOgni numero ha una \"cover story\", che sviluppa un singolo tema significativo attraverso approfondimenti, cronologie, interviste, confronti. Nel corso degli anni, Link ha dato spazio ad argomenti come la musica \"fuori e dentro la tv\" (2002), l'audience e la sua misurazione (2003), il cinema e i suoi usi sul piccolo schermo (2004), il calcio e le modalit\u00e0 del suo racconto (2006), il pubblico e la sua evoluzione (2007), l'informazione televisiva e non solo (2008), il remix e il riuso dell'archivio (2009), la crisi economica e le sue opportunit\u00e0 (2009), il rapporto tra media e religione (\"Vedere la luce\", 2010), l'infografica e la \"data visualization\" (\"Decode or Die\", 2011), le sfide imposte del digitale (\"La tempesta\", 2012), la crisi dei media in Grecia e la gamification (\"Insert Coin / Game Over\", 2012), i vizi capitali e i media (\"Vizi Capitali\", 2013), gli autori delle serie tv (\"Serial Writers\", 2013), il nazionalpopolare (\"Quel che resta del nazionalpopolare\", 2014), la tv via cavo di Milano 2 da cui \u00e8 nata Canale 5 (\"TeleMilano 58\", 2014), la comicit\u00e0 in televisione (\"Comedy\", 2015), la \"tv della gente\" e il \"factual\" (\"Gente dovunque\", 2015). Con un'attenzione costante per gli aspetti e le applicazioni televisive, ma senza dimenticare altri mezzi di comunicazione, settori, approcci.\nI Link Focus sono numeri speciali: \u00e8 stato il caso di \"Mediamorfosi\" (2006), dedicato ai cambiamenti della tv digitale, e di \"Telefilm\" (2007), che si concentra sul fenomeno della serialit\u00e0 televisiva. Nel 2009, la testata diventa Link Mono: il primo numero \u00e8 \"Bla bla bla. Parlare di televisione\", dedicato ai discorsi e alle retoriche con cui si affronta il piccolo schermo; il secondo (2010) \u00e8 \"Ripartire da Zero. Televisioni e culture del decennio\", che rilegge gli anni Zero alla luce dei cambiamenti (e delle costanti) in televisione e nel sistema dei media; il terzo (2011) \u00e8 \"Marshall McLuhan\", che in occasione del centenario dalla nascita d\u00e0 una lettura inedita alle teorie e alla figura del grande studioso di media.\nTra le firme che hanno scritto e scrivono per Link, compaiono nomi come Mark Andressen, Carlo Antonelli, Stefano Bartezzaghi, Violetta Bellocchio, Matteo Bordone, Michele Boroni, danah boyd, Gianni Canova, Carlo Alberto Carnevale Maff\u00e9, Francesco Casetti, Leonardo Chiariglione, Fabio Cleto, Fausto Colombo, Maurizio Costanzo, Antonio Dini, Giancarlo Dotto, John Ellis, Maurizio Ferraris, Carlo Formenti, Carlo Freccero, Giampiero Gramaglia, Aldo Grasso, Matteo Guarnaccia, Henry Jenkins, Andrea Lissoni, Gianluca Nicoletti, Peppino Ortoleva, Gregorio Paolini, Stefano Pistolini, mons. Gianfranco Ravasi, Antonio Ricci, Gianluigi Ricuperati, Federico Sarica, Raf Valvola Scelsi, Massimo Scaglioni, Alessio Signorini, Matteo Stefanelli, Tommaso Tessarolo, Marco Vecchia, Ugo Volli, Alessandro Zaccuri.\nTra le interviste, spiccano quelle a Jonathan Ames, Piero Angela, Stefano Boeri, David Cronenberg, Douglas Coupland, Milena Gabanelli, Greg Garcia, Marco Giusti, Hagai Levi, Massimiliano Magrini, Eric McLuhan, Lars von Trier, Gianni Riotta, Walter Siti, Davide Toffolo, Matthew Weiner e John Wells, a cui vanno aggiunti numerosi responsabili di rete, giornalisti, autori e altri protagonisti della televisione.\nLink Ricerca.\nAccanto alla rivista, Mediaset/RTI ha pubblicato anche alcuni volumi monografici sul mezzo televisivo.\nTra di essi, si possono segnalare alcuni testi di impronta accademica:\nUn secondo filone \u00e8 quello videografico:\nCaso a parte \u00e8 \"Light from the Box / Oltre lo schermo\" (2006), di Franco La Cecla, Stefano Savona e Piero Zanini: una riflessione fotografica sull'impatto della televisione nel mondo, con reportage in India, Kurdistan ed Egitto."}
{"id": "1429203", "revid": "33689", "url": "https://it.wikipedia.org/wiki?curid=1429203", "title": "X-Mickey 1000 - Nello specchio", "text": ""}
{"id": "1429204", "revid": "1543377", "url": "https://it.wikipedia.org/wiki?curid=1429204", "title": "Federazione calcistica della Costa d'Avorio", "text": "La Federazione calcistica della Costa d'Avorio (\"fra.\" F\u00e9d\u00e9ration Ivoirienne de Football; \"arabo\" \u0627\u062a\u062d\u0627\u062f \u0633\u0627\u062d\u0644 \u0627\u0644\u0639\u0627\u062c \u0644\u0643\u0631\u0629 \u0627\u0644\u0642\u062f\u0645, acronimo FIF) \u00e8 l'ente che governa il calcio in Costa d'Avorio.\nFondata nel 1960, si affili\u00f2 alla FIFA nel 1961 e alla CAF nello stesso anno. Ha sede nella ex capitale Abidjan e controlla il campionato nazionale, la coppa nazionale, la supercoppa nazionale e la nazionale di calcio del paese."}
{"id": "1429205", "revid": "767487", "url": "https://it.wikipedia.org/wiki?curid=1429205", "title": "Agano (citt\u00e0)", "text": " \u00e8 una citt\u00e0 giapponese della prefettura di Niigata."}
{"id": "1429206", "revid": "4711", "url": "https://it.wikipedia.org/wiki?curid=1429206", "title": "F\u00e9d\u00e9ration Ivoirienne de Football", "text": ""}
{"id": "1429207", "revid": "767487", "url": "https://it.wikipedia.org/wiki?curid=1429207", "title": "Gosen (Giappone)", "text": " \u00e8 una citt\u00e0 giapponese della prefettura di Niigata."}
{"id": "1429208", "revid": "110157", "url": "https://it.wikipedia.org/wiki?curid=1429208", "title": "Itoigawa", "text": " \u00e8 una citt\u00e0 giapponese della prefettura di Niigata."}
{"id": "1429209", "revid": "2208340", "url": "https://it.wikipedia.org/wiki?curid=1429209", "title": "J\u014detsu", "text": " \u00e8 una citt\u00e0 giapponese della prefettura di Niigata."}
{"id": "1429211", "revid": "697352", "url": "https://it.wikipedia.org/wiki?curid=1429211", "title": "Kamo", "text": " \u00e8 una citt\u00e0 giapponese della prefettura di Niigata.\nLo slogan \u00e8 \"La citt\u00e0 del benessere\".\nAmministrazione.\nGemellaggi.\nKamo \u00e8 gemellata con:"}
{"id": "1429212", "revid": "110157", "url": "https://it.wikipedia.org/wiki?curid=1429212", "title": "Kashiwazaki", "text": " \u00e8 una citt\u00e0 giapponese della prefettura di Niigata.\nNel territorio comunale si trova una parte della centrale nucleare di Kashiwazaki-Kariwa, il pi\u00f9 grande generatore di energia nucleare del mondo."}
{"id": "1429213", "revid": "767487", "url": "https://it.wikipedia.org/wiki?curid=1429213", "title": "Minami-Uonuma", "text": " \u00e8 una citt\u00e0 giapponese della prefettura di Niigata."}
{"id": "1429214", "revid": "767487", "url": "https://it.wikipedia.org/wiki?curid=1429214", "title": "Mitsuke", "text": " \u00e8 una citt\u00e0 giapponese della prefettura di Niigata."}
{"id": "1429215", "revid": "2208340", "url": "https://it.wikipedia.org/wiki?curid=1429215", "title": "Murakami (Niigata)", "text": " \u00e8 una citt\u00e0 giapponese della prefettura di Niigata."}
{"id": "1429216", "revid": "110157", "url": "https://it.wikipedia.org/wiki?curid=1429216", "title": "My\u014dk\u014d", "text": " \u00e8 una citt\u00e0 giapponese della prefettura di Niigata.\nAmministrazione.\nGemellaggi.\n Slovenj Gradec"}
{"id": "1429217", "revid": "2208340", "url": "https://it.wikipedia.org/wiki?curid=1429217", "title": "Nagaoka", "text": " \u00e8 una citt\u00e0 giapponese della prefettura di Niigata. Citt\u00e0 natale dell'ammiraglio Isoroku Yamamoto."}
{"id": "1429219", "revid": "767487", "url": "https://it.wikipedia.org/wiki?curid=1429219", "title": "Treviso Foot-Ball Club 1993 1996-1997", "text": "Questa voce raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 1996-1997.\nStagione.\nIl Treviso nella stagione 1996-1997 ha preso parte al campionato di Serie C1 (Girone A), nel quale si \u00e8 classificato al primo posto con 60 punti, venendo promosso in Serie B insieme al vincitrice ai play-off sul Carpi.\nProprio durante la cavalcata verso la serie B muore il 3 marzo 1997, stroncato da un attacco di setticemia a 56 anni il presidente Giovanni Caberlotto, in seguito a un'operazione chirurgica. La presidenza della societ\u00e0 passa alla moglie Adriana, che traghetta la societ\u00e0 fino alla promozione.\nIn Coppa Italia Serie C al primo turno batte il Giorgione, vincendo 1-0 in trasferta e pareggiando 1-1 in casa, poi viene eliminato al secondo turno dalla (perde 1-0 a Trieste e pareggia 0-0 in casa).\nMaglie e sponsor.\nSponsor tecnico \u00e8 Lotto, sponsor ufficiale \u00e8 \"Marazzato Treviso\"."}
{"id": "1429220", "revid": "767487", "url": "https://it.wikipedia.org/wiki?curid=1429220", "title": "Ojiya", "text": " \u00e8 una citt\u00e0 giapponese della prefettura di Niigata."}
{"id": "1429223", "revid": "1865216", "url": "https://it.wikipedia.org/wiki?curid=1429223", "title": "Sanj\u014d", "text": " \u00e8 una citt\u00e0 giapponese della prefettura di Niigata."}
{"id": "1429225", "revid": "110157", "url": "https://it.wikipedia.org/wiki?curid=1429225", "title": "Shibata", "text": " \u00e8 una citt\u00e0 giapponese della prefettura di Niigata."}
{"id": "1429226", "revid": "767487", "url": "https://it.wikipedia.org/wiki?curid=1429226", "title": "Tainai", "text": " \u00e8 una citt\u00e0 giapponese della prefettura di Niigata."}
{"id": "1429227", "revid": "110157", "url": "https://it.wikipedia.org/wiki?curid=1429227", "title": "T\u014dkamachi", "text": " \u00e8 una citt\u00e0 giapponese della prefettura di Niigata.\nClima.\nT\u014dkamachi ha un clima umido (K\u00f6ppen Cfa) caratterizzato da estati calde e umide e inverni freddi con abbondanti nevicate. La temperatura media annuale di T\u014dkamachi \u00e8 12,5\u00a0\u00baC. La media annuale delle precipitazioni \u00e8 di 2077 mm con settembre come mese pi\u00f9 piovoso. Le temperature sono pi\u00f9 alte in media ad agosto, intorno ai 25,6\u00a0\u00baC, e pi\u00f9 basse a gennaio, a circa 0,4\u00a0\u00baC. Poich\u00e9 T\u014dkamachi si trova in una valle, i modelli di vento portano nuvole sia dal Mar del Giappone che dall'Oceano Pacifico. Le montagne che circondano la citt\u00e0 (anche se non sono eccessivamente alte) fungono da altre montagne che influenzano i modelli di pioggia e neve fornendo una barriera per i modelli di nubi, questo fa s\u00ec che gran parte delle precipitazioni accumulate cadano in citt\u00e0. L'area di T\u014dkamachi riceve la maggior quantit\u00e0 di neve in qualsiasi area dell'isola principale di Honshu.\nStoria.\nL'area dell'attuale T\u014dkamachi faceva parte dell'antica provincia di Echigo e faceva parte dei territori tenry\u014d detenuti direttamente dallo shogunato Tokugawa. Dopo il restauro Meiji, fu la capitale del nuovo distretto di Nakauonuma della prefettura di Niigata, e fu proclamato un villaggio il 1 aprile 1889 con la creazione del moderno sistema municipale. Il 24 settembre 1897 fu elevato allo stato di citt\u00e0. T\u014dkamachi ottenne lo status di citt\u00e0 il 31 marzo 1954, fondendosi con i vicini villaggi di Nakaj\u014d, Kawaji e Rokka. Il villaggio di Yoshida (dal distretto di Nakauonuma) fu annessa il 1 \u00b0 dicembre 1954, seguito dal villaggio di Shimoj\u014d (dal distretto di Nakauonuma) il 1 \u00b0 febbraio 1955. Il 1 \u00b0 aprile 1962 - T\u014dkamachi assorb\u00ec il villaggio di Mizusawa (dal distretto di Nakauonuma). Il terremoto di Ch\u016betsu del 23 ottobre 2004 ha causato solo lievi danni alla citt\u00e0. Il 1 \u00b0 aprile 2005 T\u014dkamachi ha assorbito le citt\u00e0 di Matsudai e Matsunoyama (entrambe dal distretto di Higashikubiki); la citt\u00e0 di Kawanishi e il villaggio di Nakasato (entrambi del distretto di Nakauonuma) per creare la nuova ed estesa citt\u00e0 di T\u014dkamachi.\nEconomia.\nLa bachicoltura e la produzione di seta sono un pilastro tradizionale dell'economia locale. Anche l'agricoltura, in particolare la produzione di riso Koshihikari, \u00e8 molto importante.\nEducazione.\nT\u014dkamachi ha 18 scuole elementari pubbliche, nove scuole medie pubbliche gestite dal governo della citt\u00e0, una scuola elementare privata e una scuola media privata. Ci sono quattro scuole superiori pubbliche gestite dalcConsiglio di educazione della Prefettura di Niigata. Il prefetto gestisce anche tre scuole di educazione speciale."}
{"id": "1429228", "revid": "110157", "url": "https://it.wikipedia.org/wiki?curid=1429228", "title": "Tsubame", "text": " \u00e8 una citt\u00e0 giapponese della prefettura di Niigata."}
{"id": "1429229", "revid": "767487", "url": "https://it.wikipedia.org/wiki?curid=1429229", "title": "Uonuma", "text": " \u00e8 una citt\u00e0 giapponese della prefettura di Niigata."}
{"id": "1429230", "revid": "29244", "url": "https://it.wikipedia.org/wiki?curid=1429230", "title": "Goniodoris barvicensis", "text": ""}
{"id": "1429231", "revid": "287204", "url": "https://it.wikipedia.org/wiki?curid=1429231", "title": "Joetsu", "text": ""}
{"id": "1429233", "revid": "287204", "url": "https://it.wikipedia.org/wiki?curid=1429233", "title": "Tokamachi", "text": ""}
{"id": "1429234", "revid": "287204", "url": "https://it.wikipedia.org/wiki?curid=1429234", "title": "Myoko", "text": ""}
{"id": "1429238", "revid": "1865216", "url": "https://it.wikipedia.org/wiki?curid=1429238", "title": "Beppu", "text": " \u00e8 una citt\u00e0 giapponese della prefettura di \u014cita, situata in un'ampia e profonda baia sulla costa nordorientale dell'isola di Ky\u016bsh\u016b.\nGli \"onsen\".\nNata il 1\u00ba aprile 1924 dall'unione di numerosi piccoli villaggi contigui (di qui la sua notevole estensione), la citt\u00e0 di Beppu \u00e8 famosa soprattutto per i suoi \"onsen\" (stazioni termali) collegati alle numerose sorgenti d'acqua calda, talvolta anche colorate e ritenute sacre, che ne costellano il territorio. Se l'isola di Ky\u016bsh\u016b (in particolare la regione centrale) \u00e8 considerata una delle maggiori zone vulcaniche di tutto l'arcipelago nipponico, il territorio di Beppu presenta una serie consistente dei fenomeni caratteristici di tali aree con caldere, solfatare, fumarole vulcaniche e soprattutto migliaia di sorgenti termali, la cui temperatura varia dai 37 ai 98 \u00b0C, che emettono pi\u00f9 di 70.000 m\u00b3 d'acqua ogni giorno.\nAbilmente sfruttate (usi termali, domestici e industriali), le sorgenti geotermiche hanno dato vita a numerosissimi \"onsen\", di cui Beppu \u00e8 considerata la capitale giapponese. Laddove invece le manifestazioni di vulcanismo secondario sono state lasciate allo stato naturale, il paesaggio offre immagini da Inferno dantesco che ricordano un po' i Campi Flegrei italiani e, non a caso, si parla talora dei \"nove inferni (\"jigoku\") di Beppu\" riferendosi ai suoi nove principali siti geotermici. Fra i pi\u00f9 celebri si possono ricordare: il \"chi-no-Ike Jigoku\" (pozzo di sangue), profondo circa 200 m e con inquietanti acque rosso sangue; l'\"Umi Jigoku\" (pozzo dell'oceano), il pi\u00f9 vasto, dalle acque azzurro cielo apparentemente fredde ma vicine in realt\u00e0 ai 100 \u00b0C; il \"Tatsumaki Jigoku\" (pozzo del ciclone), con geyser bollenti che spruzzano aria ogni 17 minuti fino a 20 m dalla bocca dei pozzi.\nAttrazioni turistiche.\nCompressa nella pianura alluvionale fra il Mare Interno e i monti vulcanici Tsurumi (1.375 m), Garan (1.045 m) e Takasaki (628 m), Beppu \u00e8 una citt\u00e0 turistica il cui panorama \u00e8 caratterizzato da centinaia di pennacchi bianchi di vapore acqueo (\"yunoka\"). Fra le sue numerose attrattive vanno segnalati:\nNell'aprile 2000 vi \u00e8 stata inaugurata la Ritsumeikan Asia Pacific University, un ateneo specializzato in economia e relazioni internazionali, frequentato da oltre 5.000 studenti, di cui una buona met\u00e0 provenienti da un'ottantina di altri stati. Ci\u00f2 ha reso Beppu anche una citt\u00e0 studentesca, ricca di locali e ristoranti etnici (giamaicani, indiani, nepalesi, lituani, papuani e indonesiani)."}
{"id": "1429239", "revid": "767487", "url": "https://it.wikipedia.org/wiki?curid=1429239", "title": "Bungo-\u014cno", "text": " \u00e8 una citt\u00e0 giapponese della prefettura di \u014cita."}
{"id": "1429240", "revid": "767487", "url": "https://it.wikipedia.org/wiki?curid=1429240", "title": "Bungo-Takada", "text": " \u00e8 una citt\u00e0 giapponese della prefettura di \u014cita."}
{"id": "1429241", "revid": "731511", "url": "https://it.wikipedia.org/wiki?curid=1429241", "title": "Treviso Foot-Ball Club 1993 1995-1996", "text": "Questa voce raccoglie le informazioni riguardanti il Treviso Foot-Ball Club 1993 nelle competizioni ufficiali della stagione 1995-1996.\nStagione.\nIl Treviso nella stagione 1995-1996 ha partecipato al campionato di Serie C2 (Girone B) in cui \u00e8 giunto al primo posto con 68 punti, ed \u00e8 stato promosso in Serie C1, insieme alla Fermana che ha vinto i play-off promozione battendo in finale il Livorno.\nIn Coppa Italia Serie C supera al primo turno il San Don\u00e0 (pareggia 0-0 in casa, vince 1-0 dopo i supplementari in trasferta), al secondo turno elimina lo Spezia (1-1 in trasferta e vittoria 4-3 in casa), quindi viene eliminata al terzo turno dal Ravenna (doppia sconfitta 0-1 in casa e 0-2 in trasferta).\nMaglie e sponsor.\nLo sponsor tecnico \u00e8 Lotto, gli sponsor ufficiali sono \"Atomic\" e \"Blindo Europa\"."}
{"id": "1429242", "revid": "212348", "url": "https://it.wikipedia.org/wiki?curid=1429242", "title": "Hita (Giappone)", "text": " \u00e8 una citt\u00e0 giapponese della prefettura di \u014cita."}
{"id": "1429243", "revid": "767487", "url": "https://it.wikipedia.org/wiki?curid=1429243", "title": "Kitsuki", "text": " \u00e8 una citt\u00e0 giapponese della prefettura di \u014cita."}
{"id": "1429244", "revid": "767487", "url": "https://it.wikipedia.org/wiki?curid=1429244", "title": "Kunisaki", "text": " \u00e8 una citt\u00e0 giapponese della prefettura di \u014cita."}
{"id": "1429245", "revid": "287204", "url": "https://it.wikipedia.org/wiki?curid=1429245", "title": "Nakatsu", "text": " \u00e8 una citt\u00e0 giapponese della prefettura di \u014cita."}
{"id": "1429246", "revid": "767487", "url": "https://it.wikipedia.org/wiki?curid=1429246", "title": "Saiki", "text": " \u00e8 una citt\u00e0 giapponese della prefettura di \u014cita."}
{"id": "1429248", "revid": "767487", "url": "https://it.wikipedia.org/wiki?curid=1429248", "title": "Taketa", "text": " \u00e8 una citt\u00e0 giapponese della prefettura di \u014cita."}
{"id": "1429249", "revid": "597937", "url": "https://it.wikipedia.org/wiki?curid=1429249", "title": "Tsukumi", "text": " \u00e8 una citt\u00e0 giapponese della prefettura di \u014cita."}
{"id": "1429250", "revid": "129019", "url": "https://it.wikipedia.org/wiki?curid=1429250", "title": "Monumento a Cristoforo Colombo (Barcellona)", "text": "Il monumento a Cristoforo Colombo (\"monument a Colom\" in catalano) \u00e8 una statua in onore di Cristoforo Colombo (\"Crist\u00f2for Colom\" in catalano) situata alla fine delle Ramblas davanti al porto di Barcellona.\nIl monumento \u00e8 tra i pi\u00f9 famosi della citt\u00e0 e della Spagna intera e vanta un'altezza di 60 metri. Fu costruito per iniziativa del mercante Antoni Fages I Ferrer in onore del grande navigatore genovese, per ricordare che in questa citt\u00e0, di ritorno dal Nuovo Mondo, Colombo si rec\u00f2 da Isabella di Castiglia e Ferdinando II d'Aragona, sovrani spagnoli. Si trova nella piazza \"Portal de la Pau\" (Portale della pace), punto di unione tra l'estremit\u00e0 inferiore delle Ramblas e il Passeig de Colom (passeggiata di Colombo) di fronte al porto.\nFu costruito al culmine dei lavori di miglioramento del litorale barcellonese eseguiti in occasione dell'Esposizione Universale del 1888. Inaugurato il 1\u00ba giugno 1888, divenne una delle icone della citt\u00e0.\nLa statua di Colombo vera e propria si trova in cima a una colonna di ferro e misura 7 metri. Il complesso scultoreo fu concepito da Gaiet\u00e0 Bu\u00efgas I Monrav\u00e0, la statua realizzata dallo scultore Rafael Atch\u00e8.\nLa statua rappresenta Colombo col braccio destro esteso col dito indice puntato verso il mare. Inizialmente si disse che segnalasse l'America, ma questa ipotesi si rivel\u00f2 palesemente falsa in quanto il dito indica la direzione SSE. Sorsero allora tre teorie: la prima secondo cui la gente non avrebbe capito se il dito avesse indicato l'ovest, la direzione era giusta ma rimandava all'interno del Paese; la seconda che indica come arrivare a Palos, dove salparono le tre caravelle; infine l'ultima che fa pensare a una direzione che porta a Genova, sua citt\u00e0 natale. In pratica per\u00f2 la terra emersa che si raggiunge seguendo il dito \u00e8 l'isola di Maiorca.\nNell'interno della colonna \u00e8 installato un ascensore che porta alla semisfera posta sotto i piedi della statua. Dal \"mirador\" si pu\u00f2 godere di una vista sulla citt\u00e0 e sul complesso dei Drassanes.\nIl grande propugnatore della costruzione fu il sindaco di Barcellona Francesc Rius i Taulet. Il finanziamento dell'opera caus\u00f2 molte polemiche a quel tempo. In principio si apr\u00ec una sottoscrizione popolare, il comune si fece carico del resto delle spese giacch\u00e9 le donazioni private si rivelarono insufficienti quando il preventivo iniziale fu largamente superato."}
{"id": "1429251", "revid": "767487", "url": "https://it.wikipedia.org/wiki?curid=1429251", "title": "Usa (\u014cita)", "text": " \u00e8 una citt\u00e0 giapponese della prefettura di \u014cita.\nStoria.\nNel 1960, quando l'economia giapponese era ancora in difficolt\u00e0 a seguito della seconda guerra mondiale, si sparse la voce che il governo del Giappone avesse rinominato la citt\u00e0 con il nome Usa, in modo che i prodotti esportati potessero essere etichettati come . Questo presumibilmente per dare l'impressione che i prodotti fossero originari degli Stati Uniti, avvantaggiarsi nelle ispezioni doganali, ma ancora pi\u00f9 importante contrastare lo stigma che vedeva i prodotti giapponesi inferiori a quelli americani.\nTuttavia, la citt\u00e0 di Usa possedeva questo nome gi\u00e0 prima della guerra, in quanto associata al nome del Santuario Usa dall'VIII secolo. Inoltre, Usa non \u00e8 mai stata un importante centro industriale ed i prodotti esportati avrebbero dovuto essere etichettati con il paese di origine, non con quello della citt\u00e0."}
{"id": "1429252", "revid": "916580", "url": "https://it.wikipedia.org/wiki?curid=1429252", "title": "Usuki", "text": " \u00e8 una citt\u00e0 giapponese della prefettura di \u014cita."}
{"id": "1429253", "revid": "767487", "url": "https://it.wikipedia.org/wiki?curid=1429253", "title": "Yufu", "text": " \u00e8 una citt\u00e0 giapponese della prefettura di \u014cita."}
{"id": "1429254", "revid": "287204", "url": "https://it.wikipedia.org/wiki?curid=1429254", "title": "Bungo-Ono", "text": ""}
{"id": "1429255", "revid": "628767", "url": "https://it.wikipedia.org/wiki?curid=1429255", "title": "Distretto di Villa El Salvador", "text": "Il distretto di Villa el Salvador \u00e8 un distretto del Per\u00f9 che appartiene geograficamente e politicamente alla provincia e dipartimento di Lima. \u00c8 ubicato a sud della capitale peruviana.\nData di fondazione.\n1\u00ba giugno del 1983.\nPopolazione attuale.\n381\u00a0790 abitanti (189\u00a0495 uomini e 192\u00a0295 donne).\nSuperficie.\n35,46\u00a0km\u00b2.\nDistretti confinanti.\nConfina a nord con il distretto di San Juan de Miraflores, a sud con il distretto di Lur\u00edn, ad est con il distretto di Villa Mar\u00eda del Triunfo e ad ovest con il distretto di Chorrillos con l'Oceano Pacifico."}
{"id": "1429266", "revid": "599013", "url": "https://it.wikipedia.org/wiki?curid=1429266", "title": "Graeme Le Saux", "text": "Carriera.\nClub.\nHa iniziato la sua carriera professionistica nel Chelsea, dove ha giocato dal 1987 al 1993, scendendo in campo 90 volte e siglando 8 gol. Dal 1993 al 1997 ha giocato nel Blackburn, prima di tornare ancora una volta al Chelsea. Nel 2003 si era trasferito al Southampton, dove aveva chiuso la carriera nel 2005, salvo poi riprenderla momentaneamente nel 2012, accasandosi al Wembley.\nNazionale.\nEssendo nato nell'isola di Jersey era convocabile per la Nazionale inglese; con essa disput\u00f2, tra il 1994 ed il 2000, 36 partite nel corso delle quali segn\u00f2 con una rete."}
{"id": "1429269", "revid": "204012", "url": "https://it.wikipedia.org/wiki?curid=1429269", "title": "Bodyguards", "text": ""}
{"id": "1429271", "revid": "62004", "url": "https://it.wikipedia.org/wiki?curid=1429271", "title": "Bruno Vicino", "text": "Professionista dal 1973 al 1987, vinse tre titoli mondiali su pista nel mezzofondo. Dal 2005 al 2020 \u00e8 stato direttore sportivo alla UAE Emirates, gi\u00e0 Lampre.\nCarriera.\nNato come velocista su strada, da dilettante arriv\u00f2 a conquistare la maglia tricolore nel 1973 succedendo a Francesco Moser. Divenuto professionista l'anno successivo, non riusc\u00ec ad affermarsi e non colse nessuna vittoria su strada, pur prendendo parte per sette volte al Giro d'Italia.\nNel 1977 partecip\u00f2 al suo primo campionato del mondo di mezzofondo, vincendo l'anno successivo il suo primo (di sei totali) campionato italiano della specialit\u00e0. La prima maglia iridata arriv\u00f2 invece nel 1983, dopo averla sfiorata nei tre anni precedenti con piazzamenti sul podio mondiale. Si laure\u00f2 campione del mondo fra gli stayer anche nel 1985 e nel 1986, stabilendo il record del mondo sull'ora e sui 100\u00a0km a Bassano del Grappa l'11 luglio 1986. In carriera disput\u00f2 inoltre numerose Sei giorni.\nRitiratosi dalle corse nel 1987, dal 1993 al 2004 \u00e8 stato quindi nello staff tecnico, come direttore sportivo aggiunto, della Mercatone Uno/Saeco. Dal 2005 al 2020 lavora quindi per la Lampre, formazione nata proprio nel 2005 dalla fusione tra la Saeco e la vecchia Lampre, e nota a partire dal 2017 come UAE Emirates."}
{"id": "1429272", "revid": "2161830", "url": "https://it.wikipedia.org/wiki?curid=1429272", "title": "Ildegarda (moglie di Carlo Magno)", "text": "Origine.\nEra figlia del conte Geroldo di Vinzgouw e di Emma d'Alemannia, figlia di Hnabi, duca di Alemannia. Suo fratello era Enrico del Friuli, cos\u00ec come Geroldo di Baviera e Adriano d'Orl\u00e9ans.\nBiografia.\nVenne sposata da Carlo Magno, nel 771, quando aveva tredici anni. Fu la terza moglie, dopo che Carlo aveva ripudiato, nel 770, Imiltrude e, nel 771, Ermengarda.\nIldegarda diede a Carlomagno nove figli di cui quattro furono maschi; solo uno per\u00f2, Ludovico il Pio, sopravvisse al padre, al quale successe nell'814.\nIldegarda mor\u00ec il 30 aprile 783 in seguito a un parto a venticinque anni.\nFigli.\nIldegarda diede a Carlo Magno nove figli:"}
{"id": "1429273", "revid": "1005847", "url": "https://it.wikipedia.org/wiki?curid=1429273", "title": "Distretti elettorali federali del Messico", "text": "I distretti elettorali federali del Messico (in spagnolo: \"Distritos electorales federales\") sono le 300 unit\u00e0 nelle quali si divide il territorio messicano e in ognuna delle quali viene eletto un deputato federale, membro della Camera dei deputati.\nStoria.\nI distretti elettorali furono fissati nel numero di 300 nel 1979, quando una riforma ampli\u00f2 la rappresentativit\u00e0 della camera dei deputati che fino a quel momento era di 196 distretti; la divisione dei distretti si ottiene considerando l'ultimo censimento elettorale, per il quale, dal 1979 il numero dei distretti per stato e la sua integrazione territoriale \u00e8 variata in due occasioni: una nel 1996 e la pi\u00f9 recente nel 2005. In ogni caso, nessuno Stato pu\u00f2 essere integrato per meno di due distretti elettorali.\nL'11 febbraio del 2005 l'Istituto Federale Elettorale fiss\u00f2 le direttive di \"distrettizzazione\" che sono state utilizzate per le elezioni generali del 2006 e che verranno utilizzate nelle legislative del 2009 nelle quali verranno considerati i seguenti criteri:\nA partire da questa data, i distretti elettorali sono i seguenti:"}
{"id": "1429275", "revid": "63760", "url": "https://it.wikipedia.org/wiki?curid=1429275", "title": "Pantalon", "text": ""}
{"id": "1429277", "revid": "298055", "url": "https://it.wikipedia.org/wiki?curid=1429277", "title": "Famiglia Corleone", "text": ""}
{"id": "1429278", "revid": "762947", "url": "https://it.wikipedia.org/wiki?curid=1429278", "title": "Commedia di mezzo", "text": "La commedia di mezzo (o commedia \"mese\") \u00e8 quella che temporalmente si situa tra il \"Pluto\" di Aristofane e il \"Misantropo\" di Menandro nel mondo greco (s. IV-III a.C.), cio\u00e8 tra la commedia antica e la commedia nuova.\nDefinizione e conservazione.\nDella commedia di mezzo non possediamo nessuna opera completa, ma ci restano 607 frammenti di 57 poeti, 365 dei quali sono di Antifane di Rodi, il maggiore esponente. Altri autori sono Alessi e Anassandride, oltre Epigene di Atene, i cui frammenti sono stati raccolti da Meineke e Kock. &lt;br&gt;\nIn questo contesto, la nostra principale fonte di brani sulla commedia di mezzo \u00e8 Ateneo di Naucrati, che ne cita numerosi frammenti nei suoi \"Deipnosophistai\".\nStruttura.\nLa principale caratteristica della \"mese\" \u00e8 la messa in pratica dei cambi scenici (che Aristofane cominci\u00f2 a eseguire e che in Menandro sono gi\u00e0 notevoli), nonch\u00e9 la diminuzione dell'importanza delle parti liriche (ossia i cori).&lt;br&gt;Per quanto riguarda i testi delle commedie, viene data grande importanza alla vita quotidiana della societ\u00e0, mettendo da parte la politica, argomento molto comune nella commedia antica, nella quale, come noto, accanto a personaggi immaginari, venivano spesso messi in scena (e sbeffeggiati) personaggi reali della vita politica e sociale della citt\u00e0 (p. es. Cleone, Socrate, Euripide nelle commedie di Aristofane che conosciamo).&lt;br&gt;Nella commedia di mezzo invece i personaggi reali scompaiono, sostituiti da personaggi che rappresentano, se non maschere, quantomeno personaggi stereotipati.\nUn'altra caratteristica molto comune nella commedia di mezzo \u00e8 la parodia di episodi famosi della mitologia, ovviamente con un occhio particolare al loro trattamento nella tragedia attica, in special modo in Euripide."}
{"id": "1429293", "revid": "481666", "url": "https://it.wikipedia.org/wiki?curid=1429293", "title": "Arizona (disambigua)", "text": ""}
{"id": "1429298", "revid": "47767", "url": "https://it.wikipedia.org/wiki?curid=1429298", "title": "CSS Hunley", "text": ""}
{"id": "1429301", "revid": "298229", "url": "https://it.wikipedia.org/wiki?curid=1429301", "title": "Tero Pitk\u00e4m\u00e4ki", "text": "Biografia.\nPitk\u00e4m\u00e4ki sale alla ribalta mondiale del lancio del giavellotto arrivando ottavo ai Giochi olimpici di Atene 2004, con un lancio di 83,01 m. Nell'agosto del 2005 stabilisce il suo personale con la misura di 91,53 m, diventando cos\u00ec uno dei favoriti per le medaglie ai Campionati del mondo, che si sarebbero tenuti nella sua Finlandia. Ad Helsinki per\u00f2 arriva solamente quarto con un lancio di 81,27 m.\nLa sua prima medaglia di rilievo arriva con il secondo posto ai Campionati europei del 2006.\nIl 13 luglio 2007, durante il Golden Gala, svoltosi allo Stadio Olimpico di Roma, Tero Pitk\u00e4m\u00e4ki lancia un giavellotto troppo a sinistra, colpendo il lunghista francese Salim Sdiri al fianco destro. Sdiri viene portato d'urgenza all'ospedale, sebbene non fosse in pericolo di vita; pi\u00f9 tardi avrebbe incontrato lo stesso Pitk\u00e4m\u00e4ki.\nIl 5 agosto dello stesso anno, Tero Pitk\u00e4m\u00e4ki vince il 4\u00ba campionato finlandese con un lancio di 89,43 m mentre il 6 settembre, ai Mondiali di Osaka, in Giappone, si assicura la medaglia d'oro con la misura di 90,33 m, effettuata all'ultimo turno di lanci.\nIl 5 ottobre Pitk\u00e4m\u00e4ki viene nominato \"Atleta europeo dell'anno\" dalla European Athletic Association per aver vinto 11 competizioni, tra le quali i Mondiali e la Golden League a Oslo e Parigi, e per il fatto che il suo miglior lancio stagionale, 91,23 m, \u00e8 il miglior lancio europeo della stagione.\nNel dicembre del 2007, Pitk\u00e4m\u00e4ki viene nominato \"Atleta finlandese dell'anno\" dall'Associazione Giornalisti Sportivi Finlandesi, battendo Virpi Kuitunen e il campione mondiale di Formula 1 Kimi R\u00e4ikk\u00f6nen.\nL'anno seguente ai Giochi olimpici di Pechino ottiene la medaglia di bronzo con un lancio di 86,16 m, dietro al norvegese Andreas Thorkildsen e al lettone Ain\u0101rs Kovals, e viene scelto come il portabandiera della Finlandia nella cerimonia di chiusura dei Giochi."}
{"id": "1429302", "revid": "154893", "url": "https://it.wikipedia.org/wiki?curid=1429302", "title": "Acido alluminico", "text": "L'acido alluminico \u00e8 un acido debole di formula H3AlO3, prodotto dal comportamento anfotero dell'idrossido di alluminio Al(OH)3.\nL'acido alluminico viene a formarsi solamente nelle soluzioni acquose a carattere basico, anche se, per la sua stessa natura di acido, si lega immediatamente al catione metallico presente nella soluzione, formando i vari sali alluminati.\nSintesi.\nUn esempio di questo processo \u00e8 la reazione di una soluzione di soda caustica con l'alluminio metallico:\nLa formazione di acido alluminico passa inosservata, dato che viene subito a combinarsi con il sodio formando il rispettivo alluminato.\nI prodotti finali sono quindi solamente idrogeno ed alluminato di sodio.\nPresenza.\nI sali dell'acido alluminico sono abbastanza stabili e possono benissimo venir isolati ed utilizzati per applicazioni pratiche, come additivi nel cemento.\nL'acido alluminico, inoltre, si forma solo in presenza di acqua, come nella reazione sopra indicata. Se un alluminato viene deidratato, viene a formarsi acido metaalluminico, HAlO2."}
{"id": "1429309", "revid": "767487", "url": "https://it.wikipedia.org/wiki?curid=1429309", "title": "Teodoro Fern\u00e1ndez", "text": "In tutta la sua carriera gioc\u00f2 per l'Universitario nella Primera Divisi\u00f3n peruaviana. \u00c8 considerato il pi\u00f9 grande idolo dell'Universitario e della nazionale peruviana.\nCarriera.\nClub.\nEsord\u00ec nel calcio professionistico nel 1931 con la maglia dell'Universitario de Deportes, unica squadra della sua carriera, in massima serie. Vi gioc\u00f2 per 22 anni consecutivi, lasciando la attivit\u00e0 agonistica nel 1953. Con i cremi, vince 6 titoli nazionali (1934, 1939, 1941, 1945, 1946 e 1949). In totale, gioca 180 partite e segna 157 gol, vincendo anche sette titoli di capocannoniere del torneo (1932, 1933, 1934, 1938, 1940, 1942 e 1945).\nNazionale.\nNel 1936 partecip\u00f2 alle Olimpiadi di Berlino, nel corso delle quali il Per\u00f9 raggiunse la semifinale battendo la Finlandia per 7-3 e l'Austria per 4-2. La vittoria contro gli austriaci fu annullata dalla FIFA, che ordin\u00f2 di giocare nuovamente la partita senza spettatori, provocando il ritiro del Per\u00f9. In quel torneo Fern\u00e1ndez segn\u00f2 6 gol.\nCon la Nazionale peruviana conquist\u00f2 la Coppa America 1939, laureandosi capocannoniere della manifestazione (7 reti). Prese parte anche ai Giochi Bolivariani del 1938. Inoltre \u00e8 il terzo marcatore della storia della Copa Am\u00e9rica con 15 gol e il secondo miglior realizzatore nella storia della Nazionale di calcio del Per\u00f9 con 24 gol."}
{"id": "1429314", "revid": "76963", "url": "https://it.wikipedia.org/wiki?curid=1429314", "title": "William R. Moses", "text": "Biografia.\nFiglio dell'attrice Marian McCargo e dell'uomo di affari Richard Cantrell Moses Sr. \nI genitori divorziarono quando era ancora bambino e la madre si rispos\u00f2 con Alphonso E. Bell Jr. nel 1970. Alphonso \u00e8 un politico, membro del Congresso della California. \nL'attivit\u00e0 di attore venne per caso con una pubblicit\u00e0 della Sprite. Successivamente la grande occasione si present\u00f2 con il film \"Choices\" del 1981, che segna il suo debutto. Venne subito notato e scritturato per il serial \"Falcon Crest\" dove per 5 stagioni dal 1981 al 1986 interpret\u00f2 il ruolo di Cole Gioberti (forse il suo ruolo pi\u00f9 famoso).\nNel 1987 sull'isola di Catalina spos\u00f2 Tracy Nelson, la figlia di Ricky Nelson musicista rock, dalla quale ebbe una bambina Remington Elizabeth nata nell'agosto del 1992. \nNel 1989, dopo varie comparsate come guest star in diverse produzioni, partecip\u00f2 alla serie di film per la televisione Perry Mason nel ruolo dell'avvocato investigatore Ken Malansky, sino al termine della serie stessa nel 1995. Inoltre ha interpretato il ruolo di Keith Gray in dieci episodi di \"Melrose Place\".\nNel 1997 divorzi\u00f2 dalla moglie e nel 2002 si spos\u00f2 con Sarah dalla quale ebbe una figlia: Grace. \nDal 2000 in avanti ha partecipato a varie produzioni televisive come guest star e cinematografiche a basso costo. Dal 2005 \u00e8 impegnato nel set dei film per la televisione della serie Jane Doe con l'attrice Lea Thompson e Joe Penny. Attualmente vive in California."}
{"id": "1429318", "revid": "1005847", "url": "https://it.wikipedia.org/wiki?curid=1429318", "title": "Kazimierz Marcinkiewicz", "text": "Ha ricoperto la carica di Primo ministro della Polonia dal 31 ottobre 2005 al 14 luglio 2006, quando \u00e8 stato sostituito da Jaros\u0142aw Kaczy\u0144ski. \u00c8 stato membro del partito Diritto e Giustizia (\"Prawo i Sprawiedliwo\u015b\u0107, PiS\")."}
{"id": "1429319", "revid": "125401241", "url": "https://it.wikipedia.org/wiki?curid=1429319", "title": "Terence Stamp", "text": "Biografia.\nMaggiore dei cinque figli di Ethel Ester Perrott e Thomas Stamp. Il fratello Chris \u00e8 un noto impresario che aiut\u00f2 gli Who nella scalata al successo. Il padre lavorava sui mercantili per lunghi periodi, cos\u00ec Stamp crebbe assieme alla madre, la nonna e le zie.\nCarriera cinematografica.\nTerence Stamp debutt\u00f2 nel 1962 in \"Billy Budd\" di Peter Ustinov, adattamento cinematografico dell'omonimo romanzo di Herman Melville, che gli valse la candidatura al premio Oscar al miglior attore non protagonista. Diventato una star, lavor\u00f2 con alcuni dei pi\u00f9 grandi registi del cinema mondiale. Fu il protagonista insieme a Samantha Eggar de \"Il collezionista\" (1965) di William Wyler. In seguito Joseph Losey lo volle a fianco di Monica Vitti in \"Modesty Blaise - La bellissima che uccide\" (1966), una commedia tratta dai fumetti di Peter O'Donnell. Con John Schlesinger gir\u00f2 \"Via dalla pazza folla\" (1967), versione cinematografica del capolavoro di Thomas Hardy, in un ruolo da eroe romantico che aveva come partner Julie Christie, un'altra rappresentante della swinging London, all'epoca astro del cinema britannico dopo i successi mondiali ottenuti con \"Darling\", \"Il dottor \u017divago\" e \"Fahrenheit 451\".\nTre autori italiani.\nVerso la fine degli anni sessanta, Terence Stamp lavor\u00f2 anche in Italia: diretto da Federico Fellini, fu protagonista nel 1968 dell'episodio \"Toby Dammit\" in \"Tre passi nel delirio\", in cui interpreta una star del cinema che arriva in una Roma fantastica e delirante che gli fa, letteralmente, perdere la testa. In \"Teorema\" (1968) di Pier Paolo Pasolini, i componenti della famiglia protagonista del film, Silvana Mangano, Massimo Girotti e Anne Wiazemsky, si innamorano tutti perdutamente di Terence Stamp, bellissimo \"visitatore\", giovane e misterioso. Neppure il poeta Paul Verlaine, interpretato da Jean-Claude Brialy, pu\u00f2 sfuggire al fascino di Stamp che, in \"Una stagione all'inferno\" (1970), veste i panni di un Arthur Rimbaud in fuga dalla civilt\u00e0. La regia del film era di Nelo Risi, medico e regista, nonch\u00e9 fratello di Dino Risi.\nCinema mainstream.\nNegli anni settanta, la carriera di Stamp sub\u00ec un drastico cambiamento. Passati gli anni della sua sfolgorante presenza sullo schermo (uno dei suoi film si intitolava non a caso \"Due occhi di ghiaccio\"), dovette accontentarsi di ruoli di supporto. Da interprete protagonista, divent\u00f2 un comprimario ma rest\u00f2, in ogni caso, un attore di richiamo a livello mondiale. Nel 1978, interpret\u00f2 il villain Generale Zod in \"Superman\", ruolo che ricopr\u00ec anche in \"Superman II\" (1980). Negli anni seguenti, partecip\u00f2 a film come \"Pericolosamente insieme\" (1986), nei panni di un pericoloso mercante d'arte, \"Il siciliano\" (1987) e \"Wall Street\" (1987). La sua versatilit\u00e0 come attore lo port\u00f2 nel 1994 ad interpretare la transessuale Bernadette nel geniale cult \"Priscilla - La regina del deserto\", che gli valse una candidatura al Golden Globe 1995.\nNel 1999 fu il protagonista del film di Steven Soderbergh \"L'inglese\", ricevendo critiche positive e molti riconoscimenti. Nello stesso anno interpret\u00f2 Finis Valorum nel film di George Lucas \"\", cui seguirono \"Bowfinger\" (1999), \"Pianeta rosso\" (2000) ed \"Elektra\" (2005). Dal 2003 al 2011 prest\u00f2 la voce a Jor-El per la serie tv \"Smallville\". Lavor\u00f2 nei film \"La casa dei fantasmi\" (2003), \"Wanted - Scegli il tuo destino\" (2008), e \"Operazione Valchiria\" (2008), nel quale interpret\u00f2 il generale Ludwig Beck.\nDoppiatori italiani.\nNelle versioni in italiano dei suoi lavori, Terence Stamp \u00e8 stato doppiato da:\nDa doppiatore \u00e8 sostituito da:"}
{"id": "1429323", "revid": "47767", "url": "https://it.wikipedia.org/wiki?curid=1429323", "title": "Hunley", "text": ""}
{"id": "1429325", "revid": "174925", "url": "https://it.wikipedia.org/wiki?curid=1429325", "title": "Cattedrale di Notre-Dame", "text": "La cattedrale metropolitana di Notre-Dame (\u00abNostra Signora\u00bb; in francese: \"cath\u00e9drale m\u00e9tropolitaine Notre-Dame\", pronuncia ) \u00e8 il principale luogo di culto cattolico di Parigi, chiesa madre dell'arcidiocesi di Parigi.\nUbicata nella parte orientale dell'\u00cele de la Cit\u00e9, nel cuore della capitale francese, nella piazza omonima, rappresenta una delle costruzioni gotiche pi\u00f9 celebri del mondo ed \u00e8 uno dei monumenti pi\u00f9 visitati di Parigi. In base alla \"Legge francese sulla separazione tra Stato e Chiesa\" del 1905, l'edificio \u00e8 propriet\u00e0 dello Stato francese, come tutte le altre cattedrali fatte costruire dal Regno di Francia, e il suo utilizzo \u00e8 assegnato alla Chiesa cattolica.\nLa cattedrale, basilica minore dal 27 febbraio 1805, \u00e8 monumento storico di Francia dal 1862 e Patrimonio dell'Umanit\u00e0 dell'UNESCO dal 1991. Dal 1\u00ba settembre 2016 il rettore arciprete \u00e8 monsignor Patrick Chauvet. Il 15 aprile 2019 \u00e8 stata gravemente danneggiata da un imponente incendio che ha portato al collasso del tetto e della \"fl\u00e8che\". Nonostante la chiusura per i lavori di ripristino, la basilica resta la sede della cattedra dell'arcivescovo di Parigi, senza l'istituzione di una procattedrale.\nStoria.\nLe origini.\nNell'area in cui oggi sorge la cattedrale, si trovava un tempio pagano dedicato a Giove, frutto della ricostruzione di Lutezia da parte di Gaio Giulio Cesare dopo la resa di Vercingetorige del 52 a.C. Una pi\u00f9 antica cattedrale, dedicata inizialmente a santo Stefano precedette l'attuale edificio. Si trattava di una basilica a cinque navate separate da colonne marmoree e sorgeva pi\u00f9 a ovest rispetto alla cattedrale odierna; annesso vi era un battistero dedicato a san Giovanni Battista, con il nome di \"Saint-Jean-le-Rond\", definitivamente demolito nel Settecento. La cattedrale di Santo Stefano venne affiancata (chiesa doppia) e quindi sostituita da un'altra dedicata alla Vergine Maria.\nLa costruzione.\nIl 12 ottobre 1160 il teologo Maurice de Sully divenne vescovo di Parigi. Egli promosse subito la costruzione di una nuova e pi\u00f9 ampia cattedrale, risultando quella di Santo Stefano in rovina e la chiesa di Nostra Signora insufficiente per la popolazione in crescita: la citt\u00e0, infatti, oltre a essere diventata con Filippo I capitale del regno di Francia, era anche un importante centro economico e culturale. Vennero demolite le due chiese di Santo Stefano e di Nostra Signora e la prima pietra venne posata alla presenza di papa Alessandro III, che soggiorn\u00f2 a Parigi dal 24 marzo al 25 aprile 1163, sotto il regno di Luigi VII il Giovane.\nIl nuovo edificio sarebbe sorto in stile gotico, che si era gi\u00e0 affermato in Francia con la costruzione della basilica di Saint-Denis (1136-XIII secolo) e delle cattedrali di Sens (1135-1534), di Noyon (1145-1235) e di Laon (1155-1235). La chiesa avrebbe avuto una pianta simile a quella della cattedrale di Santo Stefano, con cinque navate senza cappelle laterali con l'eccezione di tre cappelle radiali. Il progetto non si limitava solo alla nuova chiesa, ma si estendeva anche sull'area circostante: infatti, prevedeva l'apertura di una grande piazza di fronte alla cattedrale raggiungibile da una nuova strada pi\u00f9 larga per agevolare l'accesso dei fedeli, nonch\u00e9 la ricostruzione del palazzo vescovile.\nLa costruzione della cattedrale fu condotta in due fasi: entro il 1250 venne completato l'edificio, mentre fino alla met\u00e0 del XIV secolo si ebbe una serie di interventi alla struttura sia interna, sia esterna, fino a raggiungere l'aspetto desiderato. L'edificazione dell'edificio venne finanziata sia dalla Chiesa, sia dalla corona di Francia e lavorarono al cantiere molti cittadini prestando la loro opera come fabbri, muratori e carpentieri.\n1163-1250.\nLa costruzione della nuova cattedrale cominci\u00f2 sotto la supervisione del vescovo Maurice de Sully a partire dal coro.\nLa struttura, a cinque navate con doppio deambulatorio intorno all'abside, venne portata a termine nel 1182; il 19 maggio dello stesso anno, Henri de Ch\u00e2teau-Mar\u00e7ay, legato pontificio di papa Lucio III, consacr\u00f2 l'altare maggiore, e nel 1185, nel corso della prima celebrazione all'interno della cattedrale, il patriarca di Gerusalemme Eraclio di Cesarea convoc\u00f2 la Terza Crociata.\nConclusi i lavori del coro, questo venne isolato con l'erezione di una parete provvisoria tale da comprendere sia l'area centrale, sia il deambulatorio, e iniziarono quelli per la costruzione del transetto e delle navate con i relativi matronei. Si fermarono nel 1190 dopo la costruzione delle tre campate pi\u00f9 vicine alla crociera. In seguito, il cantiere si spost\u00f2 nell'area della facciata, edificata a partire dal 1208 dopo lo scavo delle sue fondamenta e completata nel 1218. A partire dallo stesso anno si procedette al completamento delle navate. Queste avevano uno schema differente da quello odierno: il matroneo era illuminato da finestre poste in modo tale da essere pi\u00f9 in alto rispetto alla chiave di volta, e di conseguenza la volta a crociera era asimmetrica; inoltre il cleristorio del transetto e della navata centrale presentava un doppio ordine di finestre sia nel piedicroce sia nel capocroce, con rosoni circolari in basso, che davano su un locale posto sopra il matroneo, e monofore in alto, che davano sull'esterno. Poich\u00e9 in seguito a ci\u00f2 l'interno della navata era buio, tra il 1225 e il 1250, contemporaneamente al completamento della facciata, al posto delle doppie finestre del cleristorio vennero aperte alte bifore; inoltre fu ridotta l'altezza delle finestre del matroneo, cos\u00ec da avere volte a crociera con le vele simmetriche. Negli stessi anni, tra i contrafforti, lungo le navate esterne, vennero aperte delle cappelle laterali e il transetto venne allungato.\nNel 1220 la costruzione della facciata era arrivata alla galleria dei Re. In seguito al completamento della parte superiore, inizi\u00f2 l'edificazione della torre sud, terminata nel 1240 e poi della torre nord, portata a compimento nel 1250. Il progetto originale prevedeva per ciascuna torre un alto coronamento a cuspide, poi mai realizzato.\nDal 1250 alla met\u00e0 del XIV secolo.\nDopo il 1250, la cattedrale, ormai terminata, fu oggetto di una serie di importanti restauri e modifiche fino a farle acquisire, alla met\u00e0 del XIV secolo, la struttura odierna.\nI primi lavori furono intrapresi per volere di Renaud Mignon de Corbeil, vescovo di Parigi dal 1250 e il 1268: le due facciate del transetto, i cui portali erano in stile romanico, vennero ricostruite in stile gotico su progetto di Jean de Chelles, quella nord a partire dal 1250 circa e quella sud a partire dal 1258; quest'ultima venne completata da Pierre de Montereau che subentr\u00f2 a de Chelles alla sua morte, nel 1265. Dagli stessi architetti fu curata la realizzazione del portale di Santo Stefano e del portale del chiostro.\nDopo la morte di de Montereau, nel 1267, divenne architetto della cattedrale Pierre de Chellese, nipote di Jean, che port\u00f2 avanti la costruzione dei contrafforti e degli archi rampanti del coro; il lavoro venne completato da Jean Ravy, architetto della cattedrale dal 1318 al 1344, che si occup\u00f2 anche delle transenne del presbiterio. Lo jub\u00e9 venne realizzato da Raymond du Temple, successore di Jean le Bouteiller, nipote di Ravy.\nVicende successive alla costruzione.\nDal XV al XVIII secolo.\nA partire dal Rinascimento, la cattedrale fu oggetto di una serie di restauri di entit\u00e0 minore, secondo i gusti delle varie epoche: questi interventi, nei secoli XV e XVI si limitarono all'aggiunta di decorazioni prima rinascimentali, poi barocche, di altari laterali e di monumenti funebri.\nIl primo grande restauro lo si ebbe alla fine del XVII secolo, per volere del re di Francia Luigi XIV, che cos\u00ec avrebbe adempiuto a un voto fatto da suo padre Luigi XIII che, nel 1638, in seguito alla nascita, dopo ventitr\u00e9 anni di matrimonio, del primo figlio ed erede Luigi Deodato, dedic\u00f2 il regno di Francia alla Madonna e si impegn\u00f2 a costruire un nuovo altare per la cattedrale di Parigi. Il progetto fu affidato a Robert de Cotte: venne demolito lo jub\u00e9 e sostituito da una cancellata in ferro battuto con decorazioni in oro; le tombe a pavimento del coro vennero rimosse e l'antico altare maggiore demolito, sostituito da uno nuovo in stile barocco, opera di Nicolas Coustou con statue di Guillaume Coustou e Antoine Coysevox; le colonne intorno a esse furono dotate di un rivestimento marmoreo.\nNuovi interventi vi furono nella seconda met\u00e0 del XVIII secolo. Nel 1756, su richiesta del capitolo dei canonici della cattedrale, le vetrate policrome del cleristorio furono sostituite con vetri bianchi dai fratelli Le Vieil per far entrare pi\u00f9 luce all'interno della chiesa; a questo scopo, le pareti furono ricoperte con intonaco chiaro. Successivamente l'architetto Jacques-Germain Soufflot alter\u00f2 il portale centrale eliminando la colonna centrale e parte dell'apparato decorativo della lunetta, per favorire il passaggio delle processioni.\nLa Rivoluzione francese.\nDurante la Rivoluzione francese (1789-1799), la chiesa venne devastata: dopo che tutti gli oggetti in metalli preziosi vennero inviati alla zecca per essere fusi, nell'ottobre del 1793, per ordine della \"Comune\" di Parigi, tutte le statue della facciata, sia quelle della galleria dei Re, sia quelle dei portali, vennero distrutte e cos\u00ec anche la fl\u00e8che. Nel dicembre dello stesso anno, il filosofo Claude-Henri de Saint-Simon, fondatore del movimento politico-religioso detto Sansimonismo, era in procinto di acquistare la cattedrale per poi distruggerla.\nIl 10 novembre 1793, con una celebrazione della libert\u00e0 organizzata da Pierre-Gaspard Chaumette, la chiesa divenne tempio della Ragione; in seguito, dal 1798, ospit\u00f2 anche gli uffici del clero costituzionale.\nIn seguito al Concordato del 1801, firmato il 15 luglio da Napoleone Bonaparte e papa Pio VII, la cattedrale torn\u00f2 alla Chiesa cattolica e, dopo un sommario restauro, la prima messa fu celebrata il 18 aprile 1802 alla presenza di Napoleone e del legato pontificio Giovanni Battista Caprara Montecuccoli.\nIl 2 dicembre 1804 venne solennemente celebrata nella cattedrale l'incoronazione di Napoleone come imperatore dei Francesi al termine di una messa votiva della Vergine celebrata da papa Pio VII. In tale occasione, davanti alla facciata, per coprirne lo stato di forte degrado, venne installato un protiro posticcio a pianta quadrata in stile neogotico posto in corrispondenza del portale maggiore e affiancato da due portici con archi ogivali.\nI restauri ottocenteschi.\nDopo i danni inflitti alla cattedrale durante la Rivoluzione francese e le sommosse anti-legittimiste del 29 luglio 1830 e del 14 febbraio 1831, era necessario un importante intervento di restauro: sebbene fosse stata riaperta al culto, la chiesa versava in pessime condizioni, tanto che, sotto il Primo Impero, le bandiere della battaglia di Austerlitz furono appese alle pareti per nasconderne il degrado. Alcuni interventi locali erano stati effettuati nel 1817 con il restauro del telaio del tetto e degli archi rampanti del coro; negli stessi anni venne incrementato l'arredo interno della cattedrale. Un importante ruolo nella campagna di sensibilizzazione per il restauro della cattedrale lo ebbe lo scrittore Victor Hugo con il suo romanzo \"Notre-Dame de Paris\", pubblicato nel 1831; l'opinione pubblica si schier\u00f2 a favore dell'impresa, come era nelle intenzioni di Hugo, e vi fu un grande interesse nei confronti dell'edificio.\nIn seguito all'approvazione del ministro degli Affari religiosi, al quale, il 31 maggio 1842 era stata presentata una petizione firmata da vari personaggi illustri, tra i quali Victor Hugo, Alfred de Vigny e Jean-Auguste-Dominique Ingres, vennero scelti gli architetti Jean-Baptiste-Antoine Lassus e Eug\u00e8ne Viollet-le-Duc, che si erano distinti nel restauro della Sainte-Chapelle, quest'ultimo gi\u00e0 facente parte della \"Commissione per la salvaguardia delle opere d'arte\", costituita sotto la direzione di Prosper M\u00e9rim\u00e9e in seguito alla pubblicazione del libro di Hugo. I due architetti incaricati, nel 1845, presentarono all'Assemblea Nazionale un preventivo di 388.850 franchi che dovettero abbassare a 265.000 franchi per ottenere il finanziamento; l'inadeguatezza dei fondi, che dovevano servire non solo al restauro della cattedrale, ma anche alla costruzione di una nuova sacrestia, fece s\u00ec che nel 1850 i lavori dovettero essere sospesi per poi riprendere. Nel 1857, alla morte di Lassus, Viollet-le-Duc divenne il direttore unico dei lavori.\nIl restauro ebbe come scopo quello di ricondurre la cattedrale alle originarie caratteristiche medioevali, creando un'unit\u00e0 di stili e integrando, tuttavia, elementi architettonici e artistici di epoche successive a quella medievale. Vennero quindi eliminati l'intonaco delle pareti e il rivestimento marmoreo degli archi nell'area dell'abside; le finestre dei matronei e delle cappelle laterali vennero sostituite da vetrate policrome e quelle danneggiate restaurate. Vi fu la realizzazione degli affreschi delle cappelle laterali e la riedificazione della cantoria dell'organo maggiore, costruito tra il 1862 e il 1867 da Aristide Cavaill\u00e9-Coll.\nEsternamente, i contrafforti e gli archi rampanti vennero restaurati e rinforzati e, quelli che non li avevano pi\u00f9, completati con pinnacoli. Venne inoltre ricostruita nel 1858-1859 la fl\u00e8che sulla crociera su progetto di Viollet-le-Duc. La facciata, in avanzato stato di degrado, fu oggetto di un importante restauro, che comport\u00f2 il ripristino dei bassorilievi dei portali e la ricostruzione delle varie statue, tra le quali quelle della galleria dei Re, affidata a un gruppo di scultori guidati da Adolphe-Victor Geoffroy-Dechaume; gli stessi realizzarono anche il resto dell'apparato decorativo statuario esterno. Le bifore alla base delle due torri vennero aperte nuovamente e realizzata una bassa copertura a spioventi per i due campanili; Viollet-le-Duc aveva ideato per le due torri due alte cuspidi di coronamento, che non vennero mai realizzate.\nTerminati i lavori, la cattedrale venne solennemente dedicata il 31 maggio 1864 da Georges Darboy, arcivescovo di Parigi.\nIl restauro di Viollet-le-Duc non fu esente da polemiche, criticato sia perch\u00e9, secondo i romantici, le aggiunte successive alla costruzione della cattedrale andavano mantenute, sia perch\u00e9 l'architetto aveva fatto delle aggiunte alla struttura ritenute arbitrarie. In particolare, vi furono critiche alla realizzazione delle chimere della facciata, volute dall'architetto ma non presenti in origine, e allo spostamento di cinque gradi della parte centrale dell'intelaiatura del rosone del transetto sud per farle assumere un orientamento cruciforme.\nTra il 1860 e il 1870, nell'ambito della riqualificazione urbanistica della citt\u00e0, su progetto di Georges Eug\u00e8ne Haussmann, venne aperta una grande piazza di fronte al sagrato della cattedrale demolendo vari antichi edifici, tra le quali alcune case con intelaiatura a traliccio del XV secolo e l'antico H\u00f4tel-Dieu.\nDal XIX al XXI secolo.\nDurante la Comune di Parigi del 1871, nella cattedrale, da poco restaurata e riaperta al culto, vennero incendiate alcune panche e sedie, senza gravi danni; l'edificio venne risparmiato durante le due guerre mondiali.\nNel 1935, il cardinale Jean Verdier, arcivescovo di Parigi, incaric\u00f2 dodici artisti contemporanei della realizzazione di ventiquattro vetrate, dodici per il cleristorio della navata centrale e altrettante per il matroneo. Realizzate in stile moderno, raffiguravano (quelle della navata) ventiquattro santi legati alla citt\u00e0 e vennero installate nel 1938. Furono poi rimosse in seguito a una serie di aspre critiche, dovute anche alle differenze stilistiche tra i vari autori. Nel 1952, al solo Jacques Le Chevallier venne dato l'incarico, dall'amministrazione dei monumenti storici, di realizzare un progetto per delle nuove vetrate basate sul disegno di quelle degli anni trenta. Le nuove finestre vennero realizzate tra il 1952 e il 1967 nella vetreria dell'artista, presso Fontenay-aux-Roses e installate tra il 1963 e il 1967. L'inaugurazione avvenne il 26 aprile 1966.\nNegli anni novanta la cattedrale fu oggetto di restauri sia interni, con l'ampliamento dell'organo maggiore, sia esterni, con una radicale pulizia della facciata principale, terminata in occasione del giubileo del 2000.\nNel 2004, per volere del cardinale Jean-Marie Lustiger, arcivescovo di Parigi, venne realizzato il nuovo presbiterio e, a partire dallo stesso anno, l'emittente televisiva francese KTO trasmette in diretta dalla cattedrale i vespri nei giorni feriali e la messa la domenica sera e nelle feste pi\u00f9 importanti; tuttavia la prima trasmissione di una messa dalla cattedrale risale alla notte di Natale dell'anno 1948.\nIn occasione dell'850\u00ba anniversario della fondazione della cattedrale \u00e8 stata fatta una serie di migliorie all'edificio, con la realizzazione di un nuovo allestimento per il museo del Tesoro, il restauro dell'organo e l'installazione di un nuovo apparato di illuminazione interna; quest'ultimo \u00e8 stato progettato da Armand Zadikian ed \u00e8 costituito da oltre 400 lampade a LED. Inoltre, la chiesa \u00e8 stata dotata di un nuovo concerto di nove campane, benedetto dall'arcivescovo di Parigi, cardinale Andr\u00e9 Armand Vingt-Trois, il 2 febbraio 2013. I festeggiamenti sono stati solennemente aperti il 12 dicembre 2012 con la celebrazione di una messa solenne presieduta dal cardinale Vingt-Trois. In occasione di questo anniversario \u00e8 stato temporaneamente installato, nella piazza antistante la cattedrale, il \"Cammino del Giubileo\" (in francese: \"Chemin du Jubil\u00e9\"), comprendente tre vetrate del 1937 di Jacques Le Chevallier raffiguranti \"Santa Genoveffa\", \"San Marcello\" e lo \"Spirito Santo\", e culminante con una gradinata con vista sulla facciata della cattedrale, utilizzata anche per spettacoli.\nPapa Giovanni Paolo II ha visitato la cattedrale e vi ha celebrato la messa il 30 maggio 1980 (sul sagrato) e il 22 agosto 1997 (all'interno della chiesa) in occasione della beatificazione di Fr\u00e9d\u00e9ric Ozanam; papa Benedetto XVI, il 12 settembre 2008, ha presieduto nella cattedrale la celebrazione dei vespri.\nL'incendio.\nIl 15 aprile 2019 la cattedrale \u00e8 stata colpita da un grave incendio, che ha provocato il collasso della \"fl\u00e8che\" e del tetto, con il crollo del transetto. Il lavoro incessante dei vigili del fuoco \u00e8 riuscito a mettere in salvo la struttura portante e gran parte delle opere d'arte, tra cui quelle presenti nel tesoro della cattedrale. Il giorno successivo, il presidente della Repubblica francese Emmanuel Macron, durante il suo discorso alla nazione riguardo all'incendio, ha annunciato la ricostruzione della cattedrale in un arco di tempo di cinque anni. In poco meno di una settimana le donazioni per la ricostruzione del tetto sono ammontate a 1 miliardo di euro.\nIl 15 giugno, in occasione della solennit\u00e0 della dedicazione della cattedrale, una celebrazione eucaristica \u00e8 stata presieduta dall'arcivescovo Michel Aupetit all'interno dell'edificio; essa ha avuto luogo nella cappella assiale e ha visto la partecipazione di un gruppo ristretto di persone.\nIn seguito alla chiusura della cattedrale le principali celebrazioni che avevano luogo al suo interno sono state spostate nella chiesa di Saint-Sulpice, nel VI \"arrondissement\", la pi\u00f9 grande della citt\u00e0 dopo Notre-Dame. A partire dal 1\u00ba settembre 2019 hanno ripreso anche quelle quotidiane del capitolo presso la chiesa di Saint-Germain-l'Auxerrois, nel I \"arrondissement\".\nUn luogo importante.\nLa cattedrale, fin dalla sua fondazione, fu luogo di importanti eventi di rilevanza nazionale; proprio per questo venne scelta nel 1239 da re Luigi IX il Santo, in attesa del completamento della Sainte-Chapelle, come collocazione (al tempo provvisoria e poi diventata definitiva dopo il Concordato del 1801) della reliquia della Corona di spine.\nAll'interno della cattedrale sono state celebrate molte cerimonie religiose legate ai re di Francia: tra queste il matrimonio tra Maria Stuarda, regina di Scozia e Francesco di Valois, delfino di Francia (24 aprile 1558); quello per procura tra Elisabetta di Valois e Filippo II di Spagna (22 giugno 1559); le cosiddette \"nozze di sangue\" tra Enrico III di Navarra, poi Enrico IV di Francia, e Margherita di Valois, cos\u00ec chiamate perch\u00e9 vennero celebrate il 18 agosto 1572, sei giorni prima della Notte di San Bartolomeo; il matrimonio tra l'imperatore Napoleone III e Eugenia de Montijo (30 gennaio 1853). Nel XIX secolo, in Notre-Dame furono celebrati i battesimi del re di Roma Napoleone II (1811), del Conte di Parigi (1841) e del principe imperiale Napoleone Eugenio Luigi Bonaparte (1856).\nNella cattedrale si svolsero alcune celebrazioni (come quella di apertura del 17 giugno) del concilio nazionale del 1811 (cui parteciparono 6 cardinali e 98 tra arcivescovi e vescovi francesi e del Regno d'Italia) voluto da Napoleone Bonaparte per trasferire l'istituzione canonica dei vescovi dal papa ai metropoliti, provvedimento cui l'assise conciliare si oppose chiedendo l'approvazione pontificia delle nomine; le riunioni si svolsero nell'annesso palazzo arcivescovile.\nL'edificio \u00e8 stato anche il luogo di eventi politici, come la prima convocazione degli Stati Generali, il 10 aprile 1302 da parte di Filippo il Bello, e il canto del Te Deum per varie imprese militari: nel 1447 per la riconquista di Parigi da parte di Carlo VII, il 22 maggio 1594 da Enrico IV per lo stesso motivo, il 9 maggio 1945 per la vittoria della Francia durante la seconda guerra mondiale, preceduto, il 26 agosto 1944, dal canto del Magnificat per la Liberazione di Parigi; durante quest'ultima celebrazione vi fu nella piazza antistante una sparatoria, che caus\u00f2 lievi danni all'esterno della struttura, tra alcuni cecchini (secondo Charles De Gaulle appartenenti ai rivoluzionari di matrice comunista) che si erano nascosti nella torre nord della cattedrale e che avevano aperto il fuoco, e la 2\u00aa Divisione corazzata. La chiesa \u00e8 stata inoltre luogo dell'incoronazione illegittima di Enrico VI d'Inghilterra a re di Francia (16 dicembre 1431), del processo di riabilitazione di Giovanna d'Arco (1456) e dell'abiura del Maresciallo di Francia Henri de La Tour d'Auvergne-Bouillon (1668). Inoltre \u00e8 stata il luogo d'incoronazione di Napoleone a Imperatore dei Francesi, avvenuta il 2 dicembre 1804 in presenza di papa Pio VII.\nAll'interno della cattedrale sono stati celebrati vari funerali di Stato e cerimonie commemorative, come quella per Charles de Gaulle (12 novembre 1970), quella ecumenica per le vittime del volo Air France 447 (3 novembre 2009). e quella per le vittime degli attentati del 13 novembre 2015 a Parigi (15 novembre 2015)..\nLa cattedrale \u00e8 stata anche luogo di atti clamorosi come suicidi, ad esempio quello del saggista e scrittore Dominique Venner, che si \u00e8 ucciso il 21 maggio 2013 con un colpo di pistola alla tempia nei pressi dell'altare maggiore; similmente, l'11 febbraio 1931 un giovane intellettuale messicano in esilio a Parigi si era ucciso sparandosi al cuore all'interno della chiesa.\nDopo il Concilio Vaticano II, nella cattedrale \u00e8 stata celebrata pi\u00f9 volte la messa anteriore alla riforma liturgica del rito romano del 1970: la prima occasione in cui ci\u00f2 accadde fu domenica 3 luglio 1988, quando celebr\u00f2 personalmente l'arcivescovo di Parigi cardinale Jean-Marie Lustiger all'altare mobile posto sotto la crociera. Dopo la pubblicazione del motu proprio di Benedetto XVI \"Summorum Pontificum\" (7 luglio 2007), la messa secondo tale rito \u00e8 stata celebrata solennemente in varie occasioni, in particolare all'inizio del pellegrinaggio verso la cattedrale di Chartres, organizzato ogni anno dall'associazione cattolica \"Notre-Dame de Chr\u00e9tient\u00e9\" nel fine settimana di Pentecoste.\nDescrizione.\nUbicazione.\nLa cattedrale \u00e8 situata nella parte orientale dell'\u00cele de la Cit\u00e9, che si trova sulla Senna, nel centro della citt\u00e0 di Parigi; l'edificio \u00e8 collocato nell'area orientale dell'isola, all'interno del territorio del IV \"arrondissement\".\nLa cattedrale \u00e8 posta fra due piazze: Parvis Notre-Dame - place Jean-Paul-II e Place Jean-XXIII. La prima, situata davanti alla facciata, era originariamente chiamata soltanto \"parvis Notre-Dame\" (in italiano: \"corte di Notre-Dame\") ed \u00e8 stata intitolata, non senza polemiche, a papa Giovanni Paolo II il 3 settembre 2006. La piazza \u00e8 caratterizzata dalla pavimentazione e dalle aiole disposte asimmetricamente, che ricalcano la posizione delle antiche case quattrocentesche prima della loro demolizione nella seconda met\u00e0 del XIX secolo. Nella piazza si trova il \"point z\u00e9ro des routes de France\" (in italiano: \"punto zero delle strade di Francia\"), dal quale vengono calcolate le distanze chilometriche da e per Parigi. Alle spalle della cattedrale, sorge un'ampia piazza dedicata a papa Giovanni XXIII, risalente, nel suo assetto attuale, al 1844; al centro dell'area vi \u00e8 la neogotica \"fontana della Vergine\", realizzata nel 1845 da Alphonse Vigoureux.\nArchitettura.\nLa cattedrale di Parigi, costruita tra il 1163 e il 1250, \u00e8 stata una delle prime grandi chiese gotiche, venuta immediatamente dopo la ricostruzione del coro della basilica di Saint-Denis da parte dell'abate Sugerio, considerato il \"padre\" del gotico. Notre-Dame, a sua volta, divenne esempio per moltissime costruzioni gotiche successive.\nLa cattedrale ha pianta a croce latina con transetto poco sporgente, profondo coro terminante con un'abside semicircolare e cinque navate; le quattro navate laterali si congiungono intorno all'abside formando un doppio deambulatorio.\nLa cattedrale parigina si presenta in uno stile non ancora del tutto maturo, ancora con elementi di derivazione romanica, tra cui soprattutto le colonne cilindriche: la sua navata, infatti, non risulta slanciata e luminosa come quella delle cattedrali del gotico maturo, in cui i pilastri polistili permettono la presenza di volte pi\u00f9 alte e di grandi vetrate; con l'aggiunta delle cappelle, non presenti nel progetto originario, venne meno l'illuminazione delle navate laterali e quindi si dovettero sostituire le monofore della navata centrale con pi\u00f9 grandi bifore. Notre-Dame presenta anche alcune differenze rispetto alla basilica di Saint-Denis, come nell'area del deambulatorio, doppio per entrambe le chiese, dove nella prima le cappelle radiali sono ben definite, mentre nella seconda sono leggermente sporgenti e integrate nelle campate, condividendo con queste la volta a crociera; inoltre vi \u00e8 la presenza di un matroneo ben definito, differente da quello della cattedrale di Sens (delle bifore che danno su un locale sottotetto) e con finestre pi\u00f9 articolate rispetto a quelle del matroneo della cattedrale di Noyon (bifore nella navata e nel coro, monofore nell'abside).\nUn elemento architettonico peculiare della cattedrale di Parigi sono gli archi rampanti, secondo alcuni autori qui sperimentati per la prima volta; secondo altri, invece, sarebbero stati utilizzati per la prima volta nella chiesa abbaziale di Saint-Germain-des-Pr\u00e9s, poco distante da Notre-Dame, il cui coro venne consacrato nel 1163 da papa Alessandro III.\nLa struttura della cattedrale \u00e8 interamente in calcare luteziano, pietra tipica dell'area di Parigi, con malta di calce come legante.\nEsterno.\nFacciata occidentale.\nLa facciata principale della cattedrale \u00e8 rivolta a ovest e venne costruita a partire dall'episcopato di Eudes de Sully, successore di Maurice de Sully ma con lui non imparentato: iniziata nel 1208, venne completata nel 1250 con la costruzione della torre sud. \u00c8 leggermente inclinata verso sinistra, a causa del cedimento delle fondamenta.\nIl prospetto della cattedrale misura 43,5 metri di larghezza e 45 di altezza (escluse le torri) ed \u00e8 suddiviso in quattro ordini orizzontali da cornicioni. In basso, si aprono i tre portali, che da sinistra sono il \"portale della Vergine\" (l'unico dei tre sormontato da una ghimberga), il \"portale del Giudizio universale\" e il \"portale di Sant'Anna\". Essi sono ogivali e strombati e le porte sono divise in due fornici da un trumeau. I portali sono alternati a contrafforti quadrangolari, ciascuno dei quali decorato da una nicchia all'interno della quale vi \u00e8 una scultura, risalente ai restauri ottocenteschi; le statue nelle nicchie raffigurano, da sinistra, \"Santo Stefano\", l\"Allegoria della Chiesa\" (con in mano la croce e il calice), l\"Allegoria della Sinagoga\" (con gli occhi bendati da un serpente) e \"San Dionigi\". Al di sopra dei portali, si apre la \"galleria dei Re\", costituita da 28 statue dei re di Giudea separate da colonnine. Pi\u00f9 in alto, vi sono tre finestre, al centro un rosone e ai lati due bifore, precedute da una balconata con balaustra. L'ultimo livello della facciata \u00e8 costituito da una serie di slanciate bifore sorrette da colonne con capitelli scolpiti, sormontata da una balconata detta \"galleria delle Chimere\", posta a 46 metri di altezza e cos\u00ec chiamata per le statue raffiguranti delle chimere volute da Eug\u00e8ne Viollet-le-Duc; tra queste, ve n'\u00e8 una raffigurante Strige che, nelle leggende dell'antica Roma, era un uccello notturno di cattivo auspicio che si nutriva di sangue e carne umana.\nAlla facciata della cattedrale di Parigi \u00e8 ispirata quella della cattedrale dell'Assunzione di Covington, nel Kentucky (USA), costruita su progetto di Leon Coquard tra il 1908 e il 1910 e rimasta incompleta delle torri.\nPortale del Giudizio universale.\nIl portale del Giudizio universale \u00e8 il portale centrale della facciata occidentale. \u00c8 il pi\u00f9 recente dei tre portali della facciata e venne realizzato tra il 1210 e il 1240; nel 1771-1772, su progetto di Jacques-Germain Soufflot venne alterato con la creazione di un unico fornice e ricondotto alle caratteristiche originarie durante il restauro ottocentesco diretto da Viollet-le-Duc.\nA ridosso del trumeau vi \u00e8 la statua detta \"Le Beau-Dieu\" (in italiano: il \"Dio bello\"), opera di Adolphe-Victor Geoffroy-Dechaume che la realizz\u00f2 su disegno di Viollet-le-Duc. Essa raffigura Cristo in posizione eretta, con la mano destra in atto di benedizione e la sinistra che tiene il libro dei Vangeli, e poggia su un piedistallo raffigurante le \"Arti liberali\".\nNella parte inferiore della strombatura vi sono dodici statue, sei per lato, raffiguranti i \"Dodici Apostoli\", rifacimento ottocentesco di quelle originarie, distrutte durante la Rivoluzione francese. Al di sotto di esse si trovano ventiquattro bassorilievi disposti su due ordini sovrapposti e raffiguranti dodici \"virt\u00f9\" (ordine superiore, rappresentate come figure femminili) a ciascuna delle quali \u00e8 correlato il rispettivo \"vizio\" (ordine inferiore, rappresentate attraverso concrete scene di peccato). L'archivolto \u00e8 decorato con le \"Schiere celesti\", con l'eccezione della fascia inferiore di destra, ove vi \u00e8 una raffigurazione dell'Inferno, alternato a due dei cavalieri dell'Apocalisse.\nLa decorazione della lunetta, ordinata su tre fasce decorative sovrapposte, tratta il tema del giudizio finale in riferimento ai capitoli 24 e 25 del Vangelo secondo Matteo. Nell'architrave \u00e8 raffigurata la risurrezione dei morti che, svegliati da due angeli che suonano la tromba, escono dalle rispettive tombe. Nella fascia decorativa superiore vi sono, al centro, l'arcangelo Michele e Satana che, con una bilancia, pesano le anime, tra i beati (a sinistra) e i dannati (a destra). In alto, al centro, assiso in trono, si trova Cristo giudice, vestito con una tunica che lascia vedere le stigmate, i cui piedi poggiano sulla Gerusalemme celeste; ai suoi lati stanno, in piedi, due angeli che portano i segni della sua Passione: la Croce (angelo di destra) e i chiodi e la Lancia di Longino (angelo di sinistra). Alle due estremit\u00e0 sono raffigurati la Madonna e Giovanni Evangelista inginocchiati. Gran parte delle sculture dei due ordini inferiori sono state distrutte nel 1771 da Soufflot e ricostruite nel secolo successivo in base ai disegni di quelle originarie. Alcuni frammenti del primitivo apparato decorativo a rilievo sono attualmente esposti presso il Museo di Cluny.\nPortale della Vergine.\nIl portale della Vergine \u00e8 il portale di sinistra della facciata. Venne realizzato tra il 1210 e il 1220 e, danneggiato durante la Rivoluzione francese, \u00e8 stato ripristinato nel corso dei restauri ottocenteschi.\nLa decorazione a rilievo della lunetta \u00e8 disposta su tre ordini sovrapposti. Nell'architrave vi \u00e8, al centro, la raffigurazione dell'Arca dell'Alleanza posta sotto un baldacchino gotico sorretto da colonnine; ai lati, trovano posto a sedere a sinistra tre profeti e a destra tre re di Giudea, con in mano le prefigurazioni della venuta di Cristo. Nella fascia superiore \u00e8 raffigurata la scena della dormizione di Maria, ovvero la teoria sostenuta da una parte dei teologi, che Maria non sarebbe veramente morta, ma sarebbe soltanto caduta in un sonno profondo prima di essere assunta in cielo. Al centro della scena, vi \u00e8 il corpo di Maria che viene sollevato dal sepolcro da due angeli per essere portato in Paradiso; intorno e alle spalle di esso si trovano gli apostoli tra i quali all'estrema sinistra Paolo, sotto un fico, e Pietro e, all'estrema destra, sotto un olivo, Giovanni. Al centro, Ges\u00f9 che indica il ventre della madre, dal quale venne generato. Nella parte superiore della lunetta, \u00e8 raffigurata l\"Incoronazione di Maria\": la Madonna siede in trono di fianco a Cristo e viene da lui benedetta e le consegna lo scettro, mentre un angelo pone sulla sua testa una corona. Ai lati, due angeli cerofori inginocchiati.\nNella parte inferiore della strombatura si trovano otto statue, ciascuna delle quali \u00e8 sormontata da un baldacchino con arco trilobato e alta guglia. Quelle di sinistra raffigurano, dall'esterno, l'imperatore Costantino e San Dionigi, affiancato da due angeli e con la testa in mano, simbolo del suo martirio; a destra, dall'esterno, sono raffigurati San Silvestro papa, Santa Genoveffa, Santo Stefano e San Giovanni Battista. Intorno alla porta e sotto le statue sono raffigurati il ciclo della vita dell'uomo con i segni zodiacali, i mesi dell'anno e le stagioni. L'archivolto \u00e8 decorato con figure di santi ricostruite durante il restauro del XIX secolo.\nIl trumeau \u00e8 decorato con una statua raffigurante la \"Madonna col Bambino\", strettamente collegata alla soprastante Arca dell'Alleanza in quanto Maria \u00e8, come l'arca, il frutto di una promessa fatta da Dio al suo popolo e alle sculture sottostanti, in quanto nuova Eva. La statua poggia su piedistallo poligonale con episodi di Adamo ed Eva nel Giardino dell'Eden: a sinistra la creazione di Eva da una costola di Adamo (Gen ), al centro la tentazione di Adamo ed Eva (Gen ) e a destra la cacciata di Adamo ed Eva (Gen ); nella scena della tentazione, al posto del serpente nel ruolo di tentatrice si trova Lilith, personaggio non presente nel racconto biblico ma in alcuni miti mesopotamici e babilonesi; secondo gli antichi ebrei Lilith sarebbe stata la prima moglie di Adamo, poi ripudiata per aver rifiutato di essere sottomessa al marito, e in seguito a ci\u00f2 sarebbe diventata un demone notturno.\nPortale di Sant'Anna.\nIl portale di Sant'Anna \u00e8 il portale di destra della facciata occidentale. \u00c8 il pi\u00f9 antico dei tre ingressi e l'apparato scultoreo venne realizzato tra il 1140 e il 1150 per uno spazio pi\u00f9 piccolo e in seguito completato. Anche questo portale sub\u00ec danneggiamenti durante la Rivoluzione francese e venne restaurato nel XIX secolo.\nL'apparato decorativo scultoreo della lunetta tratta di Maria e dei suoi genitori Anna e Gioacchino ed \u00e8 articolato su tre piani sovrapposti. Nell'ordine inferiore, scolpito nel XIII secolo per raccordare la decorazione gi\u00e0 esistente al nuovo portale, sono raffigurate \"Scene del matrimonio di Gioacchino ed Anna\"; in quello mediano, invece, del XII secolo, da sinistra l\"Annunciazione a Maria\", la \"Visitazione ad Elisabetta\", la \"Nativit\u00e0 di Ges\u00f9\", l\"Annuncio ai Pastori\", \"Erode\" e i \"Magi\". Nella parte superiore, all'interno di una lunetta di dimensioni minori rispetto a quelle della lunetta del portale, \u00e8 raffigurata al centro, sotto un baldacchino, la \"Madonna in trono col Bambino\", con ai lati due angeli turiferari e, alle estremit\u00e0 della composizione, il vescovo Maurice de Sully con il decano del capitolo Barbedour e, sul lato opposto, inginocchiato, Luigi VII; secondo un'altra interpretazione, potrebbero essere il vescovo San Germano e il re Childeberto I. Intorno alla lunetta del XII secolo vi \u00e8 un rilievo del secolo successivo con ai lati elementi vegetali e al centro due angeli.\nAlla base della strombatura trovano luogo otto statue ottocentesche disposte in due gruppi di quattro ciascuna: quelle di sinistra, dall'esterno, raffigurano il profeta Elia, la vedova di Sarepta (Lc ), Salomone e Pietro apostolo; quelle di destra, dall'esterno, il profeta Isaia, una Sibilla, (oppure un re e Betsabea), il re Davide e Paolo apostolo.\nIl trumeau presenta una statua raffigurante \"San Marcello che schiaccia il drago\"; le due porte dispongono di finiture in ferro battuto risalenti al XIII secolo.\nCerniere delle porte.\nLe porte lignee della facciata occidentale sono caratterizzate dalle cerniere in ferro battuto, riccamente decorate; queste vennero realizzate non come una scultura unitaria, ma come l'unione di pezzi pi\u00f9 piccoli saldati fra di loro anche attraverso passanti e uniti al legno della porta attraverso dei chiodi; il loro spessore \u00e8 di 2 centimetri, mentre la loro larghezza \u00e8 compresa tra il 16 e i 18 centimetri.\nSecondo una leggenda, le cerniere sarebbero opera di un unico fabbro, Biscornet, il quale, dopo molti giorni di lavoro, insoddisfatto del risultato, avrebbe invocato il demonio in un momento di collera esso lo avrebbe aiutato, tanto che le porte, terminate nell'arco di una notte, non poterono esser aperte se non dopo esser state benedette con l'acqua santa. Un'altra leggenda vuole che le cerniere siano state forgiate dal demonio stesso nella fucina infernale.\nIn realt\u00e0, il manufatto attualmente in loco non \u00e8 pi\u00f9 quello originario medievale, risalente al XIII secolo ma, per quanto riguarda le porte laterali, rimaneggiato nel corso del XVIII secolo; le cerniere del portale del Giudizio sono invece integralmente opera del fabbro Pierre Fran\u00e7ois Marie Boulanger che le realizz\u00f2 tra il 1859 e il 1867; infatti, con l'eliminazione del trumeau su progetto di Jacques-Germain Soufflot, fu necessaria la costruzione e l'installazione di una porta adatta alle nuove dimensioni del portale, con cerniere costruite \"ex novo\" raffiguranti la Madonna e Ges\u00f9.\nGalleria dei Re.\nLa galleria dei Re \u00e8 posta al di sopra dei portali e consiste in un loggiato formato da ventotto archi trilobati poggianti su colonnine; all'interno di ciascuno di essi si trova una statua, alta 3,5 metri, raffigurante uno dei re di Giudea; sebbene questi siano stati venti, probabilmente il loro numero venne arbitrariamente accresciuto fino a farlo coincidere con quello dei re di Francia fino a Filippo il Bello. L'unico re identificabile \u00e8 Davide, il quattordicesimo da sinistra, che poggia i piedi sopra un leone. Gli archi sono disposti asimmetricamente nei tre campi dettati dai quattro contrafforti della facciata: al centro e a sinistra sono in gruppi di otto, mentre a destra sono sette.\nLe statue attualmente visibili risalgono al restauro ottocentesco e furono realizzate su disegno di Eug\u00e8ne Viollet-le-Duc dopo che quelle originarie erano andate distrutte nel 1793 durante la Rivoluzione francese in quanto ritenute raffigurazioni dei re di Francia; i resti di quest'ultime furono fortuitamente rinveuti nel 1977 durante i lavori di restauro nei sotterranei della sede della Banque Fran\u00e7aise du Commerce Ext\u00e9rieur in rue de la Chauss\u00e9\u00e8-d'Antin, nel IX \"arrondissement\", e attualmente sono esposti presso il Museo di Cluny.\nAl di sopra della galleria dei Re vi \u00e8 una balaustra con archetti ogivali poggianti su colonnine dai capitelli scolpiti. Alle sue spalle trovano luogo alcune sculture: in corrispondenza del rosone, vi \u00e8 un gruppo scultoreo ottocentesco composto da una \"Madonna col Bambino\" fra due \"Angeli cerofori\"; in corrispondenza di ciascuna delle due grandi bifore laterali, \"Adamo\" (a sinistra) ed \"Eva\" (a destra).\nRosone.\nAl di sopra della galleria dei Re, in asse con il portale del Giudizio universale, si apre il rosone, che d\u00e0 luce alla navata centrale della cattedrale ed \u00e8 il punto focale di tutta la facciata; il suo diametro \u00e8 di 9,7 metri. La vetrata venne realizzata intorno al 1220, e fu oggetto di restauro nel XVI secolo; venne in gran parte rifatta nel corso dei restauri di Viollet-le-Duc.\nL'iconografia \u00e8 incentrata sulla celebrazione del mistero dell'Incarnazione, della quale \u00e8 simbolo la creazione stessa. La composizione \u00e8 dominata dai numeri 3 e 12, ripresi dallo \"Speculum Maius\" di Vincenzo di Beauvais, opera in cui essi rappresentano rispettivamente il mondo di Dio e l'Incarnazione. L'iconografia si sviluppa su tre cerchi concentrici con, nel mezzo, la \"Madonna in trono col Bambino\". Nel cerchio interno, sono raffigurati dodici profeti; in quello mediano, entro ventiquattro tondi, vi sono i vizi e i segni zodiacali; in quello esterno, entro altrettanti campi a forma di croce greca con angoli smussati, si trovano le virt\u00f9 e i mesi dell'anno.\nTorri.\nAl di sopra della galleria delle chimere, si elevano le due torri campanarie a pianta quadrangolare, leggermente asimmetriche, con quella di destra (torre sud, terminata nel 1250) leggermente pi\u00f9 stretta rispetto a quella di sinistra (torre nord, terminata nel 1240).\nAll'altezza del cleristorio della navata centrale della chiesa, all'interno di ciascuna delle due torri, vi \u00e8 una sala coperta con volta a crociera con otto vele e illuminata dalla rispettiva bifora di facciata posta al fianco del rosone.\nEsternamente sono caratterizzate dalle celle campanarie che danno sull'esterno con due monofore ogivali per ogni facciata. Il coronamento, che si trova a 69 metri di altezza dal suolo e che si raggiunge tramite 378 gradini, \u00e8 piano, con un basso tetto a ottuplo spiovente di dimensioni minori e balaustra scolpita decorata con gargolle.\nSecondo vari architetti e studiosi, tra i quali Eug\u00e8ne Viollet-le-Duc, nel progetto originario era previsto un coronamento a cuspide, come nelle altre cattedrali gotiche francesi. Lo stesso Viollet-le-Duc aveva presentato un progetto per realizzare tale copertura ispirata alla cuspide della torre di destra della cattedrale di Chartres, che per\u00f2 non venne eseguito.\nFiancate.\nLe fiancate della cattedrale rispecchiano la struttura interna della chiesa, a cinque navate con matroneo e cappelle laterali, con tre livelli distinti: il pi\u00f9 alto corrisponde al cleristorio della navata centrale; quello intermedio corrisponde al matroneo con finestre a lunetta ogivale; quello inferiore corrisponde alle cappelle, con quadrifore fornite di ghimberga.\nLe cappelle sono ricavate nello spazio tra i contrafforti. Questi sono a pianta rettangolare e sono sormontati da pinnacoli aggiunti nel XIV secolo e restaurati e in parte ricostruiti da Eug\u00e8ne Viollet-le-Duc. I contrafforti vennero costruiti insieme agli archi rampanti a partire dal 1220 per assolvere a un doppio scopo: il primo di carattere statico, il secondo di carattere pratico. Poich\u00e9 erano state aperte nel cleristorio della navata centrale grandi bifore al posto del doppio ordine di rosoni e monofore, i contrafforti e gli archi rampanti avevano il compito di rafforzare la struttura scaricando al suolo le spinte dell'edificio. Dal punto di vista pratico, gli archi vennero concepiti e utilizzati anche come scolo delle acque meteoriche e perci\u00f2 dotati di una gargolla, un doccione avente le sembianze di un mostro. Gli archi rampanti sono doppi: quello superiore corrisponde alla navata centrale, quello inferiore al matroneo.\nTransetto.\nFacciata nord.\nLa facciata del transetto rivolta verso settentrione venne costruita in stile gotico a partire dal 1250 su progetto di Jean de Chelles in sostituzione di quella precedente, in stile romanico.\nIl prospetto d\u00e0 su Rue du Clo\u00eetre Notre-Dame ed \u00e8 suddiviso orizzontalmente in pi\u00f9 ordini. In basso si apre il \"portale del chiostro\", posto fra due apparati decorativi con tre nicchie ciascuno, i resti delle cui statue, raffiguranti i \"Re Magi\" (a sinistra) e le \"Virt\u00f9 teologali\" (a destra) si trovano al Museo di Cluny. Il portale \u00e8 strombato ed \u00e8 sormontato da una ghimberga decorata con, al centro, un oculo. Il trumeau \u00e8 decorato con una statua del XIII secolo raffigurante la \"Madonna\", risparmiata durante la Rivoluzione francese, sebbene sia stato distrutto il Bambino Ges\u00f9 che teneva in braccio. L'iconografia della lunetta \u00e8 incentrata sulla figura di Maria e si sviluppa su tre piani sovrapposti. In basso, da sinistra, vi sono la \"Nativit\u00e0 di Ges\u00f9\", la \"Presentazione di Ges\u00f9 al Tempio\", \"Re Erode\", la \"Strage degli Innocenti\" e la \"Fuga in Egitto\"; nella fascia mediana, \u00e8 riportata la leggenda di Teofilo di Andana, trattata anche nel dramma liturgico di Rutebeuf \"Il miracolo di Teofilo\", secondo la quale Teofilo, dopo aver venduto la propria anima al demonio per diventare vescovo, attraverso l'invocazione della Madonna avrebbe ottenuto il perdono.\nAl di sopra del portale, vi \u00e8 una serie di nove bifore poggianti su colonnine e sormontate da un rosone il cui diametro \u00e8 di 13,10 metri. L'iconografia di quest'ultimo \u00e8 incentrata sulla glorificazione di Maria e si sviluppa su tre circonferenze concentriche entro tondi. Al centro \u00e8 raffigurata la \"Madonna in trono con il Bambino\", nella circonferenza interna i profeti, nella circonferenza mediana e in quella esterna personaggi dell'Antico Testamento, tra i quali giudici e re.\nLa facciata termina con una slanciata cuspide decorata con un rosone circolare (che d\u00e0 luce al sottotetto) affiancato da tre pi\u00f9 piccoli a forma di croce; ai suoi lati svettano due guglie la cui base, ottagonale, \u00e8 formata da archi ogivali poggianti su colonnine.\nFacciata sud.\nLa facciata del transetto rivolta verso sud e la Senna venne iniziata, come reca un'iscrizione posta sopra la soglia della porta, il 12 febbraio 1258 su progetto di Jean de Chelles e, dopo la sua morte (1265), portata a compimento da Pierre de Montereau; \u00e8 stata interessata dai restauri condotti da Viollet-le-Duc che ruot\u00f2 di cinque gradi la parte centrale dell'intelaiatura del rosone per farle assumere un aspetto cruciforme.\nIl prospetto, suddiviso orizzontalmente in pi\u00f9 ordini, presenta al centro della parte inferiore il \"portale di Santo Stefano\", terminato nel 1270 con il compito di collegare la cattedrale al palazzo vescovile Il portale \u00e8 strombato ed \u00e8 sormontato da una ghimberga al centro della quale si apre un oculo. Il trumeau \u00e8 decorato da una statua raffigurante \"Santo Stefano\", scolpita nel XIX secolo da Adolphe-Victor Geoffroy-Dechaume in sostituzione di quella medievale, danneggiata durante la Rivoluzione francese e attualmente al Museo di Cluny. La lunetta raffigura gli avvenimenti inerenti al martirio del santo, narrati nei capitoli sesto e settimo degli Atti degli Apostoli. La decorazione a bassorilievo si sviluppa su tre fasce sovrapposte: in quella inferiore a sinistra vi \u00e8 la \"Predicazione di Santo Stefano\", a destra la \"Condanna alla lapidazione\"; in quella mediana vi sono a sinistra il \"Martirio\" e a destra la \"Sepoltura\"; in alto, \"Ges\u00f9 fra due angeli\". L'intradosso della strombatura \u00e8 decorato con sculture di \"Martiri\" (fra questi, caso raro nell'arte medioevale, sono riconoscibili, a partire da destra, \"San Lorenzo\", \"San Maurizio\", \"San Dionigi\", \"Sant'Eustachio\", \"San Clemente\" e \"San Giorgio\") e \"Angeli\", mentre le statue alla base e ai lati del portale raffigurano, a gruppi di tre, gli \"Apostoli\"; sono presenti anche bassorilievi con scene dalla vita quotidiana di studenti e professori dell'Universit\u00e0 di Parigi, fondata intorno al 1170.\nAl di sopra del loggiato di otto bifore soprastante il portale, vi \u00e8 il rosone, di 12,90 metri di diametro, ricostruito nel XIX secolo da Eug\u00e8ne Viollet-le-Duc al posto di quello precedente, danneggiato durante la Rivoluzione francese, e caratterizzato da un'ossatura marmorea pi\u00f9 spessa in confronto a quella degli altri rosoni della cattedrale per resistere meglio alle intemperie. La vetrata, in parte con elementi originari del XIII secolo, \u00e8 opera di Alfred G\u00e9rente che si ispir\u00f2 a quella medioevale, con un'iconografia basata sui testimoni di Cristo. Al centro, vi \u00e8 il \"Cristo dell'Apocalisse\" assiso in trono fra i simboli degli Evangelisti e con in bocca una spada, simbolo di separazione della sua Parola dalla menzogna; nei due cerchi interni vi sono figure di santi, martiri e apostoli, in quello successivo anche scene tratte dai Vangeli, mentre l'ultimo \u00e8 prevalentemente costituito da angeli che portano doni; in basso, a sinistra la \"Discesa agli inferi\" e a destra la \"Resurrezione di Cristo\". Le bifore sottostanti il rosone sono decorate con vetrate raffiguranti sedici profeti; al centro vi sono \"Isaia\", \"Geremia\", \"Ezechiele\" e \"Daniele\", i quali portano rispettivamente sulle spalle gli evangelisti \"Marco\", \"Matteo\", \"Luca\" e \"Giovanni\".\nLa facciata termina in alto con uno slanciato timpano triangolare, realizzato nel 1257 e caratterizzato dalla presenza di un rosone circolare che ne alleggerisce il peso dando allo stesso tempo luce all'ambiente sottotetto soprastante le volte del transetto. La composizione \u00e8 decorata da due guglie ottagonali con alla base monofore ogivali e da tre sculture che richiamano quelle del portale: al centro \"Cristo appare in sogno a San Martino\", con quest'ultimo situato in basso a destra e che, secondo la leggenda, indossa solo met\u00e0 mantello; in basso a sinistra vi \u00e8 \"Santo Stefano\".\nCoro e abside.\nPorta rossa.\nIn corrispondenza della terza campata del deambulatorio, si apre sul fianco sinistro del coro un portale detto \"porta rossa\" (in francese: \"porte rouge\") per il particolare colore dei suoi battenti. Venne costruita da Pierre de Montereau negli anni 1260 grazie a una donazione del re Luigi IX, con la funzione di ingresso alla cattedrale riservato ai canonici per gli uffici notturni, che grazie a essa potevano accedere alla chiesa direttamente dal chiostro. Nel XIX secolo, la porta venne smantellata per poi essere rimontata \"in loco\" con alcune integrazioni in gesso ove fossero andati perduti elementi originari come cornici e decorazioni a fogliame; a partire dal 2010, \u00e8 stata oggetto di importante restauro conservativo, terminato nel primo semestre del 2012.\nLa porta \u00e8 priva di trumeau ed \u00e8 sormontata da una ghimberga affiancata da due guglie; gli archi ogivali dell'intradosso sono sottolineati dalla presenza di decorazioni vegetali. Ai lati dell'apertura, incorniciate da due colonnine e ciascuna sormontata da un baldacchino, vi sono due nicchie, attualmente vuote: esse originariamente erano occupate da due sculture, distrutte durante la Rivoluzione francese, il cui soggetto non \u00e8 noto. Alla loro base, vi sono due alti bassorilievi che presentano una fitta decorazione a intreccio di losanghe all'interno della quale sono incorniciati centauri e animali mitologici, che riprende gli antichi tessuti orientali. La lunetta \u00e8 ornata da un altorilievo con l\"Incoronazione della Vergine\", nella quale spiccano le figure della Madonna e di Ges\u00f9 al centro e, ai lati, di Luigi IX (a sinistra) e di sua moglie Margherita di Provenza (a destra); in alto, un angelo. L'intradosso \u00e8 decorato da sei bassorilievi raffiguranti scene della vita di san San Marcello: da sinistra: la \"Nascita di San Marcello\"; \"San Marcello battezzato dal vescovo Prudenzio\"; \"San Marcello che assiste alla Messa\"; \"Ammissione agli ordini sacri e lettorato di San Marcello\"; \"San Marcello che uccide il drago\"; \"San Marcello circondato dai chierici\".\nBassorilievi del fianco sinistro.\nSul fianco sinistro del coro, oltre la porta rossa, si trovano sette bassorilievi scolpiti intorno al 1320, dopo la fine della costruzione delle cappelle radiali, secondo alcune ipotesi collocati nella loro posizione attuale dopo la demolizione del muro di recinzione del coro ligneo all'interno della cattedrale, ove le sculture si sarebbero trovate in origine. Integrate nel XIX secolo dopo i danni causati dalla Rivoluzione francese, esse seguono tutte uno stesso schema, con la scena raffigurata all'interno di un quadrilobo decorato con motivi vegetali e affiancato da due piccole semi-guglie. L'iconografia \u00e8 incentrata sulla gloria di Maria trattata raffigurando la sua morte e gli avvenimenti a essa successivi.\nLa prima scena raffigura la \"Morte della Vergine\": il corpo di Maria \u00e8 disteso sopra un letto coperto con un sudario ed \u00e8 circondato dagli apostoli, in piedi, con espressioni di dolore; sopra di loro, vi sono due angeli che si lamentano. Segue il \"Funerale della Vergine\", la cui bara \u00e8 portata a spalla dagli apostoli; al centro, \u00e8 raffigurato l'episodio, narrato nella Legenda Aurea, del sommo sacerdote Ieconia: egli, per bruciare il corpo della Madonna, si aggrappa al feretro e l'arcangelo Michele gli taglia le mani, che rimangono attaccate alla bara; la sua guarigione, non rappresentata nel rilievo, avverr\u00e0 per intercessione di San Pietro. La terza scena tratta dell\"Assunzione di Maria\", la quale \u00e8 portata in cielo da otto angeli all'interno di una mandorla fatta di nuvole. Quella successiva \u00e8, a causa del suo stato di conservazione, di interpretazione incerta: potrebbe raffigurare, infatti, o la \"Glorificazione del Cristo Risorto\", oppure la \"Glorificazione di Maria col Bambino\". Segue l\"Incoronazione della Vergine\": Ges\u00f9, seduto vicino alla madre, pone sul suo capo una corona, andata perduta, mentre sopra di loro ci sono due angeli musicisti che suonano un organo portativo (sopra la Madonna) e probabilmente una viola. Gli ultimi due bassorilievi raffigurano rispettivamente l\"Intercessione della Vergine\" e il \"Miracolo di Teofilo\". Nel primo, al centro si vede Ges\u00f9 giudice in trono coronato di spine e affiancato da due angeli, mentre ai suoi piedi, inginocchiati, vi sono la Madonna e un personaggio identificabile in San Giovanni evangelista; nel secondo, invece, a destra si vede Teofilo in potere del diavolo, a sinistra lo stesso inginocchiato davanti a Maria.\nAbside.\nL'abside, costruita tra il 1163 e il 1180, \u00e8 la parte pi\u00f9 antica della cattedrale ed \u00e8 stata rimaneggiata nel XIII secolo con la costruzione delle cappelle radiali, dei contrafforti e degli archi rampanti.\nL'abside si articola su tre livelli che seguono la struttura interna della chiesa: quello inferiore corrisponde alle cappelle radiali e alla navata esterna del deambulatorio ed \u00e8 caratterizzato da quadrifore, ciascuna sormontata da una ghimberga; quello mediano, costituito dal matroneo presenta delle trifore, anch'esse con ghimberga; l'ultimo corrisponde al cleristorio dell'abside, formato da alte bifore leggermente strombate.\nGli archi rampanti, in totale quattordici, sono frutto di un rifacimento trecentesco di quelli del XIII secolo e hanno un raggio di 15 metri. La loro particolarit\u00e0 \u00e8 quella di essere doppi, con un unico contrafforte sormontato da un pinnacolo che serve due archi: l'arco superiore, pi\u00f9 ampio rispetto a quello inferiore, collega il contrafforte alla navata centrale, quello inferiore al matroneo; in corrispondenza della cappella centrale, vi sono due piccoli archi disposti ad angolo acuto.\nNon si ha la certezza se gli archi rampanti dell'abside e del transetto siano stati costruiti contemporaneamente o successivamente rispetto alla chiesa; tuttavia, secondo l'ipotesi pi\u00f9 accreditata, essi furono costruiti soltanto in un secondo momento, a partire dal 1230, essendo la struttura in grado di sorreggersi autonomamente.\nCopertura.\nTetto.\nSino all'incendio del 15 aprile 2019 che lo ha distrutto integralmente, il tetto della cattedrale era ancora quello originario, sostituzione della copertura provvisoria dei tempi del vescovo Maurice de Sully (il quale alla sua morte lasci\u00f2 per la sua costruzione 50.000 livre tournois) terminata nel 1326 con l'installazione delle tegole, costituite da lastre di piombo con uno spessore di 5 millimetri; il suo peso totale era di 210.000 chilogrammi.\nPer la realizzazione del telaio di sostegno della copertura, in legno di quercia, \u00e8 stato stimato l'impiego di circa 1.300 querce, corrispondenti a 21 ettari di foresta. Esso, insieme a quello della chiesa di Saint-Pierre-de-Montmartre (1147), era uno dei pi\u00f9 antichi della citt\u00e0, essendo stato ricostruito a partire dal 1220 con il materiale (risalente all'VIII o al IX secolo) di uno pi\u00f9 antico. Dei telai originari, realizzati tra il 1220 e il 1240, erano rimasti quelli nell'area della navata e del coro, mentre quelli del transetto e di sostegno alla fl\u00e8che erano frutto della ricostruzione ottocentesca, sotto la direzione di Eug\u00e8ne Viollet-le-Duc. L'inclinazione dei due spioventi era di 55\u00b0 e, lungo la linea di colmo si trovava un fregio metallico riccamente decorato.\nFl\u00e8che.\nSulla crociera, in corrispondenza dell'incontro tra il tetto del transetto, quello del coro e quello della navata centrale, si elevava la fl\u00e8che. La struttura originaria, costruita nel 1250 circa con la funzione di terzo campanile, era stata demolita nel 1792. Successivamente ne fu costruita un'altra nel 1858-1859 dal carpentiere Bellu e dagli Ateliers Durand su disegno di Eug\u00e8ne Viollet-le-Duc, che si era ispirato alla cattedrale di Orl\u00e9ans; \u00e8 andata completamente distrutta nel corso dell'incendio del 15 aprile 2019.\nLa fl\u00e8che ottocentesca aveva un'altezza di 45 metri e pesava 750 tonnellate. La struttura portante in legno era appoggiata direttamente sui quattro pilastri della crociera. La sua base era costituita da un doppio ordine di finestre, bifore in quello inferiore e monofore in quello superiore. La copertura degli spioventi e l'intero rivestimento esterno della guglia erano in piombo. Sulla sua sommit\u00e0, a 96 metri di altezza da terra, si trovava una statua in rame raffigurante un gallo (danneggiata ma non distrutta dall'incendio), contenente una spina tratta dalla Corona di spine e due reliquie di san Dionigi, di santa Genoveffa ivi collocate nel 1935 su iniziativa dell'arcivescovo di Parigi cardinale Jean Verdier.\nLa fl\u00e8che era affiancata da quattro gruppi di statue in rame sbalzato realizzate da Adolphe-Victor Geoffroy-Dechaume e raffiguranti i dodici apostoli (le tre statue interne di ciascun gruppo, alte ciascuna quasi 3 metri) e i simboli dei quattro evangelisti (la statua pi\u00f9 esterna di ogni gruppo); a differenza di tutte le altre, che erano rivolte verso la citt\u00e0, la statua di San Tommaso, il cui volto riproduce le fattezze di Eug\u00e8ne Viollet-le-Duc, era girata verso la guglia. Le sculture sono sopravvissute all'incendio del 15 aprile 2019 in quanto erano state rimosse quattro giorni prima per il restauro.\nInterno.\nPiedicroce.\nIl piedicroce \u00e8 diviso in cinque navate.\nNavate.\nLa navata maggiore, alta 32 metri e larga 12, si articola in cinque campate, ciascuna delle quali \u00e8 coperta da una volta a crociera a sei vele; le navate laterali, invece, sono coperte con volta a crociera a quattro vele e hanno ciascuna otto campate; sotto ognuna delle due torri della facciata occidentale si trova un'unica campata quadrata con volta a crociera a otto vele, comune alla coppia di navate laterali corrispondenti. Nella prima campata della navata esterna di destra, addossato alla parete, si trova il cosiddetto \"Crocifisso di Napoleone III\"; la scultura, commissionata da Napoleone III di Francia, \u00e8 in bronzo e poggia su una colonna marmorea. Sul lato opposto, nella prima campata della navata esterna di sinistra, vi \u00e8 una statua marmorea raffigurante la \"Madonna col Bambino\", di scultore anonimo, sostenuta anch'essa da una colonna. La prima campata della navata centrale \u00e8 occupata dalla cantoria in pietra che sorregge l'organo maggiore, con parapetto ligneo scolpito, ricostruita su progetto di Viollet-le-Duc. Sotto la settima arcata di destra della navata centrale, si trova il pulpito ligneo neogotico, anch'esso realizzato su progetto di Viollet-le-Duc. A ridosso del pilastro di destra della crociera, nella navata centrale, si trovava la \"statua equestre di Filippo il Bello\", poggiante su una piattaforma sorretta da due colonne; la scultura, distrutta durante la Rivoluzione francese, era stata offerta dal re come ex voto dopo la vittoria ottenuta presso Mons-en-P\u00e9v\u00e8le nel 1304 contro le truppe della Contea delle Fiandre.\nSotto l'arcata che divide la navata laterale interna di destra dal transetto, a ridosso del pilastro di sinistra, vi \u00e8 il \"Memoriale dei soldati dell'Impero britannico morti durante la prima guerra mondiale\", una lapide ornata con lo stemma reale del Regno Unito che commemora il milione di soldati britannici morti in Francia e per la maggior parte ivi sepolti. L'inaugurazione si tenne il 7 luglio 1924 alla presenza dell'allora principe di Galles il futuro Edoardo VIII del Regno Unito. Lapidi similari si trovano in diverse altre cattedrale francesi (la prima venne apposta nel 1922 dalla Commonwealth War Graves Commission nella cattedrale di Amiens) e nel 1926 ne venne collocata una all'interno dell'abbazia di Westminster, a Londra.\nLe navate sono divise da pilastri di forme differenti. I cinque pilastri pi\u00f9 vicini al transetto, risalenti alla fine del XII secolo, sono quelli pi\u00f9 antichi e riprendono la forma cilindrica di quelli dell'abside e del coro; la parte superiore \u00e8 costituita da un capitello scolpito con foglie d'acanto. I quattro pilastri pi\u00f9 vicini alla facciata, invece, vennero costruiti intorno al 1220 e, mentre i primi tre sono polistili, il quarto riprende la forma dei pilastri antichi con l'aggiunta di una colonnina dalla parte della navata centrale; anche gli otto pilastri del XIII secolo terminano in alto con capitelli con foglie d'acanto. I lampadari risalgono al XIX secolo e sono in bronzo dorato.\nAl di sopra delle navate laterali interne, vi \u00e8 il matroneo, coperto da volta a crociera con quattro vele, che affianca il transetto e continua intorno all'abside e il coro. Le due gallerie, nell'area relativa al piedicroce, si aprono sulla navata centrale con trifore ogivali (nella prima campata con una bifora per lato). Soltanto le finestre del matroneo di destra dispongono di un'ulteriore apertura circolare, nel caso delle trifore sopra il fornice centrale, nel caso delle bifore in asse con la colonnina. Il matroneo \u00e8 illuminato dall'esterno attraverso delle finestre a forma di lunetta ogivale all'interno della quale si articolano pi\u00f9 rosette circolari (solo nella prima campata si trova una monofora); le vetrate che le chiudevano vennero realizzate negli anni 1960 da Jacques Le Chevallier contemporaneamente a quelle della navata centrale.\nIl cleristorio della navata centrale \u00e8 costituito da due finestre per parete per ciascuna campata (aon l'ccezione della prima, priva di aperture all'infuori di due piccoli oculi a forma di quadrilobo); esse sono di tre tipologie: monofore, bifore e rosoni. Le monofore appartengono al cleristorio originale del XII secolo e sono poste all'inizio e alla fine della navata; nei pressi del transetto, sotto di esse vi sono dei rosoni che non danno sull'esterno, ma su un ambiente sottotetto; la ricostruzione del cleristorio originario \u00e8 frutto dei restauri ottocenteschi. le bifore, in totale sei per lato, vennero aperte tra il 1225 e il 1250 per favorire una migliore illuminazione dell'interno della navata.\nLe vetrate, rimosse dopo l'incendio dell'aprile 2019, vennero realizzate in stile astratto da Jacques Le Chevallier tra il 1952 e il 1967 e installate tra il 1963 e il 1967, contemporaneamente a quelle del matroneo, e sono tutte l'una diversa dall'altra. Esse sostituivano quelle settecentesche, trasparenti con bordo blu decorato con gigli e monogrammi mariani, installate in luogo di quelle del XIII secolo, policrome, che raffiguravano personaggi stanti.\nLe vetrate attuali, realizzate a partire dal 1964 e occupanti complessivamente una superficie di oltre 400 metri quadri, furono ideate in progressione, dalla controfacciata, dove predomina il colore blu, al transetto, dove vi \u00e8 prevalenza del colore rosso, avendo come tema la Gerusalemme celeste in relazione al XX secolo. L'artista volle tradurre in un linguaggio moderno quello delle antiche vetrate medioevali, anche per ovviare all'aspra polemica che era stata suscitata dalla volont\u00e0 di installare opere di arte contemporanea all'interno di un monumento storico.\nCappelle laterali.\nLungo le navate laterali esterne, si aprono varie cappelle, ricavate intorno al 1225 nello spazio tra i contrafforti: nell'area del piedicroce esse sono complessivamente quattordici, sette per lato, a pianta quadrangolare, coperte con volta a crociera a quattro vele e illuminate ciascuna da una bifora o quadrifora esternamente sormontata da una ghimberga. Le vetrate a grisaille (presenti in tutte le cappelle eccetto quella di Sant'Anna) furono realizzate nel 1864-1865 su disegno di Eug\u00e8ne Viollet-le-Duc da \u00c9douard Didron (cappelle di sinistra) e Alfred G\u00e9rente (cappelle di destra).\nTra il 1630 e il 1707, quasi ogni anno, la corporazione degli orafi parigini don\u00f2 alla cattedrale il 1\u00ba maggio, come omaggio alla Madonna, un dipinto con scene tratte dagli Atti degli Apostoli; tali pitture, chiamate \"Mays\", erano in totale settantasei e trovavano collocazione nelle cappelle laterali, nelle cappelle radiali e sopra le arcate della navata e del deambulatorio; attualmente rimangono nella cattedrale tredici dipinti, situati nel transetto e nelle cappelle del piedicroce.\nLa prima cappella di sinistra, gi\u00e0 dedicata a san Leonardo, \u00e8 il battistero; al centro di essa si trova il \"fonte battesimale\" (1860), realizzato in bronzo dallo scultore Louis Bachelet su disegno di Eug\u00e8ne Viollet-le-Duc; caratterizzato dalla forma a quadrilobo della vasca, la quale \u00e8 sorretta da colonnine, \u00e8 decorato alla base dalle statue degli Evangelisti ed \u00e8 sormontato da una statua raffigurante \"San Giovanni Battista\". Di fianco al fonte, si trova il cero pasquale, poggiante su un candelabro in stile moderno, opera di Jean e S\u00e9bastien Touret. Sulle pareti laterali dell'ambiente si trovano due dipinti: a sinistra vi \u00e8 la \"Discesa dello Spirito Santo\" di Jacques Blanchard, donata dalla corporazione degli orafi per il maggio 1634; a destra, invece, l\"Adorazione dei pastori\" di J\u00e9rome Francken (1585).\nLa seconda cappella di sinistra \u00e8 dedicata a san Carlo Borromeo; all'interno di essa si trovano due dipinti: sulla parete di sinistra vi \u00e8 uno dei quadri dono della corporazione degli orafi, raffigurante \"San Paolo che acceca il falso profeta Barjesu e converte il proconsole Sergio\", di Nicolas Loir (1650); sulla parete di destra, soprastante l'altare, vi \u00e8 una tavola di Lubin Baugin, raffigurante la \"Piet\u00e0\", risalente alla met\u00e0 del XVII secolo. Davanti alla quadrifora, poggiante su un piedistallo, vi \u00e8 una statua marmorea raffigurante \"San Carlo Borromeo\" realizzata nel 1867 da Adolphe-Victor Geoffroy-Dechaume che prese come modello il canonico e arciprete della cattedrale Claude-Marie-Charles Deplace.\nLa terza cappella di sinistra, gi\u00e0 dedicata a santa Genoveffa, prende il nome attuale di cappella della Santa Infanzia dall'omonima opera missionaria fondata nel 1843; sopra l'altare vi \u00e8 un gruppo scultoreo marmoreo raffigurante l'episodio biblico del \"Sinite parvulos ad me venire\", di Adolphe-Victor Geoffroy-Dechaume (1864). Sulla parete opposta, vi \u00e8 la tavola della \"Flagellazione di San Pietro e San Silvano\", di Louis Testelin, donata dalla corporazione degli orafi nel 1655. Sopra la mensa dell'altare \u00e8 posta una teca contenente le reliquie di san Paolo Tchen, martire in Cina nel 1861 e canonizzato da Giovanni Paolo II nel 2000, che furono portate nella cattedrale nel 1920; nella cappella sono esposte due tele realizzate dal cinese Yin Xin nel 2017, facenti parte di un ciclo intitolato \"M\u00e9tamorphoses\" e raffiguranti \"San Paolo Tchen\" (a lato dell'altare) e \"Santa Madre con suo Figlio\" (sotto la quadrifora, secondo l'iconografia di Nostra Signora di Cina).\nSegue la cappella dedicata a san Vincenzo de' Paoli. A pavimento, a ridosso della parete di fondo si trova il \"Monumento funebre di L\u00e9on-Adolphe Amette\", cardinale e arcivescovo di Parigi dal 1908 al 1920; la statua, realizzata da Hippolyte Lef\u00e8bvre nel 1923, raffigura il cardinale inginocchiato rivestito della cappa magna. Sull'altare, la cui mensa \u00e8 sorretta da due colonnine, vi \u00e8 una statua, anch'essa marmorea, di \"San Vincenzo de' Paoli\" realizzata intorno al 1864 da Adolphe-Victor Geoffroy-Dechaume. Sulla parete opposta vi \u00e8 il dipinto \"Sant'Andrea che gioisce alla vista della croce del suo martirio\" di Louis-Gabriel Blanchard, dono della corporazione degli orafi per il maggio 1670.\nLa cappella successiva, gi\u00e0 intitolata a san Giuliano l'ospitaliere e a santa Maria Egiziaca, \u00e8 attualmente dedicata a Nostra Signora di Guadalupe, la cui immagine \u00e8 raffigurata nel mosaico collocato sopra l'altare e realizzato nel 1949 dallo Studio del mosaico vaticano, che venne arricchita di una corona recante sia i gigli francesi, sia i simboli del Messico (quella attuale \u00e8 una copia dell'originale, custodita nel tesoro della cattedrale). Sulla parete opposta, invece, vi \u00e8 il dipinto donato dalla corporazione degli orafi per il maggio 1687, il quale raffigura la \"Predicazione del profeta Agabo a San Paolo\", di Louis Ch\u00e9ron. Nella cappella si trovano anche un ritratto di San Juan Diego Cuauhtlatoatzin, che secondo la tradizione avrebbe ricevuto l'apparizione della Madonna di Guadalupe, e una copia di Dante Meza del \"Se\u00f1or de Los Milagros\", patrono di Lima e del Per\u00f9, donata nel 2014.\nLa sesta cappella di sinistra, gi\u00e0 di Santa Caterina d'Alessandria, \u00e8 dedicata a san Landerico, il quale \u00e8 raffigurato in una statua (di Adolphe-Victor Geoffroy-Dechaume, 1865) in atteggiamento benedicente, con i paramenti liturgici e le insegne episcopali. Nella cappella si trovano due dipinti donati dalla corporazione degli orafi, \"Il figlio di Sceva percosso dal demonio\", di Mathieu Elyas (1702) e la \"Crocifissione di Sant'Andrea\" di Charles Le Brun (1647)..\nL'ultima cappella di sinistra \u00e8 dedicata a santa Clotilde, la cui statua policroma, di Claude Anthime Corbon (1864), \u00e8 posta sopra l'altare. Sotto la quadrifora che si apre nella parete di fondo, trova luogo la \"Lapide del canonico Etienne Yver\", opera di anonimo, risalente al 1468 e monumento storico di Francia dal 1905. Gi\u00e0 situata nella demolita cappella di San Nicola adiacente al chiostro, la lastra marmorea \u00e8 decorata con un bassorilievo raffigurante il cadavere del defunto mangiato dai vermi e, sopra, il canonico nel suo sarcofago affiancato da Santo Stefano e San Giovanni; in alto, Cristo giudice in trono benedicente circondato dalle schiere angeliche mentre con la sinistra tiene il libro della vita e in bocca ha due spade incrociate.\nLa prima cappella di destra, gi\u00e0 cappella della corporazione degli orefici, \u00e8 dedicata al loro patrono, Sant'Eligio di Noyon. Il 1\u00ba maggio 1963, gli orefici di Parigi donarono a questa cappella l'altare, il crocifisso e i due candelabri dorati, questi ultimi caratterizzati dal fatto di sporgere dalla parete cui l'altare \u00e8 addossato, realizzati da Philippe Kaeppelin. In una nicchia posta sotto la quadrifora che d\u00e0 luce all'ambiente, si trova la statua raffigurante il santo dedicatario, anch'essa donata dagli orafi nel 1963 e dagli stessi restaurata nel 2005 dopo che era stata danneggiata da un atto vandalico; il 13 dicembre di ogni anno, memoria liturgica di sant'Eligio, essa viene portata in processione all'interno della cattedrale. Sulla parete di destra, vi \u00e8 il dono degli orefici per il maggio del 1651, una tavola raffigurante la \"Lapidazione di Santo Stefano\", opera di Charles Le Brun.\nLa cappella che segue \u00e8 dedicata a San Francesco Saverio; l'altare, realizzato come il confessionale su disegno di Eug\u00e8ne Viollet-le-Duc, \u00e8 sormontato da una statua del 1860 di Adolphe-Victor Geoffroy-Dechaume raffigurante \"San Francesco Saverio che battezza\"; questa cappella, come la successiva dedicata a Santa Genoveffa, \u00e8 adibita a luogo per la Confessione e per il dialogo con i sacerdoti.\nLa cappella di Santa Genoveffa ospita varie opere d'arte. Sulla parete di destra vi \u00e8 la \"Crocifissione di San Pietro\", dipinto donato per il maggio 1643 dalla corporazione degli orafi e realizzato da S\u00e9bastien Bourdon; la composizione \u00e8 caratterizzata da un'elevata dinamicit\u00e0 dei personaggi, tipica dello stile barocco. Sulla parete opposta, al centro, vi \u00e8 una statua marmorea raffigurante la santa dedicataria della cappella, di Adolphe-Victor Geoffroy-Dechaume (1865 circa); questa \u00e8 affiancata da due dipinti: a sinistra il \"Martirio di Santa Caterina d'Alessandria\" di Joseph-Marie Vien (1752) e a destra il \"Martirio di San Bartolomeo\", di Lubin Baugin (1650 circa).\nLa quarta cappella di destra \u00e8 dedicata a san Giuseppe, il quale \u00e8 raffigurato insieme a Ges\u00f9 fanciullo in una statua policroma di Adolphe-Victor Geoffroy-Dechaume (1865), posta al di sopra dell'altare, sulla parete di sinistra dell'ambiente. Sulla parete opposta vi \u00e8 un dipinto raffigurante la \"Predicazione di San Pietro a Gerusalemme\", opera di Charles Po\u00ebrson e dono della corporazione degli orafi per il maggio 1642; San Pietro \u00e8 raffigurato mentre predica all'interno del Tempio di Gerusalemme, caratterizzato quest'ultimo dalla presenza di due colonne tortili simili a quelle del baldacchino della basilica di San Pietro in Vaticano, di Gian Lorenzo Bernini. Su una mensola addossata alla parete di fondo vi \u00e8 un ostensorio monumentale, realizzato su disegno di Viollet-le-Duc nel 1868 da Placide Poussielgue-Rusand e donato alla cattedrale degli orafi parigini per il maggio dell'anno 1949.\nSegue la cappella di San Pietro apostolo. Il suo altare, addossato alla parete di sinistra, \u00e8 caratterizzato dalla presenza di una boiserie in legno scuro, risalente al XVI secolo e facente parte dell'arredamento dell'antica sala capitolare della cattedrale; questa presenta una fitta decorazione a bassorilievo, con figure di santi ciascuna all'interno di una propria nicchia con arco a tutto sesto. Sulla sommit\u00e0, vi \u00e8 una statua lignea di \"San Pietro\" che tiene in mano la croce, simbolo del suo martirio (1865 circa, di Claude Anthime Corbon su disegno di Adolphe-Victor Geoffroy-Dechaume). Sulla parete opposta vi \u00e8 il dipinto di Aubin Vouet \"Il centurione Cornelio ai piedi di San Pietro\", donato dagli orafi parigini per il maggio 1639.\nLa sesta cappella che si apre sulla navata laterale di destra \u00e8 quella dedicata a Sant'Anna, madre di Maria. La vetrata policroma che chiude la quadrifora fu realizzata dal mastro vetraio \u00c9douard Didron su disegno di Viollet-le-Duc nel 1864 e raffigura l\"Albero di Iesse\". Sulla parete di destra si trova il dipinto del maggio 1637, la \"Conversione di San Paolo\", opera di Laurent de La Hyre. La statua di \"Sant'Anna con Maria bambina\" \u00e8 di Adolphe-Victor Geoffroy-Dechaume (1864) e nella cappella si trova anche un medaglione proveniente dal mausoleo di Charles de la Grange-Trianon (canonico morto nel 1733 e sepolto nella cappella di Santa Clotilde), realizzato nel 1752 da Henri Nicolas Cousinet. Sopra l'altare, il quale \u00e8 addossato alla parete di sinistra, vi \u00e8 la \"Nativit\u00e0 della Vergine\", pala dei fratelli Le Nain (1640 circa).\nLa settima e ultima cappella di destra \u00e8 dedicata al Sacro Cuore di Ges\u00f9 e ospita la statua di Adolphe-Victor Geoffroy-Dechaume \"Cristo mostra le sue piaghe\" (1864) e un dipinto su tela dell'artista contemporaneo Hubert Damon raffigurante \"Ges\u00f9 Crocifisso, Albero della Vita\" (2004), commissionato dall'arcivescovo cardinale Jean-Marie Lustiger in occasione della missione diocesana di quell'anno.\nTransetto e crociera.\nIl transetto della cattedrale si compone di due bracci simmetrici e della volta a crociera, per una lunghezza totale di 48 metri e una larghezza di 14 metri (2 metri in pi\u00f9 rispetto alla larghezza della navata). Ciascuno dei due bracci laterali si compone di due campate; quella esterna, sporgente dal corpo di fabbrica della cattedrale, \u00e8 coperta con volta a crociera a quattro vele e, nella parte superiore delle pareti laterali, \u00e8 decorata con finestre cieche disposte su due ordini, una quadrifora in quello superiore e tre bifore in quello inferiore. Le pareti della campata interna, invece, presentano uno schema analogo a quello della navata, con in basso due arcate che danno sulle navate laterali e sul deambulatorio (queste ultime sormontate da ghimberga); al di sopra di esse il matroneo con trifore nella parete occidentale e bifore in quella orientale; pi\u00f9 in alto il cleristorio, composto da due livelli, quello inferiore con monofore e quello superiore con rosoni circolari. La crociera, gi\u00e0 sormontata dalla fl\u00e8che, era coperta da una volta a crociera con quattro vele sorretta da spessi pilasti polistili, in gran parte crollata durante l'incendio del 15 aprile 2019; questa venne integralmente ricostruita nel XVIII secolo ed era caratterizzata dalla presenza, al centro della chiave di volta, di un dipinto raffigurante \"Nostra Signora di Parigi\" su fondo stellato, con intorno quattro sculture barocche dorate ciascuna delle quali raffigurava una testa d'angelo.\nFino agli inizi del XXI secolo, dalla volta della crociera pendeva la \"Grande corona luminosa\" (in francese: \"Grande couronne de lumi\u00e8re\"), dal 2007 nel deambulatorio settentrionale, un lampadario realizzato dall'orafo Placide Poussielgue-Rusand su disegno di Eug\u00e8ne Viollet-le-Duc.\nAl centro della parete di fondo del braccio di destra del transetto, vi \u00e8 il portale, sormontato da una ghimberga; alla sommit\u00e0 di quest'ultima, vi \u00e8 una statua marmorea raffigurante \"Cristo benedicente\", risalente al 1260 circa. Ai lati del portale, si trovano, ciascuna sopra un proprio piedistallo, due statue: quella di destra raffigura a grandezza naturale \"Santa Teresa di Ges\u00f9 Bambino\" e venne realizzata in stucco dallo scultore Louis Castex nel 1929; la scultura di destra, raffigurante \"Santa Giovanna d'Arco\", \u00e8 in marmo ed \u00e8 opera di Charles Desvergnes, che la fece tra il 1900 e il 1920. Sulla parete di sinistra, vi \u00e8 un dipinto di Antoine Nicolas, raffigurante \"San Tommaso d'Aquino\" (1648), donato dal convento domenicano dell'Annunciazione di Parigi nel 1947, in occasione del settimo centenario della morte del santo; questi \u00e8 raffigurato seduto su un trono posto sopra un piedistallo sul quale sta scritto l'appellativo di \"Doctor angelicus\" e intorno al quale vari religiosi si protendono verso la fonte della saggezza, posta davanti a Tommaso. Su uno dei pilastri polistili, vi \u00e8 un'iscrizione che ricorda la presa di possesso della cattedra parigina da parte di Jean-Marie Lustiger, avvenuta il 27 febbraio 1981. Nel braccio destro del transetto si trovava la scultura medievale in pietra policroma dell\"Adamo\", risalente al 1260 e opera di Pierre de Montreuil, che faceva parte dell'antico jub\u00e9 della cattedrale; considerato uno dei capolavori della scultura gotica e caratterizzato da un forte richiamo all'arte classica, attualmente si trova al Museo di Cluny.\nNel braccio sinistro del transetto, sulla parete di sinistra, si trova il quadro che fu donato dalla corporazione degli orafi parigina per il maggio dell'anno 1635: realizzato da Laurent de La Hyre, esso raffigura \"San Pietro che guarisce i malati con la sua ombra\". Sotto di esso vi \u00e8 un'icona raffigurante la \"Madonna col Bambino\". Davanti alla parete di fondo, alla destra del portale, vi \u00e8 una statua marmorea raffigurante \"San Dionigi di Parigi\", opera di Nicolas Coustou (1713), in precedenza collocata nella crociera, all'interno dell'area presbiterale, a ridosso del pilastro di sinistra del coro. Ai piedi della statua, vi \u00e8 il \"Reliquiario di Santa Genoveffa\", pregevole manufatto d'oreficeria in stile neogotico, opera di Placide Poussielgue-Rusand che lo realizz\u00f2 nel 1850 su disegno di Arthur Martin. Alla sinistra della statua, invece, vi \u00e8 la \"Madonna degli Studenti\", statua marmorea scolpita da Antoine Vass\u00e9 nel 1772 e raffigurante la Madonna con in braccio Ges\u00f9; collocata nel 1726 nella cappella assiale, acquis\u00ec la sua attuale ubicazione nel corso dei restauri diretti da Viollet-le-Duc e nel XIX secolo acquis\u00ec il particolare titolo con il quale viene tuttora chiamata. Sulla parete di destra del transetto si trova una tela di Guido Reni, raffigurante il \"Trionfo di Giobbe\". L'opera era stata commissionata al pittore italiano dall'Arte della Seta di Bologna per esser collocata nella propria cappella, all'interno della chiesa di Santa Maria della Piet\u00e0; giunse a Parigi in seguito alle spoliazioni napoleoniche e venne collocata all'interno della cattedrale, prima nei pressi della controfacciata, poi nel transetto.\nCoro e abside.\nIl coro, dal punto di vista architettonico, segue lo schema della navata. Esso \u00e8 composto da due campate, ciascuna delle quali \u00e8 coperta da volta a crociera con sei vele (parzialmente danneggiate nell'incendio dell'aprile 2019 con la caduta di alcune pietre), e termina con l'abside semicircolare, divisa da pilastri polistili in cinque sezioni, ciascuna delle quali corrisponde a una vela della volta e a una cappella radiale del deambulatorio. Le pareti del coro e dell'abside seguono anch'esse lo schema della navata centrale del piedicroce: in basso si trovano le arcate ogivali poggianti su pilastri cilindrici con capitello che li mettono in comunicazione con il deambulatorio; pi\u00f9 in alto vi \u00e8 il matroneo, che si apre sull'interno della chiesa con delle bifore, particolarit\u00e0 peculiare della cattedrale di Parigi e dell'abbazia di Saint-Remi a Reims, e, sull'esterno, nell'area dell'abside con delle trifore, in quella del coro da rosoni circolari. Il cleristorio \u00e8 interamente composto da alte bifore, con l'eccezione della coppia composta da monofora e rosone presente nella prima campata del coro. Oltre il transetto, le due coppie di navate laterali continuano fino a congiungersi intorno all'abside formando un doppio deambulatorio; nella sesta campata della navata meridionale interna, a pavimento, si trova il \"cenotafio del cardinal Luis-Ernest Dubois\" di Henri Bouchard (1929).\nL'attuale assetto del coro e dell'abside \u00e8 dovuto prevalentemente agli importanti lavori di restauro condotti su progetto di Robert de Cotte tra il 1708 e il 1725 per adempiere al voto di Luigi XIII, con alcune modifiche successive. Nel corso dei restauri settecenteschi, vennero realizzati in stile barocco il nuovo altare maggiore e il rivestimento marmoreo delle arcate intorno a esso. Gi\u00e0 nel secolo precedente, su commissione del cardinale Richelieu, erano stati realizzati quattordici arazzi raffiguranti \"scene della vita della Vergine\", poi venduti nel 1739 alla cattedrale di Strasburgo; quattro di essi, raffiguranti l\"Annunciazione\", la \"Visitazione\", l\"Assunzione\" e l\"Incoronazione di Maria\", sono stati esposti all'interno del transetto della cattedrale di Parigi dal 27 luglio 2013 all'8 settembre successivo per gli 850 anni dalla fondazione della chiesa. A partire dal 1715, anno in cui vennero realizzate e installate le tre grandi sculture della \"Piet\u00e0\", di \"Luigi XIII\" e \"Luigi XIV\", il canonico de La Porte commission\u00f2 vari artisti otto tele per decorare le pareti del coro: l\"Annunciazione\" a Claude Guy Hall\u00e9, la \"Visitazione\" a Jean Jouvenet, la \"Nativit\u00e0\" e l\"Adorazione dei Magi\" a Charles de La Fosse, l\"Assunzione\" e \"Ges\u00f9 nel tempio\" a Antoine Coypel, la \"Fuga in Egitto\" e la \"Purificazione\" a Louis Boullogne II. Nel 1753 vennero realizzati i nuovi stalli lignei del coro e venne demolito lo jub\u00e9, costruito nel XIV secolo da Raymond du Temple e in seguito modificato con aggiunte barocche. Durante i restauri ottocenteschi, Eug\u00e8ne Viollet-le-Duc elimin\u00f2 il rivestimento barocco degli archi e sostitu\u00ec la mensa barocca dell'altare con una nuova in stile neogotico.\nLe vetrate policrome del cleristorio del coro e dell'abside, rimosse precauzionalmente in seguito all'incendio del 15 aprile 2019, vennero installate durante i restauri ottocenteschi sotto la direzione di Eug\u00e8ne Viollet-le-Duc, che volle sostituire tutte le vetrate trasparenti del XVIII secolo per ripristinare lo stato delle cose medievale. La realizzazione delle vetrate che chiudono le tre bifore dell'abside venne affidata a Laurent-Charles Mar\u00e9chal; esse sono incentrate sulla Madonna e raffigurano la \"Glorificazione della Vergine\" (al centro), l\"Annunciazione\" (a sinistra) e la \"Visitazione\" (a destra).\nLuigi Filippo di Francia, nel 1841, don\u00f2 alla cattedrale un tappeto monumentale per coprire il pavimento del coro; il manufatto era stato realizzato tra il 1825 e il 1833 su disegno di Jacques-Louis de La Hamayde de Saint-Ange dalle prestigiose manifatture della Savonnerie e dei Gobelins. Esso consiste in una superficie di oltre 200 metri quadrati sulla quale sono raffigurati elementi architettonici, floreali e simboli della Chiesa cattolica. In seguito a un intervento di restauro, l'opera venne esposta per la prima volta dopo trent'anni nel gennaio 2014.\nFino al giugno 2018 nelle celebrazioni feriali venivano utilizzati un semplice altare marmoreo cubico, posto al centro del coro, e l'ambone realizzato da Jean e S\u00e9bastien Touret per il presbiterio della crociera, successivamente rimossi. Il coro \u00e8 attualmente destinato anche alla celebrazione del sacramento del battesimo: infatti, non viene pi\u00f9 utilizzato il fonte battesimale ottocentesco situato nella prima cappella laterale di sinistra, ma uno pi\u00f9 moderno, mobile, realizzato nel 1987 dall'artista Goudji.\nPresbiterio.\nIl presbiterio originario della cattedrale, secondo la ricostruzione di Eug\u00e8ne Viollet-le-Duc, si trovava nell'abside, separato dal coro da una balaustra traforata: l'antico altare maggiore, del XIII secolo, era circondato da una tenda e, dietro a esso, in posizione sopraelevata all'interno di un baldacchino in stile gotico, vi era il reliquiario di San Marcello, al quale si accedeva tramite una scala a chiocciola in legno. Tra il 1698 e il 1700, era stato elaborato da Jules Hardouin Mansart un progetto, mai realizzato, per un nuovo presbiterio da collocarsi non pi\u00f9 nell'abside, ma nell'area della crociera; questo sarebbe stato notevolmente sopraelevato rispetto al resto della chiesa con una confessione davanti all'altare maggiore, il quale sarebbe stato sovrastato da un baldacchino simile a quello della chiesa del Val-de-Gr\u00e2ce, opera di Fran\u00e7ois Mansart, prozio di Jules Hardouin, ispirato al baldacchino della basilica vaticana del Bernini. Nel corso dei restauri della prima met\u00e0 del XVIII secolo condotti da Robert de Cotte, venne costruito un nuovo altare in sostituzione di quello medievale con paliotto raffigurante l\"Ultima Cena\" e, alle sue spalle, il gruppo scultoreo \"La Piet\u00e0 con Luigi XIII e Dio Padre\" (rimosso entro il 1715). Nel 1803, in sostituzione dell'altare distrutto durante la Rivoluzione francese, ne venne costruito uno nuovo, in marmo bianco, decorato con bassorilievi dorati raffiguranti la \"Resurrezione di Ges\u00f9\" al centro e \"Angeli con gli strumenti della Passione\" ai lati e, sul tabernacolo, l\"Agnello di Dio\". Viollet-le-Duc costru\u00ec un nuovo altare in stile neogotico, attualmente in loco.\nDopo il Concilio Vaticano II, su progetto di monsignor Jehan Revert, canonico e maestro di cappella, il presbiterio venne spostato dall'abside, dove tuttavia rimase l'altare antico, alla crociera, dove venne utilizzata stabilmente a tale scopo una struttura provvisoria, gi\u00e0 in uso per le celebrazioni minori o per alcune a carattere eccezionale, con un altare in legno sostituito, durante l'episcopato di Jean-Marie Lustiger, arcivescovo di Parigi dal 1981 al 2005, da uno pi\u00f9 piccolo, il cui paliotto era costituito da un bassorilievo in pietra riproducente l\"Incoronazione della Vergine\" dai bassorilievi del fianco sinistro della cattedrale, attualmente nella chiesa parigina di Saint-Joseph des Nations. Nel 1989 l'allestimento del presbiterio venne ulteriormente cambiato, con nuovi arredi in stile moderno, opera di Jean e S\u00e9bastien Touret: l'altare bronzeo, dedicato il 16 giugno dello stesso anno, venne posizionato sopra una pedana ottagonale preceduta da cinque gradini, con sulla destra l'ambone e sul lato opposto sette candelabri; la nuova cattedra era addossata al pilastro di sinistra della crociera, di fianco alla statua marmorea di \"San Dionigi di Parigi\". Successivamente, nel 2004, l'area \u00e8 stata ulteriormente modificata su progetto di Jean-Marie Duthilleul e Beno\u00eet Ferr\u00e9, con la rimozione della statua di San Dionigi, della cattedra moderna e della cancellata di divisione fra la crociera e il coro, la realizzazione di nuovi ambone e sede e gli spostamento e ulteriore sopraelevazione dell'altare. Nel corso dell'intervento, \u00e8 stato allestito un presbiterio provvisorio nell'ultima campata della navata centrale, con al centro un altare mobile in legno dipinto.\nIl presbiterio della cattedrale occupa la met\u00e0 orientale della crociera ed \u00e8 rialzato rispetto al piedicroce, della quale ha la medesima pavimentazione; al centro, ulteriormente sopraelevato da due gradini, si trova l'altare maggiore. Esso venne realizzato da Jean e S\u00e9bastien Touret in stile moderno, \u00e8 integralmente in bronzo, ha la forma di un parallelepipedo rettangolo; ed \u00e8 alto 1,20 metri; la parte anteriore e le due fiancate sono decorati ad altorilievo con i \"Quattro Evangelisti\" (lato anteriore, da sinistra a destra: \"Matteo\", \"Marco\", \"Luca\" e \"Giovanni\"), \"Ezechiele e Geremia\" (fiancata sinistra) e \"Isaia e Daniele\" (fiancata destra), mentre quella posteriore \u00e8 liscia. La croce moderna d'altare, mobile, \u00e8 appoggiata al centro della mensa e reca al centro un bassorilievo raffigurante la \"Cena di Emmaus\". A ridosso del pilastro di sinistra del coro, vi \u00e8 l'ambone, dalle semplici forme moderne, costituito da base in marmo e da un leggio in bronzo, al quale si accede mediante alcuni gradini anch'essi in bronzo; esso \u00e8 sovrastato da tre sculture lignee raffiguranti \"San Dionigi di Parigi tra i Santi Eleuterio e Rustico\", anch'esse dei Touret. L'altare e l'ambone sono stati notevolmente danneggiati durante l'incendio del 15 aprile 2019, schiacciati dalle pietre della volta della crociera crollata per il collasso del tetto e della fl\u00e8che. Sul lato opposto, di fianco al parallelepipedo marmoreo che costituisce la sede per i celebranti non vescovi, vi \u00e8 la statua marmorea di \"Nostra Signora di Parigi\", poggiante su una colonna, risalente al XIV secolo e portata nella cattedrale nel 1818 per decorare il trumeau del portale della Vergine, poi collocata da Viollet-le-Duc nella sua posizione attuale, ove nel XII secolo si trovava un altare dedicato alla Vergine. La statua \u00e8 in marmo e presenta solo alcune tracce dell'originaria policromia sugli ornamenti del manto, ripristinate nel 2004 durante un intervento di ripulitura effettuato in occasione del rifacimento del presbiterio; essa raffigura Maria incoronata che tiene sul braccio sinistro il Ges\u00f9 Bambino con il globo e nella mano destra un fiore. Durante il periodo pasquale viene posizionato nel presbiterio, tra l'altare e l'ambone il candelabro del cero pasquale, realizzato da Placide Poussielgue-Rusand su disegno di Viollet-le-Duc nella seconda met\u00e0 del XIX secolo; in bronzo dorato, \u00e8 caratterizzato da una base triangolare e da una ricca decorazione a girali vegetali in stile neomedioevale.\nCoro ligneo.\nIn corrispondenza delle prime tre arcate del coro, sui due lati, si trovano gli stalli che compongono il coro ligneo; in totale 78 (52 nell'ordine superiore e 26 in quello inferiore), il loro ordine venne invertito dopo la demolizione dello jub\u00e9, che comport\u00f2 anche l'eliminazione di parte dei seggi, che in origine erano 114. I primi due seggi di entrambe le serie sono sormontati da un baldacchino e circondati da un parapetto; quello di destra ospita la cattedra dell'arcivescovo di Parigi, mentre quello di sinistra viene utilizzato durante le concelebrazioni da vescovi ospiti.\nI seggi superiori sono sormontati da un'elaborata boiserie, realizzata su disegni di Ren\u00e9 Charpentier e Jean Dugoulon da Luois Marteau (a destra) e di Jean Noel (a sinistra); la decorazione si articola all'interno di riquadri con un'iconografia incentrata sulla vita della Vergine, intorno ai quali si trovano dei bassorilievi raffiguranti gli strumenti della Passione di Ges\u00f9 e i simboli del re di Francia. All'interno dei riquadri di sinistra, a partire dalla crociera sono raffigurate le seguenti scene: la \"Nativit\u00e0 della Vergine\", la \"Presentazione di Maria al Tempio\", \"Sant'Anna che istruisce sua figlia\", lo \"Sposalizio della Vergine con Giuseppe\", l\"Annunciazione\", la \"Visitazione\", la \"Nativit\u00e0 di Ges\u00f9\", e l\"Adorazione dei Magi\". All'interno dei riquadri di destra, a partire dall'abside, sono raffigurati i seguenti episodi: \"Maria ai piedi della Croce\", la \"Deposizione di Ges\u00f9 dalla Croce\", la \"Discesa dello Spirito Santo sugli apostoli\", l\"Assunzione della Vergine\", l\"Allegoria della Religione\" (raffigurata con una donna inginocchiata), l\"Allegoria della Prudenza\" (rappresentata da una donna con in mano un serpente), l\"Allegoria dell'Umilt\u00e0\" (raffigurata con una donna con in mano lo scettro miracoloso) e l\"Allegoria del Dolore\" (rappresentata da una donna con la testa bassa). La boiserie dei due seggi vescovili presenta due bassorilievi: a sinistra \"San Dionigi e i compagni Rustico ed Eleuterio\"; a destra la \"Guarigione di Clodoveo I per intercessione di san Germano\". Le parti della boiserie rimosse dopo la demolizione dello jub\u00e9 si trovano nella torre sud della facciata, nella sala soprastante la prima campata delle due navate laterali.\nTransenne del coro.\nEsternamente, il coro \u00e8 chiuso da due transenne, realizzate tra il XIII e il XIV secolo, terminate mentre erano architetti della cattedrale Pierre de Chelles, Pierre de Montreuil e Jean de Chelles; mutilate durante i restauri settecenteschi, sono state restaurate nel secolo successivo nell'ambito dei lavori condotti da Eug\u00e8ne Viollet-le-Duc. Verso il deambulatorio, esse presentano una decorazione policroma a bassorilievo disposta su due fasce: in quella inferiore vi \u00e8 una serie di archetti con, dipinti, gli stemmi degli arcivescovi di Parigi; in quella superiore, invece, scene tratte dai Vangeli.\nLa narrazione ha inizio a partire dall'abside nella transenna di sinistra; qui sono raffigurate scene della Nativit\u00e0 e delle vita di Ges\u00f9 disposte secondo il seguente ordine: la \"Visitazione\", l\"Annuncio ai pastori\", la \"Nativit\u00e0 di Ges\u00f9\", l\"Adorazione dei Magi\", la \"Strage degli Innocenti\", la \"Fuga in Egitto\", la \"Presentazione di Ges\u00f9 al Tempio\", \"Ges\u00f9 che discute con i dottori\", il \"Battesimo di Ges\u00f9\", le \"Nozze di Cana\", l\"Ingresso di Ges\u00f9 a Gerusalemme\", l\"Ultima Cena\", la \"Lavanda dei piedi\" e \"Ges\u00f9 nell'Orto degli Ulivi\". La narrazione continua sulla transenna di destra, pi\u00f9 antica rispetto a quella di sinistra, saltando la \"Crocifissione\" (che si trovava sullo jub\u00e9) e trattando le vicende successive alla risurrezione di Ges\u00f9: \"Ges\u00f9 appare alla Maddalena\", \"Ges\u00f9 appare alle pie donne\", \"Ges\u00f9 appare a San Pietro\", \"Ges\u00f9 appare ai discepoli di Emmaus\", \"Ges\u00f9 appare ai discepoli nel Cenacolo\", \"Ges\u00f9 appare a San Tommaso\", la \"Pesca miracolosa\", \"Cristo appare agli apostoli in Galilea\", \"Ges\u00f9 appare agli apostoli presso il Giardino degli Ulivi\".\nAltare della Piet\u00e0.\nNell'abside si trova ancora il presbiterio settecentesco, con pavimento in marmi policromi raffigurante lo stemma del re di Francia circondato dal collare dell'Ordine dello Spirito Santo; al centro, vi \u00e8 il neogotico altare della Piet\u00e0, gi\u00e0 altare maggiore (attualmente utilizzato per alcune celebrazioni feriali in alternanza con l'odierno altare maggiore), decorato con archetti trilobati poggianti su semicolonnine; originariamente, sopra la mensa, lungo il lato opposto alla navata, vi era un rialzo per collocarvi i candelabri e il crocifisso, con una fitta decorazione vegetale a bassorilievo, rimosso dopo il Concilio Vaticano II. Alla sinistra dell'altare, ove trovava luogo la cattedra fino alla realizzazione dell'attuale presbiterio, vi \u00e8 il tabernacolo in stile neogotico. I manufatti vennero realizzati su disegno di Viollet-le-Duc, che present\u00f2 il progetto nel novembre 1857.\nSotto l'arcata centrale dell'abside, vi \u00e8 il gruppo scultoreo della \"Piet\u00e0\", opera di Nicolas Coustou che lo realizz\u00f2 tra il 1714 e il 1715. La scultura \u00e8 in marmo di Carrara e poggia su un basamento decorato da un bassorilievo dorato raffigurante \"Ges\u00f9 deposto dalla Croce e portato nel sepolcro\"; quest'ultimo proviene dalla chiesa dell'ex convento dei cappuccini situato nei pressi di place Vend\u00f4me, per la quale lo realizz\u00f2 Fran\u00e7ois Girardon. Nel gruppo marmoreo di Custou, Maria appare addolorata per la morte del figlio, il cui corpo lei tiene sulle ginocchia; di fianco a lei si trovano due angeli, l'uno sostiene la mano sinistra di Ges\u00f9, l'altro porta la Corona di spine. Alle spalle del gruppo scultoreo, vi \u00e8 la grande \"Croce\" in bronzo dorato realizzata da Marc Couturier nel 1993, sormontata dalla \"Gloria\" dello stesso autore (1997). Sotto di essa, nel deambulatorio, vi \u00e8 il marmoreo \"monumento funebre del vescovo Simon Matifas de Bucy\", degli inizi del XIV secolo restaurato nel 2014 dall'atelier Arcoa, mentre nelle campate limitrofe vi sono due medaglioni bronzei realizzati da Henri Navarre nel 1953 che commemorano rispettivamente i cardinali Jean Verdier (sud) e Emmanuel Suhard (nord). Nell'abside, ai lati della \"Piet\u00e0\" vi sono altre due statue in marmo bianco, entrambe del 1715: la statua di sinistra raffigura \"Luigi XIV inginocchiato\", di Antoine Coysevox; la statua di destra, invece, ritrae \"Luigi XIII nell'atto di offrire la corona alla Vergine\", di Guillaume Coustou. Queste ultime due statue e quella della \"Piet\u00e0\" vennero rimosse nel 1793 e ricollocate nella cattedrale nel 1815, quelle dei sovrani su nuovi piedistalli completati nel 1816 con lo stemma del re di Francia.\nDavanti ai sei pilastri dell'abside vi sono altrettante statue in bronzo raffiguranti degli angeli. Ognuno di essi tiene in mano un oggetto specifico di quelli usati durante la Passione di Ges\u00f9: da sinistra, il primo porta la Lancia di Longino, il secondo i Chiodi, il terzo la canna per bere, il quarto la Corona di spine, il quinto la spugna e il sesto il Titulus crucis.\nCappelle del deambulatorio.\nLungo il deambulatorio esterno si aprono in corrispondenza del coro cinque cappelle a pianta rettangolare per lato, e la zona dell'abside ha cinque cappelle radiali. Nel progetto originario, secondo la ricostruzione di Eug\u00e8ne Viollet-le-Duc, le cappelle radiali dovevano essere tre e avere forma semicircolare; i loro santi dedicatari sarebbero stati rispettivamente la Vergine, Santo Stefano e la Santissima Trinit\u00e0. La decorazione ad affresco delle pareti \u00e8 in stile neomedievale ed \u00e8 frutto dei restauri ottocenteschi.\nLe vetrate a grisaille delle cappelle laterali di sinistra risalgono al 1864 e sono opera di Antoine Lusson che le realizz\u00f2 su disegno di Viollet-le-Duc.\nLe prime due cappelle sono adibite ad ambiente di servizio, mentre la terza corrisponde alla porta rossa.\nSegue la cappella di San Ferdinando, priva di altare; al suo interno si trovano le tombe dell'arcivescovo di Parigi Christophe de Beaumont du Repaire (di Adolphe-Victor Geoffroy-Dechaume, 1869) e del maresciallo di Francia Jean-Baptiste Budes de Gu\u00e9briant e di sua moglie Ren\u00e9e du Bec-Cr\u00e9pin (anch'essa di Geoffroy-Dechaume) e il \"monumento funebre del cardinale Fran\u00e7ois-Nicolas-Madeleine Morlot\", il quale \u00e8 ritratto in posizione orante (di Joseph-Stanislas Lescorn\u00e9, 1870 circa); sulla parete di destra, affreschi con \"Scene della vita di san Ferdinando\", mentre nel rosone della quadrifora vi \u00e8 lo stemma della famiglia La Riboisi\u00e8re; la statua lignea di \"Sant'Antonio di Padova\" risale al 2013 ed \u00e8 opera dell'atelier delle suore di Betlemme del monastero di Moug\u00e8res, nel comune di Caux.\nLa quinta cappella di sinistra \u00e8 dedicata a San Germano, dal 2018 dedicata anche alla Madonna di Cz\u0119stochowa, la cui effigie \u00e8 posta sotto la quadrifora; essa ospita il \"monumento funebre dell'arcivescovo Antoine-El\u00e9onore-L\u00e9on Le Clerc de Juign\u00e9\", progettato da Eug\u00e8ne Viollet-le-Duc nel 1865 riutilizzando una statua del prelato opera di Pierre Cartellier risalente al 1824; sulla parete opposta, al di sopra dell'altare, un affresco con \"Scene della vita di san Germano\", mentre nel rosone della quadrifora vi \u00e8 una vetrata ottocentesca raffigurante la \"Discesa dello Spirito Santo\".\nLe cappelle radiali seguono l'andamento semicircolare del matroneo e sono adornate da affreschi in stile neomedioevale di Viollet-le-Duc; all'architetto si deve anche il disegno delle vetrate a grisaille, realizzate nel 1862-1864 da Antoine Lusson. Le cappelle esterne si compongono di due campate ciascuna, le tre centrali di tre ciascuna.\nLa prima cappella da sinistra \u00e8 dedicata a San Luigi IX di Francia e alle pareti presenta affreschi raffiguranti: \"San Luigi IX\", \"San Clodoaldo\", \"San Ludovico di Tolosa\", \"Carlomagno\" sulla parete dell'altare; \"Santa Clotilde\", \"Santa Radegonda\", \"Beata Isabella di Francia\" e \"Santa Giovanna di Valois\" sulla parete opposta. Nella cappella vi sono anche alcune statue di piccole dimensioni realizzate da Claude-Anthime Corbon intorno al 1864 e raffiguranti \"Ges\u00f9 Cristo\", \"Maria Vergine\", \"San Giovanni\", \"San Dionigi\", \"San Rustico\" e \"Sant'Eleuterio\". Di fronte all'altare, a pavimento, \u00e8 posto il settecentesco \"monumento funebre del cardinale Louis Antoine de Noailles\"; esso \u00e8 costituito dalla figura del cardinale inginocchiata in marmo bianco, posta sopra un sarcofago in marmo nero ed \u00e8 opera di Germain Boffrand, che lo realizz\u00f2 dopo il 1729. Di fianco all'altare, poggiante su una colonnina, vi \u00e8 una moderna statua lignea di \"Sant'Antonio di Padova\". I rosoni di entrambe le quadrifore recano delle vetrate risalenti agli anni 1750 e realizzati da Jean Le Vieil, con gli stemmi dell'arcivescovo di Parigi cardinale Louis-Antoine de Noailles (vetrata est) e del maresciallo di Francia Adrien Maurice de Noailles (vetrata ovest).\nSegue la cappella di San Marcello, illuminata da tre quadrifore; le pitture della parete occidentale sono di Th\u00e9odore Maillot, risalgono al 1868 e rappresentano in alto la \"Traslazione delle reliquie di san Marcello nella cattedrale di Parigi\" e \"San Marcello in gloria\", in basso \"Sant'Eligio\", \"Sant'Aurea di Parigi\", \"Santa Genoveffa\" e \"San Germano\". Nella cappella trovano posto i monumenti funebri, entrambi in marmo bianco e nero, di due arcivescovi di Parigi: addossato alla parete di sinistra vi \u00e8 quello di Hyacinthe-Louis de Qu\u00e9len, opera di Adolphe-Victor Geoffroy-Dechaume che lo fece nel 1852; sulla parete opposta vi \u00e8 quello del cardinale Jean-Baptiste de Belloy-Morangle, realizzato nel 1819 circa da Louis-Pierre Deseine. Nella cappella si trovano stabilmente due modellini: il primo risale al 1980, fu realizzato sotto la direzione di Marie-Jeanne Coloni e raffigura la \"Costruzione di una cattedrale\"; il secondo fu fatto nel 2000 da Michel Devred e rappresenta in scala la cattedrale parigina.\nLa cappella posta in asse con l'altare maggiore \u00e8 dedicata alla Madonna dei Sette Dolori. Al centro di essa trova luogo l'altare, in stucco dipinto policromo, sulla cui mensa poggia un dipinto di scuola italiana del XIX secolo del \"Volto di Cristo\"; mentre sul suo dossale \u00e8 raffigurata la \"Deposizione di Ges\u00f9 dalla Croce\", al di sopra di esso vi \u00e8 la statua della \"Vergine Addolorata\". Alla sua sinistra vi \u00e8 il seicentesco monumento funebre del maresciallo di Francia Alberto Gondi; posto simmetricamente a esso si trova quello di Pierre de Gondi, cardinale e arcivescovo di Parigi. Sulla parete di destra, vi \u00e8 un affresco del XIV secolo, di autore ignoto, raffigurante la \"Madonna in trono col Bambino tra i santi Dionigi e san Nicasio mentre accoglie l'anima del vescovo Simon Matifort de Bucy\". Gli stalli lignei risalgono al XVIII secolo e si trovavano in origine nel coro della cattedrale.\nIn ciascuna delle tre campate della cappella si apre un'ampia quadrifora verso l'esterno; queste sono chiuse da vetrate policrome ottocentesche, realizzate da Alfred G\u00e9rente, che riproducono quelle del XIV secolo. I soggetti delle composizioni attuali sono: la \"Vita della Vergine Maria\" (vetrata centrale), i \"Pellegrinaggi a Notre-Dame\" (vetrata di destra, su disegno di Louis Charles Auguste Steinheil), con nel rosone l\"Assunzione di Maria\", e \"Sibille e profeti che annunziarono la venuta di Ges\u00f9\" (vetrata di sinistra).\nDal 2008 all'interno della cappella \u00e8 custodita la reliquia della Corona di spine. Questa venne portata a Parigi nel 1239 da Luigi IX di Francia, il quale, per custodirla, fece costruire la Sainte-Chapelle, dove la reliquia rimase fino alla Rivoluzione francese, quando venne prima depositata presso l'abbazia di Saint-Denis, poi, in seguito al Concordato del 1801, consegnata nel 1804 all'arcidiocesi di Parigi. Il 6 marzo 2009, con una celebrazione presieduta da Fouad Twal, patriarca di Gerusalemme dei Latini, l'ambiente \u00e8 divenuto cappella capitolare dell'Ordine equestre del Santo Sepolcro di Gerusalemme, al quale \u00e8 affidata la reliquia della Corona di Spine, collocata al centro di un anello a sezione circolare in vetro e metallo dorato con pietre preziose, posto all'interno di una moderna teca in vetro rosso e metallo, disegnata da Jean-Marie Dutilleul e Benoit Ferr\u00e9 e realizzata dell'Atelier Duchemin e da Bruno e Nicole Martin nel 2008, che vuole ricordare il mantello fatto indossare a Ges\u00f9 durante la sua Passione; essa sostituisce il fastoso reliquiario disegnato da Eug\u00e8ne Viollet-le-Duc e realizzato nel 1862 dall'orafo Placide Poussielgue-Rusand, attualmente nel museo del Tesoro della cattedrale.\nLa cappella alla destra di quella della Madonna dei Sette Dolori \u00e8 adibita a cappella del Santissimo Sacramento: \u00e8 dedicata a San Giorgio e presenta nelle due campate laterali stalli lignei disposti su pi\u00f9 file e, in quella centrale, l'altare marmoreo con tabernacolo; questo \u00e8 sormontato dai sei candelabri e dal crocifisso che furono utilizzati per ornare l'altare maggiore durante l'incoronazione di Napoleone. All'interno della cappella, il santo titolare \u00e8 raffigurato in una statua posta nell'angolo nord-orientale dell'ambiente sopra un proprio piedistallo. Gli affreschi che adornano le volte e le pareti sono opera di Louis Charles Auguste Steinheil, al quale si deve anche il disegno la vetrata che chiude la quadrifora centrale, raffigurante la \"Vita di Santo Stefano\", realizzata da Eug\u00e8ne Oudinot; le altre due sono invece opera di Adolphe-Napol\u00e9on Didron e raffigurano rispettivamente la \"Vita di san Luigi\" (a sinistra) e la \"Vita di sant'Eustachio\" (a destra). A ridosso della parete di destra vi \u00e8 il marmoreo \"monumento funebre dell'arcivescovo Georges Darboy\", di Jean-Marie Bonnassieux (1872 circa).\nSegue la cappella di San Guglielmo e del Beato Pietro di Lussemburgo, originariamente era dedicata a san Pietro (campata di sinistra) e ai santi Stefano e Remigio. Nel 1746 essa venne concessa dal capitolo al decano onorario Abraham-Louis d'Harcourt-Beuvron affinch\u00e9 vi collocasse la tomba della sua famiglia; alla morte del conte Charles-Henry d'Harcourt (1769), la moglie volle che fosse collocato all'interno dell'ambiente il suo monumento funebre, la cui realizzazione fu affidata allo scultore Jean-Baptiste Pigalle, che lo inizi\u00f2 nel 1771 per terminarlo cinque anni pi\u00f9 tardi, nel 1776. Il gruppo scultoreo, intitolato \"Incontro coniugale\", si articola su due piani: in quello inferiore \u00e8 raffigurata la vedova protesa verso il marito; quest'ultimo si trova nel piano superiore, in parte all'interno di un sarcofago in marmo scuro affiancato dalle figure dell'angelo custode (a sinistra) e della morte (a destra). Nella cappella vi sono anche il \"monumento funebre di Jean Juvenel des Ursins et de Michelle de Vitry\", raffigurati inginocchiati, della seconda met\u00e0 del XV secolo, e la \"Visitazione\" di Jean Jouvenet (1716). Le due vetrate risalgono al 1868 e furono realizzate su disegno di Viollet-le-Duc (che progett\u00f2 anche i dipinti murali) da Alfred G\u00e9rente e incorniciano, nei rosoni, vetrate del 1230 circa raffiguranti la \"Tentazione di Adamo ed Eva\" (campata est) e il \"Sacrificio di un toro\" (campata ovest).\nLe cappelle laterali del deambulatorio di destra, a differenza delle altre, non presentano quadrifore, ma trifore, chiuse con vetrate a grisaille progettate da Eug\u00e8ne Viollet-le-Duc e realizzate da Alfred G\u00e9rente nel 1865 circa.\nLa prima dalle cappelle radiali a partire dal deambulatorio, \u00e8 dedicata a Santa Maria Maddalena. Addossato alla parete di destra, poggiante su un proprio piedistallo, vi \u00e8 il marmoreo \"monumento funebre dell'arcivescovo Marie-Dominique-Augustin Sibour\", risalente al 1862 e opera degli scultori Paul Dubois, Joseph Lescorn\u00e9 e Jospeh-Marius Ramus: il defunto \u00e8 raffigurato inginocchiato, rivolto verso l'altare, con il proprio stemma sopra il drappo che copre l'inginocchiatoio. Lungo le pareti, affrescate in stile neomedievale su disegno di Viollet-le-Duc con \"Scene della vita della Maddalena\", si trovano diverse lapidi che commemorano alcuni vescovi inumati nella cattedrale: l'arcivescovo di Parigi cardinale Alexandre-Ang\u00e9lique de Talleyrand-P\u00e9rigord, i due vescovi ausiliari della medesima diocesi Pierre Brot e Claude Frikart, l'arcivescovo di Bogot\u00e0 Manuel Jos\u00e9 Mosquera y Arboleda (le cui spoglie mortali trovarono sepoltura in questa cappella fino al 1936); la vetrata che chiude il rosone della trifora reca lo stemma di Antonio Garibaldi, nunzio apostolico in Francia dal 1850 al 1853.\nMentre la cappella pi\u00f9 vicina al transetto \u00e8 adibita a locale di servizio, la seconda e la quarta mettono in comunicazione la chiesa con la sacrestia. La cappella mediana \u00e8 dedicata a san Dionigi di Parigi. L'altare \u00e8 in pietra ed \u00e8 addossato alla parete di sinistra, la quale \u00e8 decorata da un affresco in stile neomedioeveale progettato da Viollet-le-Duc; questo raffigura scene della vita e del martirio del santo: a destra \"Il Papa invia Dionigi e i suoi compagni ad evangelizzare la Gallia\"; al centro \"Benedizione abbaziale di Dionigi\"; a sinistra \"Martirio di Dionigi\"; al di sopra della scena centrale, vi \u00e8 \"San Dionigi in gloria\"; all'architetto si deve anche il disegno dell'armadio che custodisce gli oli santi, situato sotto la trifora. Sul lato opposto della cappella c'\u00e8 il \"monumento funebre dell'arcivescovo Denis-Auguste Affre\" (il cui stemma episcopale \u00e8 raffigurato nella vetrata policroma del rosone della trifora), opera di Auguste-Hyacinthe Debay (1860). Nella cappella trovano stabilmente luogo il fonte battesimale mobile di Goudji attualmente in uso e l'analogo candelabro del cero pasquale; entrambi furono realizzati nel 1987 su commissione del cardinale Jean-Marie Lustiger e utilizzati da papa Giovanni Paolo II per amministrare il battesimo presso l'ippodromo di Longchamp durante la giornata mondiale della giovent\u00f9 1997; sono in rame argentato con elementi in granito grigio e rosa, granito rosso di Bretagna e orthoceras, e la vasca \u00e8 esternamente ornata con rilievi di pesci (sopra le maniglie) e di cervi. Nella cappella \u00e8 inoltre esposta un'icona raffigurante \"San Dionigi l'Areopagita\" donata alla cattedrale nel 2002 dall'assemblea dei vescovi ortodossi di Francia in occasione della prima celebrazione dei vespri secondo il rito ortodosso avvenuta nella basilica il 13 ottobre di quell'anno.\nSagrestia.\nAlla sinistra della cattedrale si trova la sagrestia, costruita tra il 1845 e il 1850 su progetto di Eug\u00e8ne Viollet-le-Duc in sostituzione di quella barocca, edificata nel 1758 su disegno di Jacques-Germain Soufflot e andata distrutta durante le sommosse anti-legittimiste del 29 luglio 1830 e del 14 febbraio 1831.\nL'edificio \u00e8 in stile neogotico e, dalla parte della cattedrale, presenta un piccolo chiostro, con tre gallerie coperte con volte a crociera e che si aprono sul cortile centrale con bifore; queste presentano delle vetrate policrome raffiguranti la \"Storia di santa Genoveffa\" e vennero realizzate nel 1860 da Alfred G\u00e9rente basandosi su cartoni di Louis Steinheil. Nel rosone della bifora principale \u00e8 raffigurata l\"Incoronazione della Vergine\". Esternamente le gallerie sono sormontate da statue raffiguranti \"San Luigi\" e \"Santa Clotilde\" (ovest), \"San Dionigi\" e \"San Landerico\" (sud), \"Santa Genoveffa\" e \"San Marcello\" (sud). L'ambiente pi\u00f9 vasto dell'edificio \u00e8 costituito dalla Sacrestia del capitolo, ampia sala di due campate voltata anch'essa a crociera e illuminata da due trifore (sulle pareti laterali) e una quadrifora (sulla parete di fondo) con vetrate policrome di Laurent-Charles Mar\u00e9chal raffiguranti numerosi \"Vescovi di Parigi\"; entro altrettante nicchie, quattro busti marmorei raffiguranti arcivescovi di Parigi del XIX secolo (Denis-Auguste Affre, Marie Dominique Auguste Sibour e Georges Darboy) e il cardinale Jean Verdier. Accanto a essa vi \u00e8 la Sala capitolare, costituita da un ambiente di due campate coperte con volta a crociera e illuminato da quattro trifore, con gli stalli lignei del canonici disposti lungo tre pareti; essa ospita tre ritratti del XVIII secolo raffiguranti rispettivamente il \"Canonico Antoine de la Porte\" (di Jean Jouvenet), il \"Cardinale Louis-Antoine de Noailles\" (di autore ignoto) e il \"Canonico Guillot de Montjoye\" (di Joseph Duplessis). La Sagrestia delle messe \u00e8 situata all'angolo sud-occidentale dell'edificio e ospita i ritratti dell\"Arcivescovo Hyacinthe-Louis de Qu\u00e9len\" (1839), dell\"Arcivescovo Marie Dominique Auguste Sibour\" (1852) e dell\"Arciprete de Place\" (anni 1860).\nSopra il tetto della sacrestia, dalla primavera del 2013, \u00e8 ospitato un alveare di Apis mellifera x Buckfast, installato e gestito dall'apicultore Nicolas G\u00e9ant.\nMuseo del Tesoro.\nNella galleria orientale del chiostro, nella Sacrestia del capitolo e nella Sala capitolare si trova il museo del Tesoro, il cui ultimo allestimento risale ai mesi di gennaio-febbraio dell'anno 2013. Al suo interno, si trovano oggetti liturgici, paramenti (tra cui i completi donati da Carlo X e Napoleone III) e alcune reliquie.\nTra di esse sono di notevole importanza quelle, custodite nella Sacrestia del capitolo, della Passione di Ges\u00f9 costituite dalla punta di uno dei chiodi e dalla pregevole \"Croce della Principessa Palatina\", stauroteca ottocentesca all'interno della quale si trova un frammento della croce di Cristo, donata da Anna Maria di Gonzaga-Nevers nel 1683 all'abbazia di Saint-Germain-des-Pr\u00e9s e facente parte del tesoro della cattedrale dal 1828; vi \u00e8 anche un altro reliquiario della Croce, donato nel 1900 e in stile neogotico, opera dell'orafo Placide Poussielgue-Rusand, alla cui base sono raffigurati Renato d'Angi\u00f2 e San Claudio di Besan\u00e7on. Fanno parte del Tesoro anche i due \"Reliquiari della Corona di spine\", quello fatto nel 1806 da Charles Cahier, e quello realizzato nel 1862 su disegno di Viollet-le-Duc in oro, argento, bronzo dorato, diamanti e pietre preziose da Placide Poussielgue-Rusand, con sculture di Adolphe-Victor Geoffroy-Dechaume; queste ultime sono poste alla base del manufatto e raffigurano \"Sant'Elena\", \"Baldovino II di Gerusalemme\" e \"San Luigi IX di Francia\"; la parte superiore, che costituisce il vero e proprio reliquiario all'interno del quale fino al 2008 era custodita la Corona di Spine, \u00e8 decorata con le statue dei \"Dodici Apostoli\", ciascuna all'interno di una nicchia. Nella stessa sala vi sono anche il grande \"Ostensorio\" (disegnato da Viollet-le-Duc e realizzato da Placide Poussielgue-Rusand nel 1867), l'artistico \"badalone\" in bronzo degli stessi autori (1868). Nella galleria del chiostro \u00e8 esposta la statua argentea della \"Vergine col Bambino\", realizzata nel 1819 da Jean-Baptiste-Claude Odiot e donata nel 1826 da Carlo X di Francia, che viene portata in processione ogni anno per le vie della citt\u00e0 in occasione della solennit\u00e0 dell'Assunzione di Maria.\nAll'interno della sala capitolare sono esposti oggetti liturgici in argento precedenti alla Rivoluzione francese e la collezione dei \"Cammei dei Papi\", costituita 268 cammei raffiguranti i papi da Pietro e Benedetto XVI: i primi 258 (fino a Pio IX) vennero realizzati dagli artisti di Torre del Greco e donati al capitolo della cattedrale di Parigi nel 1887; i restanti (da Leone XIII a Benedetto XVI) sono stati fatti in occasione della visita di quest'ultimo a Parigi (settembre 2008) dall'orafo Goudji e dall'incisore Pierre Rouge-Pullon.\nMusica.\nMusica vocale.\nUn coro a servizio della cattedrale di Parigi esisteva prima della costruzione dell'edificio gotico ed era legato alla scuola vescovile, nata intorno al 350 per volere del vescovo San Marcello, dove venivano insegnate le sette arti liberali; nei secoli successivi, fecero parte della \"schola\" personaggi importanti, come Pietro Abelardo. Nella seconda met\u00e0 del XIII secolo, dopo l'inizio della costruzione della cattedrale, la Scuola di Notre-Dame, anche grazie al vicino Collegio della Sorbona fondato nel 1257 dal canonico della cattedrale Robert de Sorbon, ebbe una notevole fioritura caratterizzata dalla nascita della polifonia e dalla presenza dei compositori L\u00e9onin e P\u00e9rotin, inventori rispettivamente dell\"organum\" e del \"discanto\"; nell'ambito della Scuola nacque anche il \"mottetto\", del quale Filippo il Cancelliere \u00e8 considerato uno degli iniziatori.\nNel XIV secolo, la scuola vescovile fu oggetto di un'importante riforma che, dal punto di vista musicale, vide l'abbandono del discanto in favore del canto gregoriano e del contrappunto; assunse maggiore importanza l'organo a canne, con la costruzione del primo strumento di cospicue dimensioni, mentre fino ad allora erano stati utilizzati soltanto organi portativi. Inoltre, con Antoine Brumel, nominato maestro di cappella nel 1498, venne introdotta la polifonia franco-fiamminga. I secoli XVII e XVIII furono caratterizzati dall'organo che acquisiva sempre pi\u00f9 importanza e spazio all'interno della liturgia, spesso con musiche di carattere profano.\nDopo la Rivoluzione francese, nel 1807, venne fondata la nuova scuola musicale della cattedrale, finanziata dallo Stato: questa aveva sia il compito di educare i suoi allievi in tutte le discipline, sia quello di prestare servizio presso la cattedrale. Con la \"Legge francese sulla separazione tra Stato e Chiesa\" del 1905, i finanziamenti pubblici vennero diminuiti e la scuola, mantenuta in parte dalla diocesi, in parte dal capitolo e in parte dalle famiglie degli studenti, divenne una sorta di preseminario.\nIl 1991 \u00e8 l'anno di fondazione, da parte di Michel-Marc Gervais, dell'associazione \"Musique sacr\u00e9e \u00e0 Notre-Dame de Paris\", il cui ruolo \u00e8 quello di gestire il coro e gli avvenimenti musicali della cattedrale.\nPresta servizio presso la cattedrale la \"Ma\u00eetrise Notre-Dame de Paris\", sia maschile, sia femminile, la quale \u00e8 cos\u00ec composta: \"Ch\u0153ur d'Enfants\", formato da 35-40 bambini dagli 8 ai 14 anni; \"Jeune Ensemble\", formata da 15-20 studenti e studentesse; \"Ch\u0153ur d'adultes\", formato da una ventina di adulti; \"Ensemble vocal de Notre-Dame de Paris\", costituita da cantori professionisti e specializzata nella musica medioevale.\nStrumenti musicali.\nOrgani a canne.\nStoria.\nLa prima volta in cui \u00e8 registrata la presenza di un organo a canne all'interno della cattedrale di Parigi risale al 1299 quando lo strumento, avente un'unica tastiera e collocato sopra una cantoria \"a nido di rondine\" su una parete laterale della navata centrale, venne suonato dal compositore e teorico della musica Petrus de Cruce. Questo strumento, ritenuto inadeguato, venne affiancato nel 1403 e poi sostituito nel 1425 da uno nuovo, opera di Fr\u00e9d\u00e9ric Schambantz, posto sulla cantoria in controfacciata e con blockwerk per l'unica tastiera e pedaliera costantemente unita alla prima. Nei secoli successivi, l'organo quattrocentesco venne pi\u00f9 volte restaurato e notevolmente ampliato nel 1609 da Val\u00e9ran de H\u00e9man che aggiunse una nuova tastiera e nuovamente nel 1620, quando lo stesso organaro dot\u00f2 lo strumento di un'ulteriore tastiera, portandolo a 20 registri. Nel medesimo secolo l'organo fu interessato da due ulteriori ampliamenti, quello del 1672 per opera di Jacques Carouge, che aggiunse una quarta tastiera e rese indipendente la pedaliera con registri propri, e quello condotto da Alexandre Thierry e Hippolyte Ducastel tra il 1689 e il 1691.\nNell'ambito dei restauri in stile barocco della cattedrale, nel 1730 Fran\u00e7ois Thierry fu incaricato della costruzione di un nuovo strumento mantenendo di quello precedente soltanto la cassa e parte del materiale fonico del positivo tergale. Il nuovo organo, terminato nel 1733, aveva 47 registri su cinque tastiere e pedaliera, con ripieno su base di 32'. Restaurato e ulteriormente ampliato nel 1788 da Fran\u00e7ois-Henri Clicquot, durante la Rivoluzione francese non sub\u00ec danneggiamenti, ma venne utilizzato nell'ambito delle cerimonie del culto della Ragione e patriottiche. Dopo la riapertura al culto dell'edificio, l'organo venne restaurato e adeguato ai nuovi canoni da Louis-Paul Dallery (1833-1838) e affiancato da uno strumento costruito dalla ditta Daublaineet et Callinet per l'accompagnamento del coro durante le liturgie.\nNel luglio 1863, l'organaro Aristide Cavaill\u00e9-Coll venne incaricato della costruzione di un nuovo strumento per la cattedrale riutilizzando la cassa di quello barocco; la sua costruzione, caratterizzata da un cambio di progetto in corso d'opera, termin\u00f2 del 1867; l'organo, inaugurato il 6 marzo 1688, aveva 86 registri su cinque tastiere e pedaliera. Nel 1863 l'organaro Joseph Merklin, che nel 1862 era stato interpellato per la costruzione dell'organo maggiore, costru\u00ec sostitu\u00ec l'organo Daublaineet et Callinet con uno nuovo, posizionato sul lato sinistro del coro, con 17 registri su due tastiere e pedaliera. L'organo Cavaill\u00e9-Coll sub\u00ec, nel corso dei Novecento, una serie di restauri e rifacimenti, i pi\u00f9 importanti nel 1931-1932 per opera di Joseph Beuchet (che cambi\u00f2 l'ordine dei manuali e modific\u00f2 la disposizione fonica su progetto di Louis Vierne), nel 1990|1963 avvenne l'elettrificazione della trasmissione e il conseguente cambio della consolle originale di Cavaill\u00e9-Coll con una nuova di concezione americana. I lavori, sotto la direzione di Pierre Cochereau, vennero eseguiti dall'organaro Jean Hermann. Nel 1991-1992 da parte di Jean-Loup Boisseau e Bertrand Cattiaux \u00e8 avvenuto il restauro con l'introduzione della trasmissione elettronica, una nuova consolle e la riarmonizzazione di tutto lo strumento. Tra il 2012 e il 2013 lo strumento \u00e8 stato ulteriormente restaurato e dotato di una nuova consolle e di una sezione \"R\u00e9sonance\", assegnabile ai vari manuali e al pedale; il lavoro \u00e8 stato condotto da Bertrand Cattiaux e Pascal Quoirin.\nOrgano maggiore.\nL'organo a canne principale della cattedrale \u00e8 situato in controfacciata, sulla cantoria appositamente costruita su progetto di Eug\u00e8ne Viollet-le-Duc.\nLo strumento \u00e8 composto da 8000 canne le quali sono situate all'interno della cassa lignea in stile barocco costruita nel 1733 su progetto di Fran\u00e7ois Thierry e in seguito modificata; la mostra, dell'ordine dei 24', \u00e8 composta da canne di principale, con ance \"en chamade\". La consolle \u00e8 anch'essa in cantoria ed ha cinque tastiere di 56 note ciascuna e pedaliera dritta di 32 note. L'organo dispone di una doppia trasmissione: elettronica numerica per i manuali e il pedale e MIDI per i registri.\nOrgano del coro.\nL'organo del coro \u00e8 situato sotto la seconda arcata di sinistra, al di sopra degli stalli lignei settecenteschi.\nLo strumento attuale, integralmente ricostruito nel 1969 da Robert Boisseau e successivamente ampliato, \u00e8 a trasmissione mista, meccanica per i manuali e il pedale ed elettronica per i registri e le combinazioni; dispone di 30 registri per un totale di circa 2000 canne. Il materiale fonico \u00e8 situato all'interno di una cassa in stile neogotico, mentre la consolle, avente due tastiere di 56 note ciascuna e pedaliera dritta di 30 note, si trova a pavimento, tra gli stalli di sinistra del coro.\nCampane.\nStoria.\nLa presenza di campane all'interno del complesso della cattedrale di Parigi \u00e8 testimoniata fin dal XII secolo. Alla fine del XIV secolo nella torre sud si trovavano le due campane con il suono pi\u00f9 grave, chiamate rispettivamente \"Jacqueline\" (donata nel 1400 da Jean de Montaigu, ciambellano di Carlo VI di Francia, che successivamente verr\u00e0 denominata \"Emmanuel\") e \"Marie\" (fusa per la prima volta nel 1378); in quella nord, invece, vi erano quattro campane chiamate, \"Chambellan\", \"Guillaume\", \"Pasquier\" e \"Pugn\u00e8se\". Nel corso dei secoli il concerto venne accresciuto di numero tanto che nel 1769 esso contava venti bronzi: i due della torre sud, otto in quella nord e sette nella fl\u00e8che; l'orologio posto sul transetto di destra disponeva di tre campane. Durante la Rivoluzione francese, tra il 1791 e il 1792, andarono perdute tutte le campane con l'eccezione dell\"Emmanuel\". In sostituzione delle altre, nel 1856 vennero realizzate per la torre nord dalla fonderia Fonderia Guillaume-Besson di Angers quattro campane in Re\u266d maggiore:\nNel 1867, vennero aggiunte tre campane nella fl\u00e8che e altre tre nel sottotetto.\nIn occasione dell'850\u00ba anniversario della fondazione della cattedrale, \u00e8 stato deciso di dotare la cattedrale di un nuovo concerto e le quattro campane della torre nord sono state rimosse il 20 febbraio 2012 facendole passare attraverso un'apertura circolare della volta sotto la torre appositamente ideata da Eug\u00e8ne Viollet-le-Duc. La realizzazione delle nuove otto campane per la torre nord \u00e8 stata affidata alla fonderia Cornille-Havard di Villedieu-les-Po\u00eales e a Virginie Bassetti per le decorazioni, mentre quella per la campana \"Marie\", da collocarsi nella torre sud, \u00e8 opera della fonderia olandese Royal Eijsbouts.\nLe nuove campane sono arrivate nella cattedrale il 31 gennaio 2013 e sono state posizionate lungo la navata centrale per la benedizione, presieduta dall'arcivescovo di Parigi, cardinale Andr\u00e9 Armand Vingt-Trois, il 2 febbraio 2013. Successivamente sono state installate nelle torri e inaugurate il successivo 23 marzo, vigilia della domenica delle Palme, alla presenza di autorit\u00e0 politiche e religiose. Il costo complessivo della rimozione delle vecchie campane, della realizzazione di quelle nuove e della loro installazione \u00e8 stato di 3,5 milioni di dollari.\nNell'incendio del 2019 sono andati perduti i due concerti, di tre campane ciascuno, che erano collegati all'orologio situato nel sottotetto del transetto sud, realizzato nel 1867 da Armand-Fran\u00e7ois Collin, i cui quattro quadranti si trovavano sugli spioventi della navata trasversa: quello situato all'interno del secondo piano della base della fl\u00e8che (installato nel 1866) e quello posto nel sottotetto immediatamente al di sopra della volta della crociera, udibile dall'interno della chiesa. I due concerti erano cos\u00ec composti:\nCampane attuali.\nAttualmente la cattedrale dispone di dieci campane (in passato ve ne erano 20): due nella torre sud e otto nella torre nord. Le campane situate all'interno delle due torri della facciata principale, sono sorrette da un'intelaiatura lignea che \u00e8 soltanto appoggiata su una rientranza della muratura situata all'altezza della base della galleria delle chimere, cos\u00ec da evitare la vibrazione delle torri.\nLe nove campane installate nel 2013 hanno ciascuna un nome proprio, riferito a personaggi e a santi legati alla storia dell'arcidiocesi di Parigi e della Chiesa cattolica. Le attuali campane della cattedrale sono le seguenti:\nLe campane della cattedrale suonano non soltanto prima delle celebrazioni liturgiche, ma anche, tra le 8 e le 21, ogni quarto d'ora. L\"Emmanuel\" e la \"Marie\", oltre che nell'ambito del \"Grand Solemnel\", del \"Gros Solemnel\" e del \"Grand V\u00e9speral\", suonano in occasione delle ordinazioni nel momento dell'imposizione delle mani: insieme per le ordinazioni episcopali, l\"Emmanuel\" per quelle presbiterali, la \"Marie\" per quelle diaconali. Inoltre, quando muore una personalit\u00e0, una delle campane della cattedrale, in base all'importanza del defunto, suona tanti rintocchi quanti gli anni di vita della persona morta.\nNelle arti.\nPittura.\nLe pi\u00f9 antiche raffigurazioni pittoriche della cattedrale sono presenti nel Libro d'Ore di \u00c9tienne Chevalier di Jean Fouquet (1452-1460), in particolare nelle scene \"La mano di Dio che protegge i fedeli\", la \"Discesa dello Spirito Santo\" (entrambe al Metropolitan Museum of Art di New York) e il \"Miracolo di San Verano\" (al Mus\u00e9e Marmottan Monet di Parigi); la cattedrale appare anche nelle Tr\u00e8s riches heures du Duc de Berry dei Fratelli Limbourg (inizi del XV secolo).\nSuccessivamente, la cattedrale \u00e8 stata raffigurata in varie opere. Tra queste, la \"Messa del canonico de La Porte\" di Jean Jouvenet (1708-1711), dipinto in cui si vede l'allestimento del presbiterio barocco prima della realizzazione delle tre statue marmoree della \"Piet\u00e0\", di \"Luigi XIII\" e di \"Luigi XIV\", risalenti al 1714-1715.\nAll'interno della cattedrale \u00e8 ambientata la scena raffigurata ne L'incoronazione di Napoleone, di Jacques-Louis David (1805-1807), conservata al Museo del Louvre: i personaggi si trovano nell'abside, ancora con le sovrastrutture barocche e l'altare del 1803.\nLa cattedrale \u00e8 presente nelle opere di vari artisti della seconda met\u00e0 dell'Ottocento e del Novecento: viene raffigurata in alcune opere degli impressionisti Albert Lebourg e Eug\u00e8ne Galien-Laloue e da Honor\u00e9 Daumier ne \"Il pittore davanti a Notre-Dame\".\nLetteratura.\nLa cattedrale di Parigi d\u00e0 il titolo al romanzo storico \"Notre-Dame de Paris\", scritto da Victor Hugo e pubblicato nel 1831: l'autore, infatti, vi ambienta gran parte della vicenda presente nella sua opera, che volle scrivere per sensibilizzare l'opinione pubblica circa la necessit\u00e0 di restaurare l'edificio che, dopo la Rivoluzione francese, versava in pessime condizioni. Tra i protagonisti del romanzo compaiono il campanaro deforme della cattedrale (Quasimodo) e l'arcidiacono (Claude Frollo).\nLa chiesa appare anche in altre opere letterarie: fra queste, \"Les Proscrits\" (1831) e \"L'Envers de l'histoire contemporaine\" (1848) di Honor\u00e9 de Balzac, entrambe ambientate nei pressi della cattedrale; \"Les pigeons de Notre-Dame\" (2001) di Patrick Virelles, con scene che si svolgono sulle torri della chiesa; i \"Colloqui di Poissy\" di Agostino di Bondeno (2018), dove \u00e8 descritto lo scenario delle guerre di religione del Cinquecento, al tempo in cui le chiese cittadine e le immagini sacre erano fatte oggetto di devastazione da parte degli Ugonotti.\nMusica.\nLa cattedrale di Parigi \u00e8 presente nell'opera popolare di Luc Plamondon e Riccardo Cocciante \"Notre-Dame de Paris\", tratta dall'opera di Victor Hugo. \u00c8 inoltre citata nelle seguenti canzoni:"}
{"id": "1429326", "revid": "767487", "url": "https://it.wikipedia.org/wiki?curid=1429326", "title": "Basso Alentejo (provincia)", "text": "Il Basso Alentejo era un'antica provincia (o \"regione naturale\") del Portogallo, istituita formalmente con una riforma amministrativa del 1936. Le province non avevano alcuna funzione pratica e scomparvero con la Costituzione del 1976. \nConfinava a nord con l'Alto Alentejo, a nord ovest con l'Estremadura, a ovest con l'Oceano Atlantico, a sud con l'Algarve e ad est con la Spagna (province di Badajoz in Extremadura e Huelva in Andalusia). \nLa regione contava 18 comuni, con l'intero distretto di Beja e la met\u00e0 sud di quello di Set\u00fabal. Il suo capoluogo era Beja.\nAttualmente, il suo territorio \u00e8 diviso tra le subregioni dell'Alentejo del Basso Alentejo e dell'Alentejo Litorale."}
{"id": "1429329", "revid": "1543377", "url": "https://it.wikipedia.org/wiki?curid=1429329", "title": "Ballate liriche", "text": "Ballate liriche (titolo in inglese: \"Lyrical Ballads, with a Few Other Poems\") \u00e8 una raccolta di poesie di William Wordsworth e Samuel Taylor Coleridge, pubblicata inizialmente anonima nel 1798. \nL'immediato effetto sulla critica fu di modeste proporzioni, per poi diventare e rimanere un'opera decisiva, tanto che oggi viene generalmente ritenuta l'opera che segna l'inizio del Romanticismo nella letteratura inglese. La maggior parte dei poemi nell'edizione del 1798 era scritta da Wordsworth. Coleridge contribu\u00ec con sole quattro poesie, inclusa in apertura una delle sue pi\u00f9 famose, \"La ballata del vecchio marinaio\" (\"The Rime of the Ancyent Marinere, in seven parts\"). La seconda edizione, col titolo \"Lyrical Ballads, with Other Poems\", fu pubblicata nel 1800 in due volumi, in cui Wordsworth aggiunse ulteriori poesie e una prefazione, dove espose le sue idee riguardo alla poesia, che \u00e8 considerata il manifesto del Romanticismo.\nTrama.\nIl tema dominante delle \"Ballate liriche\" \u00e8 quello del ritorno allo stato di natura, in cui l'uomo conduce un'esistenza pura e innocente, in contrapposizione all'esistenza umana oramai corrotta dalla civilt\u00e0.\nPoesie nell'edizione del 1800.\nVolume I.\nCon il simbolo \u2191 sono indicate le poesie scritte da Coleridge"}
{"id": "1429331", "revid": "1745361", "url": "https://it.wikipedia.org/wiki?curid=1429331", "title": "Ippaso (figlio di Leucippe)", "text": "Ippaso () \u00e8 un personaggio della mitologia greca, figlio di Leucippe.\nMitologia.\nQuando sua madre Leucippe impazz\u00ec per colpa di Dioniso, che si era infuriato per comportamento della ragazza, lei e le sue sorelle fecero a pezzi il figlioletto scambiandolo per un piccolo cerbiatto.\nInterpretazioni e realt\u00e0 storiche.\nAd Orcomeno in Beozia ogni anno veniva commemorata la morte di Ippaso colla festa delle Agrionie (letteralmente \"provocazione alla furia\").\nNella festa alcune ragazze fingono di cercare Dioniso, in seguito si siedono e recitano indovinelli, finch\u00e9 il sacerdote del dio esce dal tempio, spada in mano, uccidendo la prima che riesce ad afferrare."}
{"id": "1429346", "revid": "767487", "url": "https://it.wikipedia.org/wiki?curid=1429346", "title": "Douro Litorale", "text": "Il Douro Litorale era un'antica provincia (o \"regione naturale\") del Portogallo, istituita formalmente con una riforma amministrativa del 1936. Le province non avevano alcuna funzione pratica e scomparvero con la Costituzione del 1976. \nConfinava a nord con il Minho, a ovest con l'Oceano Atlantico, a sud est con la Beira Bassa, a sud con la Beira Litorale e ad est con il Tr\u00e1s-os-Montes e Alto Douro. \nLa regione contava 23 comuni, con l'intero distretto di Porto e parte di quelli di Aveiro e Viseu. Il suo capoluogo era Porto.\nLa provincia, insieme al Minho, formava una unit\u00e0 geografica chiamata Entre Douro e Minho."}
{"id": "1429347", "revid": "125885232", "url": "https://it.wikipedia.org/wiki?curid=1429347", "title": "Campionato europeo di calcio femminile 1995", "text": "Il Campionato europeo di calcio femminile 1995, comunemente chiamato EURO 1995, \u00e8 stata la 6\u00aa edizione del campionato europeo di calcio femminile per nazionali. Si \u00e8 svolto nel 1995, con finale disputata in Germania, stato che ha ospitato per la prima volta l'evento conclusivo della manifestazione. La vittoria \u00e8 andata alla squadra padrona di casa che, dopo aver eliminato l'Inghilterra nella doppia semifinale (con vittoria per 4-1 in trasferta a Watford e per 2-1 a Bochum), il 26 marzo ha battuto per 3-2 a Kaiserslautern la Svezia, la quale a sua volta aveva avuto ragione della Norvegia (rimediando la sconfitta per 4-3 a Kristiansand con un 4-1 fra le mura amiche di J\u00f6nk\u00f6ping).\nFormato.\nNella fase di qualificazione disputata nel 1994, 29 squadre sono state divise in 8 gruppi (alcuni da 3, altri da 4 squadre) e la prima di ogni gruppo si \u00e8 qualificata a un turno successivo a eliminazione diretta con gare di andata e ritorno. Le vincitrici di quest'ultimo turno si sono qualificate alla fase finale del torneo. Questa era costituita da semifinali disputate con gare di andata e ritorno, e da una finale giocata in partita secca."}
{"id": "1429353", "revid": "121676497", "url": "https://it.wikipedia.org/wiki?curid=1429353", "title": "Liuhequan", "text": "Il liuhequan (\u516d\u5408\u62f3, \"pugilato delle sei combinazioni o corrispondenze\", pi\u00f9 spesso tradotto come \"pugilato delle sei armonie\") \u00e8 uno stile di arti marziali cinesi che viene classificato come Changquan. Ricordiamo anche che \nIntroduzione.\nIl termine liuhequan, come accade anche per altri nomi delle arti marziali cinesi, pu\u00f2 indicare cose differenti, che per\u00f2, per gli intrecci che presentano, creano confusione e ne diventa difficile se non impossibile una sistematizzazione.\nCi si riferisce ad esempio agli stili differenti che possono rientrare sotto questo nome a diverso titolo: il Botou Liuhequan, lo Xinyi Liuhequan, il Liuhe Bafaquan ed il Liuhe Tanglangquan. I primi due in particolare presentano rapporti significativi. Sebbene sembrerebbe che dal punto di vista tecnico non vi siano elementi in comune, dal punto di vista culturale abbiamo parecchie analogie: sia lo stile di Botou che lo Xinyi sono ritenuti stili praticati a Shaolin; le altre ambiguit\u00e0 sono collegate al fatto che lo Xinyi Liuhequan \u00e8 considerato una corrente dello Xingyiquan, se non addirittura esserne lo stile di origine; di conseguenza' siccome c'\u00e8 chi racconta che Yue Fei \u00e8 il fondatore del Potou Liuhequan, proprio come \u00e8 credenza comune per lo Xingyiquan, si crea una interessante convergenza leggendaria; anche la figura di Liu Dekuan aumenta la possibile confusione, infatti egli \u00e8 stato oltre che praticante di Botou Liuhequan, un celebre praticante di Xingyiquan.\nSe ci\u00f2 non bastasse esistono anche sequenze di altri stili chiamate Liuhequan, come accade per lo Shaolinquan.\nNonostante queste analogie, nei dizionari i vari stili vengono distinti chiaramente, come fanno ad esempio Duan Ping e Zheng Shouzhi che scrivono una voce sul Liuhequan, una sullo Xinyiquan, una sul Liuhe Tanglangquan.\nLe sei armonie.\nTutti gli stili che abbiamo descritto sopra, ed anche molti altri con nomi differenti, si richiamano al concetto di \"sei combinazioni\" (), spesso tradotto con \"sei armonie\".\nDuan Ping e Zheng Shouzhi affermano che questo nome \u00e8 usato con differenti significati a seconda del contesto in cui \u00e8 utilizzato. Secondo l'enciclopedia di Baidu quello pi\u00f9 comunemente adoperato nel Wushu \u00e8 la unione di \"tre combinazioni interne\" () con \"tre combinazioni esterne\" ():\nSulle tre combinazioni esterne sia Duan Ping e Zheng Shouzhi che Carmona forniscono una teoria differente. Carmona in particolare descrive queste correlazioni: 1)il corpo (shen,\u8eab) e le mani (shou,\u624b) combinati, 2) le mani (shou,\u624b) ed i piedi (zu,\u8db3) combinati, 3) i piedi (zu,\u8db3) e le anche (kua,\u80ef) combinate. Duan Ping e Zheng Shouzhi si limitano a spiegare che le tre combinazioni esterne coinvolgono mani (shou,\u624b), occhi (yan,\u773c) e corpo (shen,\u8eab), e tre combinazioni interne coinvolgono energia (jing,\u7cbe), Qi (\u6c14) e spirito (shen,\u795e).\nSempre Duan Ping e Zheng Shouzhi affermano che lo Xinyi Liuhequan ed il Liuhe Tanglangquan si basano sulla teoria delle \"tre combinazioni interne\" e delle \"tre combinazioni esterne\" riproponendole allo stesso modo dell'enciclopedia di Baidu.\nNel liuhequan.\nPer quanto riguarda il Liuhequan invece si afferma che \u00e8 \"caratterizzato dall'integrazione di mani e piedi, interno ed esterno, attacco e difesa\".\nL'articolo \"Liuhequan Jianjie\" riporta anche per il Liuhequan le \"sei armonie divise in interne ed esterne\" come descritte nell'enciclopedia di Baidu. Questo articolo spiega anche che lo stile utilizza il Liuhejin (\u516d\u5408\u52b2, forza delle sei combinazioni) che si concretizza se vengono realizzate queste Sei Combinazioni:emettere (fa,\u53d1) e piedi (jiao,\u811a); sostenere (cheng,\u6491) e gambe (tui,\u817f); scagliarsi (chong,\u51b2) e fianchi (kua,\u80ef); torcere (ning, \u62e7) e anche (yao,\u8170); accompagnare (song,\u9001) e spalle (jian,\u80a9); aprire (kai,\u5f00) e mani(shou,\u624b).\nAltre associazioni dello Stile Liuhequan alle \"sei combinazioni\" sono fornite dall'enciclopedia dell'Istituto Confucio: la prima \u00e8 relativa a sei direzioni spaziali, cio\u00e8 est (dong,\u4e1c),ovest (xi,\u897f),sud (nan,\u5357), nord (bei,\u5317), sopra (shang,\u4e0a) e sotto (xia,\u4e0b); la seconda \u00e8 relativa ai movimenti che si avvantaggerebbero di particolari coordinazioni, cio\u00e8 le mani (shou,\u624b) coordinate con gli occhi (yan,\u773c), i passi (bu,\u6b65) con il corpo (shen,\u8eab), la saggezza (zhi,\u667a) con la forza (li,\u529b).\nBotou liuhequan e sue ramificazioni.\nLa storia.\nWan Laisheng fa risalire il Liuhequan al tempio Shaolin considerandolo una branca dello Shaolinquan appartenente alla Weituomen (\u97e6\u9640\u95e8).\nSpesso viene utilizzato anche il nome Liuhemen (\u516d\u5408\u95e8, Scuola Liuhe)\nI primi documenti storici riguardo a questo stile risalgono alla dinastia Ming.\nSi racconta che lo stile venne insegnato nella zona di Botou (\u6cca\u5934), nell'area sud della contea di Cangxian, nella provincia di Hebei, da un famoso maestro di nome Zhang Ming (\u5f20\u660e) a Cao Zhenpeng (\u66f9\u632f\u670b). Cao Zhenpeng trasmise lo stile al proprio figlio, Cao Shou (\u66f9\u5bff), che a sua volta lo insegn\u00f2 a Shi Jinke (\u77f3\u91d1\u53ef), Shi Changchun (\u77f3\u957f\u6625) e Zhang Maolong (\u5f20\u8302\u9f99).\nSecondo gli \"Annali di Arti Marziali di Cangzhou\" (Cangzhou Wushuzhi, \u6ca7\u5dde\u6b66\u672f\u5fd7) durante il regno di Wanli (\u4e07\u5386) della Dinastia Ming, un guerriero errante che si chiamava Zhang Ming si ammal\u00f2 mentre era di passaggio nel villaggio Balizhuang (\u516b\u91cc\u5e84) nell'area amministrativa di Botou (\u6cca\u5934) e venne ospitato da Cao Zhenpeng, un abitante del luogo. In seguito Zhang Ming insegn\u00f2 a Cao Zhenpeng il Liuhequan.\nLe branche dello stile.\nIl \"Taiping Institute\" individua e d\u00e0 un nome a svariate ramificazioni dello stile.\nNell'area di Cangxian sono conosciuti altri tre lignaggi:\nGrazie a queste scuole oggi il Liuhequan \u00e8 molto diffuso, in particolare in Hebei, a Shanghai, a Pechino, in Fujian, ecc.\nL'articolo \"Liuhequan Chuancheng\" le suddivisioni dello stile assumerebbero altri nomi legati alle localit\u00e0 dove si sono diffuse.\nVengono anche citati un ramo Francese, un ramo Olandese ed uno Italiano. Il primo \u00e8 stato tramandato da Wan Laisheng a Liang Chaochun (\u6881\u8d85\u7fa4), il secondo ed il terzo appartengono al ramo di Hong Kong nel lignaggio di Huan Xuanting (\u9ec4\u5ba3\u5ead) che lo ha insegnato rispettivamente a Zhang Bingcan (\u5f20\u70b3\u7cb2) e a Deng Jixiang (\u9093\u5409\u7965).\nCarmona racconta che durante il regno di Daoguang un certo Cao insegn\u00f2 a Li Guanming di Cangzhou, che a sua volta insegn\u00f2 a Wang Dianlang, che trasmise lo stile Dong Zongyi. Come si vede queste informazioni differiscono dalle altre in questa pagina.\nPersonaggi famosi.\nOltre a Liu Dekuan hanno praticato questo stile altri personaggi famosi:\nI taolu.\nSia Wu Bin, Li Xingdong e Yu Gongbao, che la voce \"Liuhequan\" dell'enciclopedia dell'Istituto Confucio riportano che le sequenze di questo stile imitano l'aspetto del drago (long,\u9f99), della tigre (hu,\u864e), della gru (he,\u9e64), del coniglio (tu,\u5154) e della scimmia (hou,\u7334), cio\u00e8 le Cinque Forme (wuxing, \u4e94\u5f62): \"muoviti come un drago che cammina (dong ru xinglong \u52a8\u5982\u884c\u9f99); tranquillo come una tigre accovacciata (ding ru wohu, \u5b9a\u5982\u5367\u864e); rapido come un'astuta lepre (xun ru jiaotou, \u8fc5\u5982\u72e1\u5154); flessibile come una scimmia antropomorfa (\u7075\u5982\u733f\u7334); temerario come una gru tra le nuvole (qing ru yunhe \u8f7b\u5982\u4e91\u9e64)\".\nInoltre affermano che le forme di Liuhequan si eseguono nelle direzioni degli Otto Trigrammi (\u516b\u5366).\nQueste le sequenze elencate in \"Botou Liuhequan Shu Zhen\"\nAltri riportano anche:\nVideo didattici.\nUna serie di VCD didattici sullo stile Liuhequan, dimostrata da Li Junde (\u674e\u4fca\u5fb7), \u00e8 stata prodotta da Renmin Tiyu Chubanshe\u4eba\u6c11\u4f53\u80b2\u51fa\u7248\u793e nel 2005. Dal titolo \"Liuhequan Xilie \u516d\u5408\u62f3\u7cfb\u5217\", presenta molte sequenze dello stile: \"Liuhequan Yilu \u516d\u5408\u62f3\u4e00\u8def, Liuhequan Er'lu \u516d\u5408\u62f3\u4e8c\u8def, Guandongquan \u5173\u4e1c\u62f3, Huilongquan \u56de\u9f99\u62f3, Liuhe Paochui Er'lu \u516d\u5408\u70ae\u6376\u4e8c\u8def, Liuhe Zaquan Yilu \u516d\u5408\u7838\u62f3\u4e00\u8def, Sanshiliu Dazhao \u4e09\u5341\u516d\u5927\u62db, Liuhe duanbing Jiji Fa \u516d\u5408\u77ed\u5175\u6280\u51fb\u6cd5, Liuhedao Er'lu \u516d\u5408\u5200\u4e8c\u8def, Liuhe Bobudao \u516d\u5408\u62e8\u6b65\u5200, Liuhe Dandao Jin Qiang \u516d\u5408\u5355\u5200\u8fdb\u67aa\" .\nI taolu della scuola di Wan Laisheng.\nLa ramificazione pi\u00f9 prolifica nel descrivere con libri il Liuhequan \u00e8 quella del Fujian creata da Wan Laisheng. Il Libro \"Shaolin Liuhemen\" che fa riferimento a tale ramificazione elencale seguenti sequenze: Liuhequan (\u516d\u5408\u62f3) detto anche Liuhe Yiluquan (\u516d\u5408\u4e00\u8def\u62f3); Qinglongquan (\u9752\u9f99\u62f3) detto anche Liuhe Erluquan (\u516d\u5408\u4e8c\u8def\u62f3);Baxianjian (\u516b\u4ed9\u5251) detta anche Liuhe Yilujian (\u516d\u5408\u4e00\u8def\u5251); Fengfeng Jinchi Dandao (\u9cf3\u98ce\u91d1\u7fc5\u5355\u5200) detta anche Liuhe Yiludao (\u516d\u5408\u4e00\u8def\u5200).\nIl libro di Yang Jinwen.\nLe due sequenze nel libro \"Liuhequan\" dette rispettivamente Liuhequan Diyilu (\u516d\u5408\u62f3\u7b2c\u4e00\u8def) e Liuhequan Dierlu (\u516d\u5408\u62f3\u7b2c\u4e8c\u8def) non coincidono con le due sequenze a mano nuda descritte nel libro Shaolin Liuhemen, che citavamo a proposito di Wan Laisheng. Purtroppo non \u00e8 dato sapere a che sistema appartengano.\nXingyi Liuhequan Cuoyao.\nNel 1929 viene dato alle stampe il libro di Zhu Guofu (\u6731\u56fd\u798f) dal titolo \"Xingyi Liuhequan Cuoyao\". Mentre la prima parte del libro \u00e8 chiaramente legata allo Xingyiquan, la seconda descrive una forma detta Liuhe Changquan (\u516d\u5408\u957f\u62f3), la cui origine \u00e8 misteriosa.\nI duilian dello shaolinquan.\nCon il nome Liuhequan nello Shaolinquan di moderna ricostruzione si indicano due sequenze di esercizi in coppia (Duilian).\nXu Qinyan indica cinque sequenze di Duilian di cui due sono Shaolin Liuhequan (\u5c11\u6797\u516d\u5408\u62f3) ed Erlu Shaolin Liuhequan (\u4e8c\u8def\u5c11\u6797\u516d\u5408\u62f3).\nDeqian parla delle origini del Liuhequan affermando che esso \u00e8 stato creato alla fine dell'epoca della dinastia Yuan da Jinnaluo Wang (\u7d27\u90a3\u7f57\u738b). Ma si tratta dello stile o dei Duilian di Shaolin? Deqian presenta tre sequenze e spiega che queste forme sono state tramandate nelle varie epoche dai Monaci Guerrieri del tempio e nell'epoca repubblicana da Henglin (\u6052\u6797), Miaoxing (\u5999\u5174) e Wu Sanlin (\u5434\u4e09\u6797).\nGli affreschi della Sala del Vestito Bianco(Baiyidian, \u767d\u8863\u6bbf) del Tempio Shaolin rappresenterebbero il Liuhequan.\nYuejiaquan liuhequan.\nLo stile Yuejiaquan \u5cb3\u5bb6\u62f3 possiede una sequenza chiamata \u516d\u5408\u62f3, tant'\u00e8 che Zhang Yejin \u5f20\u4e1a\u91d1 la mostra in un VCD. Questo Taolu \u00e8 descritto anche nell'articolo \"Yuejia Liuhequan Jiji Jianjie\" che , oltre ad associarlo alle solite \"tre combinazioni esterne e tre combinazioni interne\", asserisce che esso \u00e8 caratterizzato da \"cinque sommit\u00e0\" (wufeng,\u4e94\u5cef) e \"sei gomitate\" (liuzhou, \u516d\u8098)"}
{"id": "1429355", "revid": "115462550", "url": "https://it.wikipedia.org/wiki?curid=1429355", "title": "Entre Douro e Minho", "text": "Per alcuni geografi, il termine Entre-Douro-e-Minho designava una grande regione del Nord Atlantico del Portogallo, composta dall'unione della provincia del Douro Litorale e del Minho (che a sua volta si poteva dividere tra Alto e Basso Minho); tuttavia l'area non ebbe mai lo status di provincia.\nLa regione era composta dai 23 comuni del Douro Litorale e dai 23 del Minho, con un totale di 46 comuni. Includeva la totalit\u00e0 dei distretti di Braga, Porto e Viana do Castelo, quattro comuni del distretto di Aveiro e due di quello di Viseu. Il suo capoluogo era Braga.\nDistretto di Aveiro: Arouca, Castelo de Paiva, Espinho, Santa Maria da Feira.\nDistretto di Braga: Amares, Barcelos, Braga, Cabeceiras de Basto, Celorico de Basto, Esposende, Fafe, Guimar\u00e3es, P\u00f3voa de Lanhoso, Terras do Bouro, Vieira do Minho, Vila Nova de Famalic\u00e3o, Vila Verde.\nDistretto di Porto: Amarante, Bai\u00e3o, Felgueiras, Gondomar, Lousada, Maia, Marco de Canaveses, Matosinhos, Pa\u00e7os de Ferreira, Paredes, Penafiel, Porto, P\u00f3voa de Varzim, Santo Tirso, Valongo, Vila do Conde, Vila Nova de Gaia.\nDistretto di Viana do Castelo: Arcos de Valdevez, Caminha, Melga\u00e7o, Mon\u00e7\u00e3o, Paredes de Coura, Ponte da Barca, Ponte do Lima, Valen\u00e7a, Viana do Castelo, Vila Nova de Cerveira.\nDistretto di Viseu: Cinf\u00e3es, Resende."}
{"id": "1429358", "revid": "110157", "url": "https://it.wikipedia.org/wiki?curid=1429358", "title": "Governatorato di Beni Suef", "text": "Il governatorato di Beni Suef (arabo: \u0645\u062d\u0627\u0641\u0638\u0629 \u0628\u0646\u064a \u0633\u0648\u064a\u0641, \"Muh\u0101fazat Ban\u012b Suwayf\") \u00e8 un governatorato dell'Egitto. Si trova nel centro del paese, a sud della capitale Il Cairo, e prende il nome dal suo capoluogo Beni Suef.\nIl territorio del governatorato si trova sulla riva sinistra del Nilo, ed \u00e8 intensamente coltivato, l'area adibita a coltivazioni \u00e8 stimata in 266.000 feddan.\nNel territorio si trovano la Piramide di Meidum, le rovine di Eracleopoli e di El-Hiba.\nGran parte dell'economia del governatorato \u00e8 basata sull'agricoltura e l'allevamento, ma vi sono anche alcune industrie. In particolare cementifici, fabbriche e impianti per la produzione tessile (cotone), alimentari (zuccherifici), del tabacco e calzaturiere. Ci sono anche alcune cave di alabastro sulle rive del Nilo."}
{"id": "1429369", "revid": "768068", "url": "https://it.wikipedia.org/wiki?curid=1429369", "title": "Minia", "text": "Minia (), \u00e8 un personaggio della mitologia greca, fu il progenitore dei Mini.\nGenealogia.\nI genitori, le spose e i figli di Minia variano grandemente tra le fonti, tanto che \u00e8 impossibile stabilirne una reale genealogia. La maggior parte delle fonti comunque lo indicano come figlio di Poseidone, anche se da madri diverse:\nMinia \u00e8 stato definito figlio di Orcomeno o Poseidone ed Ermippe, figlia di Beoto, figlio di Poseidone e dell'oceanina Calliroe, della figlia di Eolo Tritogenia, di Eurianassa figlia di Iperfasse, di Crisogenia figlia di Almo. Oppure viene definito figlio di Crise, a sua volta figlio di Poseidone e Crisogenia, figlio di Eteocle, figlio di Tessalo a sua volta figlio di Poseidone, o infine figlio di Sisifo.\nLa moglie (o le mogli) di Minia \u00e8 variamente identificata come Eurianassa, Euriale, Clitodora, o Fanosira, quest'ultima figlia di Peone.\nLe figlie citate pi\u00f9 spesso sono Climene o (Periclimene)\n, antenata dell'eroe Giasone, e le tre Miniadi (Leucippe, Arsinoe e Alcitoe), queste ultime avute da Eurianassa.\nA Minia sono a volte attribuite anche le figlie Elara e Persefone. Periclimene e Eteoclimene sono a volte sinonimi di Climene, altre volte sue sorelle.\nA Minia sono a volte attribuiti anche i figli maschi Orcomeno e Presbone, anche se in una genealogia a sua volta complicata e divergente tra le fonti."}
{"id": "1429373", "revid": "828781", "url": "https://it.wikipedia.org/wiki?curid=1429373", "title": "Metatesi (linguistica)", "text": "La metatesi (pronuncia: met\u00e0tesi, dal greco \u03bc\u03b5\u03c4\u03ac\u03b8\u03b5\u03c3\u03b9\u03c2, \"trasposizione\") \u00e8 un processo di mutamento fonetico per cui l'ordine di successione di due fonemi viene rovesciato. Si verifica spesso in presenza di e di e talvolta l'inversione succede tra questi due suoni.\nLa metatesi a contatto \u00e8 l'inversione di due suoni contigui; la metatesi a distanza indica l'inversione di suoni appartenenti a sillabe diverse (quindi non contigui).\nCon il termine \"metatesi quantitativa\" si indica l'inversione della quantit\u00e0 breve e lunga di due vocali contigue.\nCaratteristiche.\nQuesto fenomeno fonetico si verifica all'interno di una parola e ci\u00f2 si deve al fatto che certi suoni sono attirati o rifiutati da altri. La metatesi pu\u00f2 essere di due tipi:\nMetatesi reciproca.\nLa metatesi reciproca si produce come scambio di due fonemi contigui. Talvolta tra le consonanti nasali, le consonanti vibranti e le consonanti laterali. \nEsempi di metatesi reciproca.\nFormazione di varianti di parole italiane:\nDall'evoluzione del latino all'italiano si ha:\nMetatesi semplice.\nUna sola consonante nasale, vibrante o laterale pu\u00f2 cambiare posizione all'interno di una parola. La ragione di questo fenomeno si trova nell'inconsistenza di questi fonemi oppure la difficolt\u00e0 di trovarsi a contatto con un altro suono dissimile nel segmento e la conseguente difficolt\u00e0 da parte del parlante a pronunciarle. La consonante \u00e8 la pi\u00f9 sensibile al cambiamento.\nEsempi di metatesi semplice.\nDall'evoluzione del latino all'italiano si ha:\nUn altro esempio:\nIn forme vive di vari dialetti mediani e della lingua ligure:"}
{"id": "1429377", "revid": "36426", "url": "https://it.wikipedia.org/wiki?curid=1429377", "title": "Monastero di San Savino al Montione", "text": ""}
{"id": "1429386", "revid": "86645985", "url": "https://it.wikipedia.org/wiki?curid=1429386", "title": "Isola di \u0160arengrad", "text": "L'isola di \u0160arengrad (, ) \u00e8 un'isola fluviale sul Danubio, sita di fronte all'insediamento croato di \u0160arengrad, nel comune di Ilok.\nControversia territoriale.\nL'isola \u00e8 nota per una controversia territoriale che oppone la Croazia alla Serbia.\nAll'epoca della Repubblica Socialista Federale di Jugoslavia l'isola era parte della Croazia e durante la guerra d'indipendenza croata l'isola venne occupata militarmente dall'Armata Popolare Jugoslava, cos\u00ec come tutta la Slavonia orientale. Al momento del ritiro jugoslavo, nel 1998, l'isola di \u0160arengrad, assieme alla vicina isola di Vukovar, rimase sotto il controllo serbo.\nNel 2004 la Serbia ha ritirato il proprio esercito dall'isola, sostituendovi delle forze di polizia.\nL'isola continua ad appartenere \"de facto\" alla Serbia, mentre la Croazia ne reclama il possesso.\nPosizioni di Serbia e Croazia.\nA sostegno della propria tesi la Croazia porta l'operato della Commissione Badinter che venne incaricata di risolvere le controversie territoriali tra le repubbliche ex-jugoslave. Secondo i princip\u00ee adottati dalla commissione i confini dei nuovi stati dovevano seguire quelli delle repubbliche socialiste federate e dunque l'isola di \u0160arengrad, gi\u00e0 appartenuta alla Repubblica Socialista di Croazia, apparterrebbe alla Croazia.\nDi contro la Serbia rivendica il possesso rifacendosi ai principi di diritto internazionale sui confini fluviali: l'isola infatti si trova pi\u00f9 vicina alla riva serba, tra questa e il corso principale del Danubio, al di l\u00e0 del quale si trova la riva croata. Infatti nel corso del XX secolo il corso del fiume Danubio venne cambiato in quanto gli austriaci 'tagliarono' il meandro del fiume rendendolo non pi\u00f9 navigabile, in favore del nuovo taglio che divenne il corso ufficiale e navigabile del Danubio. "}
{"id": "1429388", "revid": "701660", "url": "https://it.wikipedia.org/wiki?curid=1429388", "title": "Pieve di San Lorenzo (Settimo Vittone)", "text": "Il complesso paleocristiano formato dalla pieve di San Lorenzo e dal battistero di San Giovanni Battista a Settimo Vittone, rappresenta una delle vestigia pi\u00f9 antiche del Canavese, risalente verosimilmente alla seconda met\u00e0 del IX secolo. Il complesso \u00e8 posto su di una rocca, nei pressi di strutture difensive costruite forse gi\u00e0 nel X secolo a protezione della pieve, sulle quali pi\u00f9 tardi venne costruito il castello vecchio (tra le cui strutture superbe sono ancora presenti finestre con decorazioni in cotto).\nCollocata in posizione elevata rispetto al paese ed al corso della Dora Baltea, la pieve e l'annesso battistero, dovevano costituire, nel Medioevo, una tappa importante per viaggiatori e pellegrini che si muovevano lungo la via Francigena. Il contesto ambientale, popolato da vigneti che si inerpicano lungo i terrazzamenti della conca \u2013 sostenuti dai caratteristici \"tupiun\", colonnette in pietra imbiancate con la calce - arricchisce la suggestione del luogo.\nIl complesso \u00e8 oggi \"monumento segnalato dal FAI\".\nUn'architettura preromanica.\nIl battistero e la pieve, sorti in piena et\u00e0 carolingia, costituiscono uno dei principali esempi di architettura \"preromanica\" in Piemonte. Sono costruiti essenzialmente con ciottoli e schegge di pietra locale; le coperture sono quasi interamente realizzate con le caratteristiche \"lose\" (lastre naturali di pietra). \nIl battistero presenta una pianta ottagonale ed \u00e8 coperto da una volta a spicchi. Il campanile in laterizi, posto sopra la volta, costituisce manifestamente un'aggiunta pi\u00f9 tarda (probabilmente nel XIII secolo) di stile romanico. Successiva \u00e8 anche l'abside rettangolare che fuoriesce dal perimetro ottagonale, con funzione di presbiterio del battistero.\nIn origine, come per altre costruzioni simili, il battistero doveva essere staccato dalla chiesa; pi\u00f9 tardi si costru\u00ec, sul lato sud, un passaggio che lo unisce ad essa.\nLa pieve, ad aula unica, presenta un'apparente pianta a croce latina, con tre nicchioni che si aprono nell'area presbiteriale con volte a botte. Vi si entra attraverso il campanile che si appoggia alla navata, costruito anch'esso in epoca pi\u00f9 tarda (forse XIII secolo), annullando contemporaneamente l'ingresso primitivo.\nLa tradizione \u2013 credibile, anche se non suffragata da documenti- vuole che il complesso paleocristiano sia sorto sotto gli Anscarici che nel IX secolo reggevano la Marca d'Ivrea. Una leggenda romantica vuole che vi sia sepolta la bella ed infelice Ansgarda, figlia di Anscario I, moglie ripudiata del re di Francia Ludovico II il Balbo, ritiratasi a meditare in questo luogo, dove trov\u00f2 poi sepoltura nell'anno 889. Una lapide apocrifa posta nel battistero ed un sarcofago sul piazzale del complesso plebano hanno alimentato questo mito.\nLa pieve, posta sull'altura del castello, doveva avere funzioni di \"chiesa castrense\" (un documento del 1232 la cita come chiesa \"in castrum Septimi\"); ma\u00a0\u2013 per concessione dei Signori del luogo- dovette presto fungere anche da parrocchiale. Svolse tale ruolo sino al 1661 quando, al suo posto, venne eletta a parrocchiale la chiesa di Sant'Andrea, situata al centro del borgo di Settimo Vittone.\nIl complesso monumentale si \u00e8 salvato dalle ingiurie del tempo per merito di interventi di restauro svolti negli anni 1896-97 a cura dell'Ufficio Regionale per la Conservazione dei Monumenti, diretto, a quella data, da Alfredo d'Andrade: si sono conservati numerosi suoi disegni per i lavori di restauro da eseguire. Risale a tale intervento l'inserimento in facciata di una bifora di foggia romanica con \"capitello a stampella\". Ai lavori del d'Andrate fecero seguito altri interventi; durante quelli eseguiti nell'ultima decade del XX secolo, \u00e8 stata recuperata una gran parte degli affreschi che coprono quasi interamente le pareti della pieve.\nGli affreschi.\nGli affreschi che si trovano all'interno della chiesa e lungo le pareti del corridoio che porta al battistero, costituiscono una testimonianza, straordinariamente ricca, dell'evoluzione che la pittura ha avuto, su di un arco di tempo lungo quasi tre secoli, in terra di Canavese.\nNon \u00e8 facile nella \"disordinata\" impaginazione degli affreschi trovare il filo cronologico che ci fa passare dalla prima met\u00e0 del XII secolo fin quasi sul finire del Quattrocento. Le raffigurazioni pi\u00f9 antiche sono i frammenti del \"Giudizio Universale\", riconoscibili (pur con molte difficolt\u00e0, stante il precario stato di conservazione) in alto nell'arco absidato: le gote arrossate e gli occhi sgranati (visibili nelle foto prese da vicino) ne testimoniano inequivocabilmente l'appartenenza alla pittura romanica. Databile all'altezza del XIII secolo \u00e8 l'immagine del \"San Michele Arcangelo che pesa le anime\" posta nel secondo registro degli affreschi che occupano la parete destra della chiesa.\nTra i dipinti collocabili a cavallo tra il XIII ed il XIV secolo troviamo addirittura un affresco autografo: si tratta della monumentale e ieratica figura di un santo regale (\"San Cristoforo\" ?) che tiene in mano un ramo con frutti (una palma con datteri?), firmata da tal \"Guilielmus de Orta\". In qualche continuit\u00e0 temporale e stilistica con esso, nel registro inferiore della stessa parete, si trova la scena del \"Miracolo di San Nicola di Bari\" ed una \"Adorazione dei Magi\" con una Madonna che tiene in mano uno stranissimo fiore.\nSempre sulla parete destra, troviamo una delle migliori pitture trecentesche presenti nella chiesa: un \"Santo vescovo in trono\" regale ed elegante, intento a scambiare cartigli con un monaco; essa \u00e8 dovuta, probabilmente, allo stesso pittore che, nel terzo registro superiore della parete, ha dipinto un\"Ultima Cena\" (ormai alquanto mutilata). Accanto al \"Santo vescovo in trono\", \u00e8 posto un affresco dell'inizio del XV secolo che raffigura la \"Visione del beato Pietro di Lussemburgo\", con il beato in preghiera davanti al crocifisso al quale appare l'immagine della Madonna col Bambino\nNella prima met\u00e0 del XV secolo sono impegnati ad affrescare la pieve, pittori dei quali esiste una relativamente pi\u00f9 ricca documentazione. Si tratta, innanzi tutto, di Dux Aimo (Aimone Duce) che qui dipinge, sulla parete di sinistra, un \"Angelo con le tre Marie al sepolcro\", opera che lascia trasparire il suo gusto miniaturistico.\nNella \"Adorazione dei Magi\", e nella scena frammentaria di \"San Francesco che riceve le stigmate\", poste nel corridoio di collegamento al battistero, si \u00e8 voluto riconoscere la prima maniera stilistica di un artista eporediese, Giacomino da Ivrea.\nLa parte meglio conservata degli affreschi \u00e8 quella fatta realizzare, nella piccola cappella destra del presbiterio, da Giovanni Martino Avogadro di Casanova, pievano della chiesa negli anni sessanta - ottanta del XV secolo. Il programma iconografico doveva essere ben meditato. Sulla volta a botte, in una mandorla di luce, \u00e8 raffigurato un \"Cristo benedicente\" \u2013 con una folta barba bianca e l'aspetto di un anziano che, forse volutamente, lo assimilano alla figura dell\"'Eterno\"; attorno a lui le figure del \"Tetramorfo\", vale a dire i simboli dei Quattro Evangelisti. Sulla parete di fondo \u00e8 raffigurata, sopra una piccola finestra, una \"Piet\u00e0\"; ai suoi lati trovano posto un \"San Lorenzo\" ed un \"San Martino che divide il mantello con un povero\". Infine, sulle pareti laterali troviamo, da una parte, la scena di \"San Lorenzo che presenta un devoto alla Madonna\" e, dall'altra le sante \"Marta(?), Lucia e Caterina di Alessandria\".\nL'ignoto \"Maestro degli affreschi della cappella Avogadro\" si dimostra, nella resa volumetrica nei corpi e nell'uso di tenui colori, aggiornato sulla lezione pierfrancescana, ma gli fa difetto (come emerge dall'approssimazione dei volti e dei panneggi) la piena padronanza dei mezzi pittorici.\nSi \u00e8 osservato al riguardo che: \nIl contesto ambientale.\nLa pieve di San Lorenzo ha come sfondo una sorta di anfiteatro naturale circondato da colline moreniche, che si estende sopra il paese di Settimo e le sue frazioni, dove il clima \u00e8 particolarmente mite. Vi cresce l'olivo, come si pu\u00f2 constatare anche dalle piante che stanno nei pressi della chiesa.\nLa coltura di gran lunga prevalente \u00e8 quella della vite. Un lavoro secolare di costruzione di terrazzamenti, strappati alla montagna, sostenuti da muri a secco e riempiti di terra riportata, ha consentito l'impianto di vigneti di nebbiolo. I pergolati assumono l'aspetto di un'opera ciclopica, sorretti come sono dai tipici \"tupiun\", colonnette in pietra imbiancate con la calce che trattengono il calore del giorno per restituirlo dopo il tramonto.\nTutta la conca \u00e8 attraversata da una rete di mulattiere che collegano tra di loro e con le frazioni di fondovalle le abitazioni e le vigne che stanno in alto sulla conca. La pieve di san Lorenzo \u00e8 un punto di snodo di tale rete di mulattiere: prendendo a destra si arriva a Montestrutto, dopo aver toccato la chiesetta romanica di San Giacomo; volgendo a sinistra si arriva ai ruderi del castello di Cesnola e poi a Torredaniele. Lungo sentieri analoghi dovevano muoversi i viaggiatori e i pellegrini che percorrevano la via Francigena e che preferivano muoversi a mezza costa anzich\u00e9 lungo le pi\u00f9 pericolose zone di fondovalle, dove scorre la Dora Baltea."}
{"id": "1429393", "revid": "767487", "url": "https://it.wikipedia.org/wiki?curid=1429393", "title": "1005 a.C.", "text": "Eventi e tendenze.\nPer luogo.\nIrlanda.\nMuore la sovrana suprema Enna Airgtheach, le succede Roitheachtaigh I, secondo Seathr\u00fan C\u00e9itinn."}
{"id": "1429394", "revid": "1543377", "url": "https://it.wikipedia.org/wiki?curid=1429394", "title": "Errol Morris", "text": "Biografia.\nNato e cresciuto ad Hewlett, nello stato di New York, da una famiglia ebraica, nel 2004 ha vinto l'Oscar al miglior documentario per il film \"\"."}
{"id": "1429395", "revid": "1003787", "url": "https://it.wikipedia.org/wiki?curid=1429395", "title": "Ond\u0159ej Sosenka", "text": "Carriera.\nFra i suoi successi la Corsa della Pace del 2002, il Giro di Polonia del 2001 e del 2004, i titoli nazionali cechi a cronometro del 1998, 2000, 2001, 2002, 2004, 2005 e 2006. In carriera ha disputato un solo Grande Giro, ossia il Giro d'Italia 2004, senza per\u00f2 portarlo a termine.\nIl maggior risultato della sua carriera \u00e8 senza dubbio il record dell'ora stabilito a Mosca il 19 luglio 2005 con la distanza di 49,700\u00a0km, distanza con cui ha battuto di circa 260 metri il precedente record del 2000 di Chris Boardman (in quell'anno l'UCI annull\u00f2 le precedenti prestazioni ottenute su bici speciali). Ha conservato il primato per oltre nove anni, fino al settembre 2015, quando venne superato dal tedesco Jens Voigt, che percorse oltre 1.400 metri in pi\u00f9 con una bici speciale avendo l'UCI rivisto in parte il divieto citato.\nGi\u00e0 escluso dalla Corsa della Pace 2001 per ematocrito alto, nel 2008 risult\u00f2 positivo alla metanfetamina e sub\u00ec una squalifica che pose fine alla sua attivit\u00e0 agonistica ad alto livello."}
{"id": "1429396", "revid": "144796", "url": "https://it.wikipedia.org/wiki?curid=1429396", "title": "Giovan Battista Caprara", "text": ""}
{"id": "1429397", "revid": "767487", "url": "https://it.wikipedia.org/wiki?curid=1429397", "title": "Akaiwa", "text": " \u00e8 una citt\u00e0 giapponese della prefettura di Okayama."}
{"id": "1429398", "revid": "767487", "url": "https://it.wikipedia.org/wiki?curid=1429398", "title": "Asakuchi", "text": " \u00e8 una citt\u00e0 giapponese della prefettura di Okayama."}
{"id": "1429399", "revid": "767487", "url": "https://it.wikipedia.org/wiki?curid=1429399", "title": "Bizen", "text": " \u00e8 una citt\u00e0 giapponese della prefettura di Okayama."}
{"id": "1429401", "revid": "767487", "url": "https://it.wikipedia.org/wiki?curid=1429401", "title": "Ibara", "text": " \u00e8 una citt\u00e0 giapponese della prefettura di Okayama."}
{"id": "1429402", "revid": "110157", "url": "https://it.wikipedia.org/wiki?curid=1429402", "title": "Kasaoka", "text": " \u00e8 una citt\u00e0 giapponese della prefettura di Okayama."}
{"id": "1429404", "revid": "110157", "url": "https://it.wikipedia.org/wiki?curid=1429404", "title": "Maniwa", "text": " \u00e8 una citt\u00e0 giapponese della prefettura di Okayama."}
{"id": "1429405", "revid": "2208340", "url": "https://it.wikipedia.org/wiki?curid=1429405", "title": "Mimasaka", "text": " \u00e8 una citt\u00e0 giapponese della prefettura di Okayama.\nLa citt\u00e0 \u00e8 nota soprattutto per aver dato i natali a Miyamoto Musashi, samurai, scrittore e pittore, considerato il pi\u00f9 grande spadaccino della storia del Giappone. La zona di \u014chara-Cho \u00e8 infatti nota come , letteralmente \"terra natale di Musashi\".\nMonumenti e luoghi d'interesse.\nA Mimasaka, nell'area nota come , ha sede il Musashi Budokan, il cui nome completo \u00e8 , dedicato alla memoria del celebre samurai Miyamoto Musashi, nato in questi luoghi.\nSi tratta di celebre un impianto dedicato alla pratica delle arti marziali giapponesi, principalmente del kend\u014d, in cui si svolgono annualmente importanti gare nazionali ed internazionali.\nLa vista frontale rappresenta un elmo da samurai (kabuto), simbolo della prefettura di Okayama, mentre la visuale dall'altro riproduce il design della celebre tsuba del samurai a cui l'edificio \u00e8 dedicato. In pratica tutto l'edificio celebra Miyamoto Musashi in quanto figura centrale della cultura tradizionale giapponese.\nRelazioni Internazionali.\n Gemellaggio di \u014chara-ch\u014d (Giappone) e Gleiz\u00e9 (Francia) con l'approvazione del sindaco di Mimasaka."}
{"id": "1429407", "revid": "767487", "url": "https://it.wikipedia.org/wiki?curid=1429407", "title": "Niimi", "text": " \u00e8 una citt\u00e0 giapponese della prefettura di Okayama."}
{"id": "1429410", "revid": "547034", "url": "https://it.wikipedia.org/wiki?curid=1429410", "title": "Setouchi", "text": " \u00e8 una citt\u00e0 giapponese della prefettura di Okayama.\nStoria.\nLa citt\u00e0 di Setouchi \u00e8 un accorpamento di tre aree diverse. La zona di Oku\uff08\u9091\u4e45\uff09, Ushimado \uff08\u725b\u7a93\uff09e Osafune\uff08\u9577\u8239\uff09. Il porto di Ushimado era famoso durante lo Shogunato Tokugawa (\u5fb3\u5ddd\u5e55\u5e9c \"Tokugawa bakufu\", 1603-1868) come punto di scambio per i commerci con la Corea. Oggi \u00e8 rinomata localit\u00e0 turistica per la navigazione da diporto. La zona di Osafune \uff08\u9577\u8239\uff09era famosa nel 12 \u00b0 secolo sotto il nome di Bizen Osafune (\u5099\u524d\u9577\u8239Osafune, provincia di Bizen) per la produzione di \"katana\", tutt'ora nella zona sono ancora attivi artigiani ed \u00e8 possibile visitare il \"Museo della Spada di Osafune\".\nDi interesse storico a Osafune anche la zona di Bizen Fukuoka (\u5099\u524d\u798f\u5ca1\uff09, rinomato centro commerciale e in seguito centro politico fino all'inizio del periodo Edo, servito dal fiume Yoshii e dal mare interno di Seto. La testimonianza storica del mercato di Fukuoka (\u798f\u5ca1\u306e\u5e02\"Fukuoka no Ichi\") \u00e8 registrata nei rotoli delle cronache illustrate (\"Emaki\") di Ippen Shonin\uff08\u4e00\u904d\u4e0a\u4eba\uff09, risalenti al 13 \u00b0 secolo. Nel tardo periodo Kamakura fu rdificato il castello di Bizen Fukuoka. Nel medio periodo Muromachi il \"daimy\u014d\" che governava la provincia di Bizen prese questo castello ad abitazione, restaurandolo e fortificandolo. In seguito al cambio del corso del fiume Yoshii, la maggior parte della zona di Bizen Fukuoka incluso il castello affond\u00f2 sotto il fiume.\nRelazioni Internazionali.\nVedi anche: List of twin towns and sister cities in Japan\nCitt\u00e0 gemellate.\nSetouchi \u00e8 gemellata con:[\"citation needed\"]"}
{"id": "1429412", "revid": "74801", "url": "https://it.wikipedia.org/wiki?curid=1429412", "title": "S\u014dja", "text": " \u00e8 una citt\u00e0 giapponese della prefettura di Okayama."}
{"id": "1429415", "revid": "767487", "url": "https://it.wikipedia.org/wiki?curid=1429415", "title": "Takahashi", "text": " \u00e8 una citt\u00e0 giapponese della prefettura di Okayama."}
{"id": "1429416", "revid": "767487", "url": "https://it.wikipedia.org/wiki?curid=1429416", "title": "Tamano", "text": " \u00e8 una citt\u00e0 giapponese della prefettura di Okayama."}
{"id": "1429417", "revid": "2208340", "url": "https://it.wikipedia.org/wiki?curid=1429417", "title": "Tsuyama", "text": " \u00e8 una citt\u00e0 giapponese della prefettura di Okayama.\nNel 1938 fu lo scenario di una strage tra le pi\u00f9 importanti dell'epoca: lo spree killer Mutsuo Toi, ventunenne, uccise trenta persone in quello che \u00e8 ricordato come massacro (o incidente) di Tsuyama.\nIl 28 febbraio del 2005, la citt\u00e0 di Tsuyama \u00e8 stata fusa insieme alla citt\u00e0 di Kamo (distretto di Tomata), alla citt\u00e0 di Sh\u014dboku (dal distretto di Katsuta), alla citt\u00e0 di Kume (dal distretto di Kume) e al villaggio di Aba."}
{"id": "1429419", "revid": "144796", "url": "https://it.wikipedia.org/wiki?curid=1429419", "title": "Carlo Gaetano di Gaisruck", "text": ""}
{"id": "1429421", "revid": "599013", "url": "https://it.wikipedia.org/wiki?curid=1429421", "title": "Soja", "text": ""}
{"id": "1429424", "revid": "628767", "url": "https://it.wikipedia.org/wiki?curid=1429424", "title": "Distretto di Lhuntse", "text": "Lhuntse \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey orientale.\nMunicipalit\u00e0.\nIl distretto consta di otto gewog (raggruppamenti di villaggi):"}
{"id": "1429425", "revid": "1232412", "url": "https://it.wikipedia.org/wiki?curid=1429425", "title": "Fivelandia 4", "text": "Fivelandia 4 \u00e8 il sesto album di Cristina D'Avena, pubblicato da Five Record Srl e distribuito da C.G.D. Messaggerie Musicali SpA, nel 1986.\nIl disco.\nL'album \u00e8 il quarto capitolo della collana Fivelandia e contiene le sigle dei cartoni animati andati in onda sulle reti Mediaset nel periodo intorno alla pubblicazione. Esso \u00e8 stato pubblicato in musicassetta e vinile e nel 2006 \u00e8 stato pubblicato in CD, prima in versione doppia e successivamente singola.\nLa copertina dell'album ospita Uan, Four e Five mentre tengono dei palloncini all'interno dei quali sono presenti alcuni dei cartoni animati delle sigle contenute nell'album.\nTracce.\nInterpreti.\nIl gruppo I Muppet e Mary \u00e8 formato da Antonello Governale, Enrico Maggi, Lisa Mazzotti, Giorgio Melazzi, Graziella Porta, Fabio Tarascio, Pietro Ubaldi\nPosizione in classifica.\nL'album arriv\u00f2 a toccare la posizione numero 16 della classifica settimanale.\nDifferenze con la ristampa.\nFivelandia 3 &amp; 4.\nFivelandia 3 &amp; 4 \u00e8 un album di Cristina D'Avena, pubblicato da Rti S.p.A. e distribuito da Edel, il 28 aprile. La copertina dell'album, riprende in un formato pi\u00f9 piccolo le copertine degli album originali.\nFivelandia 4.\nFivelandia 4 \u00e8 un album di Cristina D'Avena, pubblicato da Rti SpA e distribuito da Edel, il 23 giugno. La copertina dell'album, riprende in un formato pi\u00f9 piccolo la copertina dell'album originale.\nFivelandia Reloaded - Volume 4.\nA cominciare da dicembre 2018, Rti ha iniziato a pubblicare delle versioni ridotte degli album originali. Per quanto riguarda il volume 4, delle 14 tracce presenti nella ristampa, ne sono state pubblicate solo 12. La copertina dell'album \u00e8 molto simile a quella della ristampa su CD con la differenza che viene aggiunta la scritta \"Reloaded,\" i loghi di Five e Uan e il colore di sfondo \u00e8 giallo."}
{"id": "1429427", "revid": "1305772", "url": "https://it.wikipedia.org/wiki?curid=1429427", "title": "Ginowan", "text": " \u00e8 una citt\u00e0 giapponese della prefettura di Okinawa ed \u00e8 situata nell'isola di Okinawa. A tutto il 1\u00ba luglio del 2011, la popolazione era di 93.467 abitanti su un territorio di 19,68 km\u00b2, per una densit\u00e0 di 4.749 ab./km\u00b2. Confina ad ovest con il mare e con la cittadina di Chatan, a nord con la citt\u00e0 di Okinawa, a sud con Urasoe e ad est con Nishihara.\nBase americana di Futenma.\nGran parte del territorio comunale ospita da diversi decenni la base aerea di Futenma dei marines statunitensi, che si divide in due grandi aree, una delle quali \u00e8 adibita ad aeroporto militare. La base fu installata subito dopo la vittoria degli alleati nella battaglia di Okinawa del 1945, fu inizialmente sede dell'aeronautica militare statunitense e nel 1957 fu trasferita sotto il controllo della marina. Attualmente ospita all'incirca 4.000 marines.\nDa molti anni si \u00e8 sviluppato un movimento popolare che richiede l'allontanamento delle truppe USA da Okinawa. Nel 2006 i governi americano e giapponese hanno firmato un accordo che prevede la riduzione della presenza militare americana nell'isola. Tale accordo prevede il trasferimento di circa 8.000 effettivi fuori dal Giappone e la chiusura della base di Futenma.\nDa allora vi sono state diverse istanze che hanno fatto slittare la data di trasferimento. Diverse manifestazioni contro le titubanze del governo giapponese sull'applicazione dell'accordo hanno contribuito alle dimissioni, nel 2010, del neoeletto primo ministro Yukio Hatoyama. A tutto il marzo del 2012, i negoziati fra i due governi erano ancora in fase interlocutoria.\nAttrazioni.\nLa maggior parte delle attrazioni turistiche e culturali sono situate in prossimit\u00e0 del mare:"}
{"id": "1429428", "revid": "28406", "url": "https://it.wikipedia.org/wiki?curid=1429428", "title": "Roitheachtaigh I", "text": ""}
{"id": "1429433", "revid": "28406", "url": "https://it.wikipedia.org/wiki?curid=1429433", "title": "Re supremo d'Irlanda", "text": ""}
{"id": "1429434", "revid": "124933886", "url": "https://it.wikipedia.org/wiki?curid=1429434", "title": "Jill Valentine", "text": " \u00e8 un personaggio fittizio e una dei protagonisti della serie \"Resident Evil\", serie videoludica di genere survival horror targata Capcom.\nCaratteristiche.\nJill Valentine \u00e8 un ex poliziotta, membro di una unit\u00e0 speciale chiamata S.T.A.R.S., che esercita presso una citt\u00e0 americana immaginaria, Raccoon City. Jill \u00e8 particolarmente abile con le armi bianche, e scassina le serrature molto rapidamente. Nel quinto episodio subisce una mutazione genetica, ottenendo prestazioni fisiche notevoli.\nAppare come una donna risoluta e molto testarda, fattore che sorprende e innervosisce spesso i suoi alleati. La sua caparbiet\u00e0 si rivela tuttavia spesso la sua salvezza.\nNella scheda del primo episodio, Jill viene descritta come una donna alta un metro e sessantasei centimetri, dal peso di cinquantasei chili. Ha gli occhi azzurri e i capelli castani, e il suo gruppo sanguigno \u00e8 \"B\".\nBiografia.\nInfanzia e giovent\u00f9.\nJill Valentine nasce il 14 febbraio 1975, in una localit\u00e0 Fort Worth in Texas degli Stati Uniti. La madre \u00e8 di origini giapponesi, mentre il padre \u00e8 francese. La sua vita prima degli eventi del gioco \u00e8 incerta in quanto esistono tre differenti versioni di essa:\nLa versione principale pubblicata nel primo episodio, vuole che Jill sia un'esperta di esplosivi operante presso il corpo speciale di polizia della S.T.A.R.S.. Prima di lavorare nel suddetto corpo speciale, lei aveva operato presso una unit\u00e0 militare segreta conosciuta come Delta Force.\nUn'altra versione contrastante con la prima e attualmente riconosciuta tutt'oggi, sostiene invece che Jill fosse una ladra che dopo aver conosciuto un poliziotto, Barry Burton, abbandona la sua vita di fuorilegge, e aiutata da quest'ultimo, la ragazza entra nelle forze dell'ordine, e successivamente nella S.T.A.R.S..\nLa versione narrata dalla scrittrice S.D. Perry, ricalca la versione secondaria, e rivendica che Jill avesse come suo unico parente prossimo noto il padre, Dick Valentine. La donna vive una giovent\u00f9 molto difficile in quanto il padre, che si guadagnava da vivere facendo lo scassinatore, finisce in prigione, lasciando una adolescente Jill sola e senza una guida genitoriale, che finisce a sua volta con l'intraprendere una vita di crimine e precariato sociale. \u00c8 in tale situazione, che Jill conosce Barry Burton, che la dissuade dal proseguire lo stesso cammino del padre, e l'aiuta ad entrare nella S.T.A.R.S..\nAd ogni modo, il denominatore comune della varie storie resta il fatto che Jill si arruola, come Chris, nella S.T.A.R.S. grazie all'aiuto di Barry.\nRiassunto dei capitoli.\n\"Resident Evil\".\nLa notte del 24 luglio del 1998, Jill \u00e8 parte della squadra Alpha incaricata di indagare su delle misteriose morti avvenute sulle montagne di Arklay, situate ai margini della citt\u00e0 di Raccoon City, e di indagare su un'altra squadra inviata sul luogo scomparsa misteriosamente.\nGiunti sul luogo, Jill e alcuni membri della sua squadra trovano i resti dell'elicottero utilizzato dalla squadra Bravo, ma prima che essi possano investigare sull'accaduto vengono attaccati da alcuni cani insolitamente aggressivi, che uccidono l'agente Joseph. Jill e i suoi compagni sono costretti a rifugiarsi in una villa nelle vicinanze ritenuta abbandonata da tempo. All'interno, Jill rinviene alcuni corpi della squadra che l'ha preceduta e si accorge che la stessa aggressivit\u00e0 riscontrata nei cani si manifesta anche in alcune persone che trova all'interno dell'abitazione.\nSvolgendo alcune indagini, Jill e i pochi membri superstiti della sua squadra, scoprono che la villa \u00e8 una copertura di un laboratorio scientifico segreto nel quale si svolgono ricerche sulle armi biologiche per conto della Umbrella Inc., una famosa multinazionale farmaceutica. Tra i suoi vari esperimenti, gli scienziati operanti nella struttura crearono una tossina sintetica, il T-Virus, che colpisce il sistema nervoso regredendo l'intelligenza ad un insano stato animalesco che si manifesta con il bisogno di nutrirsi di qualsiasi altra forma di vita non infetta. In seguito ad un incidente di protocollo, tale tossina si disperde, infettando biologicamente persone, animali ed addirittura vegetali. Nei meandri del suddetto laboratorio, Jill scopre che il suo stesso capitano, Albert Wesker, lavora per conto della Umbrella, e che si avvaleva della sua posizione nelle autorit\u00e0 locali per informare e coprire i movimenti occulti dell'azienda farmaceutica. L'uomo in questione non tarda a presentarsi, ed attiva una bio-arma chiamata Tyrant, venendo da questa per\u00f2 subito ucciso. Jill riesce a sconfiggere la creatura e fuggire dalla villa insieme a Chris Redfield, Barry Burton e Rebecca Chambers, a bordo di un elicottero guidato dal commilitone Brad Vickers.\nA circa due mesi di distanza dagli eventi della villa, alcuni residui del Virus T si disperdono nelle fogne e raggiungono la citt\u00e0, causando una pandemia nell'intera citt\u00e0 di Raccoon City.\nJill, che in quei mesi si era battuta invano insieme ai suoi compagni e superstiti per rivelare la verit\u00e0 sulla villa e gli esperimenti, si unisce ad un piccolo gruppo di superstiti a Raccoon City, nel tentare di fuggire dalla citt\u00e0. Una misteriosa creatura, Nemesis, fisicamente e mentalmente migliore dei normali zombie e progettata per eliminare i membri della S.T.A.R.S., la insegue come suo primo obbiettivo. Uno dei sopravvissuti \u00e8 Carlos Oliveira, un mercenario appartenente all'unit\u00e0 della U.B.C.S. (Umbrella Biohazard Countermeasure Squad, una squadra che provvede alle contromisure sulle armi biologiche della stessa Umbrella), inviato sul luogo per raccogliere materiale di ricerca, che diviene molto unito alla ragazza ed \u00e8 spesso testimone dei danni del Nemesis, che sventa ogni tentativo di fuga da parte dei due.\nProseguendo il loro cammino, i due scoprono un Impianto di smaltimento segreto appartenente alla Umbrella, e vengono messi al corrente del fatto che il governo statunitense ha deciso di prevenire un'ulteriore diffusione del virus, dapprima isolando la citt\u00e0, e successivamente radendola al suolo con una testata nucleare. Nemesis e Nikolai, un mercenario intento ad eliminare Jill e Carlos per ottenere ulteriore compenso da parte della multinazionale, cercano di bloccarli, ma i due riescono a neutralizzarli; raggiungono l'eliporto e vengono salvati da Barry Burton poco prima che la testata nucleare esploda sulla citt\u00e0.\n18 febbraio 2003, Russia. Jill entra insieme a Chris a far parte dell'Unit\u00e0 Contenimento Rischi Biologici (un'organizzazione volta a smantellare le attivit\u00e0 della Umbrella). I due si infiltrano in una base operativa della multinazionale situata in Russia, in cui era in preparazione una nuova arma biologica. Jill e Chris affrontano questa nuova minaccia, il T.A.L.O.S., per poi epurarlo dalle B.O.W. rimanenti.\nNel 2005, in seguito alla fondazione della \"Bioterrorism Security Assessment Alliance\" (\"B.S.A.A.\"), Jill e l'agente Parker Luciani vengono incaricati di ritrovare Chris, scomparso sulla \"Queen Zenobia\", una nave da crociera. Jill scopre che, prima di scomparire, Chris, accompagnato da Jessica Sherawat, stava cercando di sconfiggere un nuovo gruppo terroristico, il Veltro, che con il potente virus T-Abyss (ricavato dal virus Progenitor) era intento ad infettare le acque del pianeta.\nNel 2006 La B.S.A.A. mette Jill e Chris alla ricerca del cofondatore della multinazionale Umbrella Corporation, Ozwell E. Spencer, per arrestarlo. Una volta infiltrati nel castello del vecchio, i due agenti lo trovano a terra morto, ucciso da Albert Wesker, contro il quale ingaggiano una lotta. Wesker afferra Chris per il collo e tenta di ucciderlo, ma Jill per salvarlo scaglia Wesker gi\u00f9 per una finestra cadendo insieme a lui in baratro profondo. La donna viene quindi dichiarata ufficialmente morta.\n\"Resident Evil 5\".\nTre anni dopo, tuttavia, si scopre che Jill \u00e8 ancora viva: poco dopo la sua presunta morte in Russia, Jill viene presa da Wesker per i suoi particolari anticorpi, sviluppati dopo un vaccino iniettato alla donna durante l\u2019epidemia di Raccoon City otto anni prima, che si rivelano fondamentali per lo sviluppo di una nuova tossina sperimentale, l'Uroboros.\nSottoposta a tale trattamento, la donna viene tenuta in stato di criogenia per permettere, come nel caso di Alexia Ashford, che l'organismo assimilasse la tossina senza subire alterazioni genetiche. Il lungo periodo di tempo trascorso in criogenia causa sul corpo di Jill un indebolimento della melanina che rende la donna praticamente albina.\nA processo ultimato, Wesker colloca sulla donna un dispositivo che le somministra sottocute, a intervalli regolari, una sostanza chimica denominata \"P30\", che inibisce il sistema nervoso e quindi il controllo delle sue azioni, e la utilizza come guardia del corpo durante la sua permanenza in un villaggio situato nel Sudafrica.\nSul luogo, dove si trovano in missione Chris e Sheva Alomar, un agente presso la filiale sudafricana della B.S.A.A., Jill incrocia i due agenti e, su ordine di Wesker, li attacca. Tuttavia Chris riesce a rimuovere il dispositivo e a renderla nuovamente cosciente, e insieme bloccano le attivit\u00e0 di Wesker.\nTempo dopo le vicende in Sud Africa, Jill e Chris ritornano sulle tracce della Umbrella, e altre societ\u00e0 ad esse correlate.\nDopo che Chris insieme a Sheva cercano di catturare Albert Wesker, Jill sviene, pi\u00f9 tardi verr\u00e0 trovata da Josh Stone. Jill insieme a Josh cercano di fuggire da Kijuju e cercano di aiutare Chris a sconfiggere Wesker.\nTitoli in cui compare.\nSerie principale:\nSpin-off:\nAltre versioni:\nAltri media.\nIl personaggio compare in diversi fumetti dedicati a Resident Evil e nei romanzi di S.D. Perry:\nAccoglienza.\nRetrospettivamente, la rivista \"Famits\u016b\" ha classificato Jill come la tredicesima eroina pi\u00f9 famosa dei videogiochi degli anni '90."}
{"id": "1429435", "revid": "1543377", "url": "https://it.wikipedia.org/wiki?curid=1429435", "title": "Ishigaki", "text": " \u00e8 una citt\u00e0 del Giappone meridionale che fa parte della Prefettura di Okinawa. Comprende i territori dell'omonima isola di Ishigaki, che fa parte dell'arcipelago delle isole Yaeyama, e quelli delle disabitate isole Senkaku, contese al Giappone da Cina e da Taiwan, che ne reclamano la sovranit\u00e0. Secondo una stima del 2010 vi sono 46.938 abitanti, distribuiti su un'area di 228,91\u00a0km\u00b2, per una densit\u00e0 di 205,05 ab./km\u00b2\nNel 2007, l'isola di Ishigaki \u00e8 stata inserita nel Parco nazionale di Iriomote-Ishigaki, di cui gi\u00e0 facevano parte le isole di Iriomote, Kuroshima, Taketomi, Kohama ed altre minori.\nStoria.\nLa municipalit\u00e0 fu fondata nel 1908 con il nome di villaggio Yaeyama, fusione dei preesistenti distretti \"(megumi)\" di Ishigaki, \u014chama e Miyara. Prese il nome Ishigaki nel 1914, mantenendo lo \"status\" di villaggio. Divenne una cittadina nel 1926 e fu dichiarata citt\u00e0 il 10 luglio 1947. Tra il 1945 ed il 1972, come il resto della Prefettura di Okinawa, Ishigaki fu posta sotto il controllo dell'Amministrazione civile degli Stati Uniti d'America per le Isole Ryukyu, dopo la sconfitta giapponese nella seconda guerra mondiale. A causa della disputa in atto tra Cina, Taiwan e Giappone, il governo di Tokyo ha proibito l'accesso alle Senkaku.\nInfrastrutture e trasporti.\nL'aeroporto di Ishigaki \u00e8 il pi\u00f9 grande tra quelli delle Yaeyama, collega la citt\u00e0 con diverse isole della Prefettura di Okinawa e con le maggiori citt\u00e0 del Giappone. Si trova nella zona a nordest del principale centro abitato dell'isola. Il porto si trova nel centro cittadino ed offre un servizio di traghetti che collega Ishigaki con le altre isole dell'arcipelago. \u00c8 presente un servizio di autobus composto da 12 linee che toccano le principali localit\u00e0 e spiagge dell'isola.\nAttrazioni.\nIshigaki \u00e8 diventata famosa in Giappone per la bellezza delle sue spiagge e la pulizia del suo mare. Tra le altre attrazioni turistiche che offre vi sono:"}
{"id": "1429437", "revid": "110157", "url": "https://it.wikipedia.org/wiki?curid=1429437", "title": "Itoman", "text": " \u00e8 una citt\u00e0 giapponese della prefettura di Okinawa e si trova all'estremo sud dell'isola di Okinawa."}
{"id": "1429440", "revid": "2166047", "url": "https://it.wikipedia.org/wiki?curid=1429440", "title": "Miyakojima", "text": " \u00e8 una della prefettura di Okinawa; si trova nelle isole Miyako, che fanno parte dell'arcipelago delle Ry\u016bky\u016b, in Giappone.\nLa citt\u00e0 di Miyakojima \u00e8 nata nel 2005, a seguito della legge per la fusione delle , promulgata nel 2004, tesa a ridurre il numero degli Enti Locali giapponesi. \u00c8 stata formata con la fusione della citt\u00e0 di Hirara, le di Gusukube, Irabu e Shimoji, ed il di Ueno. Tali municipalit\u00e0 sono state sottratte al .\nLa nuova citt\u00e0 non rappresenta un vero e proprio centro abitato, ma comprende il territorio di tutte le isole Miyako, ad eccezione di Taramajima e Minnajima che formano il di Tarama, l'unico comune rimasto sotto l'amministrazione del distretto di Miyako.\nIl territorio comunale si estende per 204.54\u00a0km\u00b2 e, a tutto il 1\u00ba gennaio del 2008, Miyakojima aveva una popolazione di 52.777 abitanti, con una densit\u00e0 pari a 258 ab./km\u00b2. Il maggiore centro abitato \u00e8 quello di Hirara, che si trova nell'isola pi\u00f9 popolata della citt\u00e0, Miyakojima. Le altre isole comprese nel territorio sono quelle di Ikemajima, \u014cgamijima, Irabujima, Shimojishima e Kurimajima."}
{"id": "1429441", "revid": "439868", "url": "https://it.wikipedia.org/wiki?curid=1429441", "title": "Nago", "text": " \u00e8 una citt\u00e0 giapponese della prefettura di Okinawa ed \u00e8 situata nell'isola di Okinawa."}
{"id": "1429442", "revid": "767487", "url": "https://it.wikipedia.org/wiki?curid=1429442", "title": "Nanj\u014d", "text": " \u00e8 una citt\u00e0 giapponese della prefettura di Okinawa ed \u00e8 situata nell'isola di Okinawa."}
{"id": "1429443", "revid": "110157", "url": "https://it.wikipedia.org/wiki?curid=1429443", "title": "Okinawa (Okinawa)", "text": " \u00e8 una citt\u00e0 giapponese della prefettura di Okinawa e si trova nell'isola omonima.\nSport.\nCalcio.\nLa citt\u00e0 \u00e8 rappresentata nella J3 League dal FC Ry\u016bky\u016b, sodalizio fondato nel 2003."}
{"id": "1429444", "revid": "767487", "url": "https://it.wikipedia.org/wiki?curid=1429444", "title": "Tomigusuku", "text": " \u00e8 una citt\u00e0 giapponese della prefettura di Okinawa ed \u00e8 situata nell'isola di Okinawa."}
{"id": "1429445", "revid": "110157", "url": "https://it.wikipedia.org/wiki?curid=1429445", "title": "Urasoe", "text": " \u00e8 una citt\u00e0 giapponese della prefettura di Okinawa e si trova nell'isola di Okinawa."}
{"id": "1429446", "revid": "110157", "url": "https://it.wikipedia.org/wiki?curid=1429446", "title": "Uruma", "text": " \u00e8 una citt\u00e0 giapponese della prefettura di Okinawa e si trova nell'isola di Okinawa."}
{"id": "1429450", "revid": "767487", "url": "https://it.wikipedia.org/wiki?curid=1429450", "title": "Keoma", "text": "Keoma \u00e8 un film del 1976, diretto da Enzo G. Castellari.\nTrama.\nKeoma, un pistolero \"mezzosangue\" indiano, giunge in un vecchio accampamento militare mentre cerca di raggiungere la sua citt\u00e0 natia. Qui incontra una vecchia che trascina un carretto: \u00e8 la Morte.\nNel suo viaggio Keoma si imbatte in una carovana di pistoleri che stanno portando dei malati di peste in una miniera abbandonata, dove ammassano tutti gli infetti. Nel gruppo per\u00f2 c'\u00e8 anche una donna incinta che non \u00e8 malata, e gli altri appestati simulano una fuga solamente per permetterle di scappare. Tutti i malati vengono uccisi e la donna riacciuffata. Keoma per\u00f2 assiste alla scena, e libera la donna, ferendo un pistolero e uccidendone un altro. Appena giungono in paese tutti riconoscono la donna, moglie di un appestato, ma Keoma riesce a farle avere lo stesso una camera al saloon, togliendola ad una prostituta.\nPrima di addormentarsi la donna spiega a Keoma che anni prima Caldwell, un ufficiale dell'esercito, ha obbligato con la forza tutti i contadini a svendere i loro terreni in suo favore, ed ora spadroneggia per la citt\u00e0. Nel paese Keoma incontra anche un suo vecchio amico, George, che oramai \u00e8 diventato un ubriacone. Successivamente si reca nella sua vecchia casa, dove incontra suo padre. Questi lo accoglie e gli rivela che i suoi tre fratellastri, che l'hanno sempre odiato perch\u00e9 figlio di una indiana, si sono alleati a Caldwell. Il padre gli dice anche che vorrebbe fare qualcosa per ristabilire l'ordine in citt\u00e0, ma oramai \u00e8 vecchio e non vuole mettersi contro i propri figli.\nIntanto in paese gli uomini di Caldwell rapiscono di nuovo la donna per portarla alla miniera, e pestano George che prova a difenderla. Venuto a sapere dell'accaduto Keoma si reca alla miniera, dove trova i suoi tre fratelli - Butch, Sam e Lenny - insieme a Caldwell, che gli offre lavoro. Keoma rifiuta, e riporta la donna in citt\u00e0, dal dottore. L\u00ec per\u00f2 lo raggiungono i suoi fratelli, per convincerlo a lasciare la citt\u00e0. Keoma li sfida a fare a pugni uno alla volta, ed uno alla volta li batte, umiliandoli davanti a tutti. Caldwell non pu\u00f2 sopportare che il suo potere venga messo in discussione, e la sera stessa \"licenzia\" i tre fratelli e organizza un vero e proprio linciaggio in citt\u00e0. Keoma, approfittando del buio, riesce per\u00f2 a scappare con la donna, grazie anche all'aiuto del padre.\nIntanto George e il dottore sono riusciti a portare in citt\u00e0 dei farmaci contro la peste, ma Caldwell non vuole che vengano distribuiti. Keoma allora lascia la donna e suo padre in una grotta, e torna in citt\u00e0. Qui inizialmente ha la meglio sugli uomini di Caldwell, ma Caldwell fa uccidere George e prende in ostaggio il padre, accorso in suo aiuto, minacciandolo di morte. Keoma si arrende, ma Caldwell non tiene fede ai patti e uccide ugualmente il padre. \u00c8 la scena pi\u00f9 carica di tensione dell'intero film (accentuata dalla triste musica) che mostra fino all'ultimo l'incrociarsi degli ultimi sguardi tra padre e figlio prima dell'esplosione del colpo che li separer\u00e0 per sempre. Cieco di rabbia, Keoma si libera della presa degli uomini che lo avevano catturato e assale Caldwell tentando di strangolarlo, ma gli uomini sopraggiungono nuovamente, lo malmenano e lo legano alla ruota di un carro.\nSubito dopo arrivano i tre Shannon che vendicano il genitore uccidendo Caldwell e alcuni suoi sgherri e si impadroniscono del paese, lasciando il fratellastro appeso alla ruota - in quanto da loro considerato il vero responsabile della morte del padre - e dicendo che sar\u00e0 un giudice federale a giudicare la sua colpa. Quella notte per\u00f2 Lisa torna in citt\u00e0 e libera Keoma, che la porta al vecchio accampamento militare. Qui la Morte fa da levatrice alla donna, mentre i tre fratelli, scoperta la fuga, lo raggiungono all'accampamento.\nIl duello finale tra Keoma e i suoi fratelli si svolge tra le grida della donna partoriente. Keoma uccide i propri fratelli, mentre la donna partorisce e muore tra i dolori del parto. La Morte vuole dare il bambino a Keoma, dicendogli che ha bisogno di lui, ma Keoma va via urlandole che il bambino \u00e8 un uomo libero, e chi \u00e8 libero non ha bisogno di niente.\nColonna sonora.\nNel film il brano \"Keoma\", composto da Guido e Maurizio De Angelis su testo di Susan Duncan-Smith e Cesare De Natale, \u00e8 interpretato dalla cantante Sibilla insieme allo stesso Guido De Angelis.\nDistribuzione.\nNel 2007 il film \u00e8 stato proiettato alla Mostra Internazionale d'Arte Cinematografica di Venezia del 2007, all'interno della retrospettiva sugli spaghetti-western.\nIl film \u00e8 conosciuto all'estero come:\nAccoglienza.\nCritica.\nConsiderato dal regista come il proprio miglior film, \u00e8 forse l'ultimo grande western all'italiana e rappresenta comunque il compendio e il canto del cigno del genere. Il crepuscolo del western trova esplicita allusione nella stessa vicenda del protagonista, nel suo essere \"un giustiziere non richiesto, un messia (e in quanto tale crocefisso nel finale).\". Appaiono evidenti, nell'esibizione della violenza, ma anche nel montaggio serrato, le influenze di Peckinpah.\nPur ripercorrendo tutte le convenzioni del genere, il regista le filtra attraverso una visione originale. Nella descrizione di una societ\u00e0 malata, \"marcia\" (\"Questo mondo \u00e8 marcio\" afferma il protagonista) si pu\u00f2 scorgere l'influenza delle sue precedenti esperienze alla regia di polizieschi. Singolari appaiono anche alcune scelte narrative, quali la personificazione, in una vecchia, della figura della morte, con la quale il protagonista si trova ripetutamente a colloquiare e la partecipazione fisica di Keoma ad eventi della propria giovent\u00f9, evocati nella memoria."}
{"id": "1429451", "revid": "767487", "url": "https://it.wikipedia.org/wiki?curid=1429451", "title": "Shotter's Nation", "text": "Shotter's Nation \u00e8 il secondo album della band rock inglese Babyshambles. L'album \u00e8 stato pubblicato il 1\u00ba ottobre 2007 dalla Parlophone con un generale apprezzamento da parte della critica. Negli Stati Uniti l'album \u00e8 stato pubblicato il 23 ottobre dalla Astralwerks. Il primo singolo estratto \u00e8 \"Delivery\".\nIl disco.\nL'album \u00e8 stato prodotto da Stephen Street (produttore di The Smiths, Blur, Kaiser Chiefs e The Zutons) e registrato agli Olympic Studio di Londra. In un'intervista all'NME, Pete Doherty ha detto che all'album ha collaborato anche Albert Hammond Jr., chitarrista dei The Strokes, ma non ha menzionato il nome della traccia. L'edizione limitata contiene un'intervista di 40 minuti, cinque brani registrati al Boogaloo, il 5 luglio 2007 e il video musicale di \"Delivery\". La copertina dell'album disegnata da Aliz\u00e9 Meurisse \u00e8 basata sul quadro \"The Death of Chatterton\" di Henry Wallis (1856). \u00c8 stato riportato che Kate Moss non ha chiesto alcun diritto per i brani scritti a quattro mani con Pete Doherty.\nLa canzone \"There She Goes\" \u00e8 spesso stata comparata dai giornalisti a \"The Lovecats\" dei The Cure. Drew McConnell ha dichiarato in un'intervista che la band voleva che questa canzone suonasse come \"Walk on the Wild Side\" di Lou Reed.\nLa band ha suonato in vari show televisivi e radiofonici in Gran Bretagna e in Francia. I Babyshambles hanno anche suonato a Monaco di Baviera all'Olympiahalle per gli MTV Europe Music Awards con il brano \"Delivery\"."}
{"id": "1429454", "revid": "767487", "url": "https://it.wikipedia.org/wiki?curid=1429454", "title": "1002 a.C.", "text": ""}
{"id": "1429455", "revid": "2006282", "url": "https://it.wikipedia.org/wiki?curid=1429455", "title": "Healthcare Resource Group", "text": "All'interno del National Health Service (NHS) britannico, gli Healthcare Resource Group (HRG) sono gruppi di attivit\u00e0 sanitarie che sono ritenute aventi un simile livello di consumo di risorse.\nIl sistema HRG si basa sul sistema del \"Payment by Results\", un sistema di risparmio costi sviluppata dalla NHS dal 2004.\nCodici di HRG.\nPer ogni diagnosi al paziente viene assegnato un codice HRG secondo un sistema software chiamato \"Grouper\".\nUn codice HRG consiste di 5 caratteri: 2 lettere, 2 numeri e una lettera finale. \nLa lettera \u00e8 chiamata 'Chapter',e corrisponde ad una determinata area clinica. Questo \u00e8 l'elenco dei \"Chapters\":"}
{"id": "1429456", "revid": "287204", "url": "https://it.wikipedia.org/wiki?curid=1429456", "title": "Nanjo", "text": ""}
{"id": "1429457", "revid": "97786566", "url": "https://it.wikipedia.org/wiki?curid=1429457", "title": "Gens Petreia", "text": "La Gens Petreia fu una gens plebea dell'Antica Roma, originaria della citt\u00e0 di Atina. Sono molti i cognomi italiani che si pensa derivino dal \"nomen\" Petreia, tra questi \"Petra\", \"Pietra\", \"Pirozzi\", \"Pirozzo\" e \"Schiappapietra\"."}
{"id": "1429466", "revid": "767487", "url": "https://it.wikipedia.org/wiki?curid=1429466", "title": "1001 a.C.", "text": ""}
{"id": "1429469", "revid": "86599", "url": "https://it.wikipedia.org/wiki?curid=1429469", "title": "Edward L. G. Bowell", "text": "Biografia.\nBowell ha studiato all'University College di Londra e all'Universit\u00e0 di Parigi.\n\u00c8 il direttore del Lowell Observatory Near-Earth-Object Search (LONEOS) presso l'Osservatorio Lowell a Flagstaff (Arizona).\n\u00c8 membro dell'Unione Astronomica Internazionale .\nBowell ha scoperto o coscoperto 571 asteroidi, sia come membro del LONEOS sia in proprio prima del LONEOS. Tra questi ci sono gli asteroidi troiani 2357 Phereclos, 2759 Idomeneus, 2797 Teucer, 2920 Automedon, 3564 Talthybius, 4057 Demophon, e 4489 Dracius.\nHa anche scoperto, o co-scoperto, numerose comete tra le quali si ricordano la cometa periodica 140P/Bowell-Skiff e la non periodica C/1980 E1 Bowell.\nAll'asteroide 2246 \u00e8 stato assegnato il suo nome.\nLe colonne sottostanti indicano rispettivamente da sinistra: denominazione dell'asteroide, data di scoperta e eventuale/i coscopritore/i."}
{"id": "1429471", "revid": "73125", "url": "https://it.wikipedia.org/wiki?curid=1429471", "title": "Ted Bowell", "text": ""}
{"id": "1429472", "revid": "438678", "url": "https://it.wikipedia.org/wiki?curid=1429472", "title": "L'uomo del riksci\u00f2", "text": " \u00e8 un film del 1958 diretto da Hiroshi Inagaki.\nProduzione.\n\u00c8 il rifacimento del film omonimo del 1943 diretto dallo stesso Inagaki."}
{"id": "1429473", "revid": "767487", "url": "https://it.wikipedia.org/wiki?curid=1429473", "title": "1006 a.C.", "text": ""}
{"id": "1429474", "revid": "73125", "url": "https://it.wikipedia.org/wiki?curid=1429474", "title": "Edward Bowell", "text": ""}
{"id": "1429475", "revid": "1573940", "url": "https://it.wikipedia.org/wiki?curid=1429475", "title": "Alcyonium coralloides", "text": "La falsa gorgonia rossa (Alcyonium coralloides ()) \u00e8 un octocorallo della famiglia Alcyoniidae. \nIl nome comune deriva dalla notevole somiglianza con la gorgonia rossa (\"Paramuricea clavata\"), su cui si annida.\nDescrizione.\nPolipi di colore rosso, rosa o giallo che formano colonie di tipo incrostante sui rami delle gorgonie morte, di cui occupano lo scheletro essendone privi.\nDistribuzione e habitat.\nAbbondante nel Mar Mediterraneo, pi\u00f9 raro nell'Oceano Atlantico orientale fino al Canale della Manica e alla Scozia. Associato a gorgonie dei generi \"Eunicella\", \"Lophogorgia\" o alla \"Paramuricea clavata\" su coralligeno, o su ascidie del genere \"Microcosmus\" su precoralligeno."}
{"id": "1429476", "revid": "73125", "url": "https://it.wikipedia.org/wiki?curid=1429476", "title": "E. Bowell", "text": ""}
{"id": "1429478", "revid": "486946", "url": "https://it.wikipedia.org/wiki?curid=1429478", "title": "Alcyonium pusillum", "text": ""}
{"id": "1429479", "revid": "767487", "url": "https://it.wikipedia.org/wiki?curid=1429479", "title": "Aparajito", "text": "Aparajito (conosciuto anche come \"L'invitto\") \u00e8 un film del 1956 diretto da Satyajit Ray.\nL'opera, considerata tra i pi\u00f9 grandi lavori del cinema indiano, fa parte della \"trilogia di Apu\", costituendone la seconda parte. La prima era \"Il lamento del sentiero\" del 1955 (esordio sul grande schermo da parte di Ray) e la terza \"Il mondo di Apu\", uscito nel 1959.\nTutti e tre sono tratti dal romanzo \"Pather Panchali\" di Bibhutibhushan Bandopadhyay che, sfruttando le vicende del protagonista Apu, dipingeva un realistico affresco dell'India nei primi anni del Novecento.\nTrama.\nDopo la morte del padre, Apu si trasferisce con la madre a Benares. Qui cresce e matura, tra le mille difficolt\u00e0 di Sarbojaya che da sola deve mantenerlo a causa della scomparsa del coniuge Harithar.\nDopo aver fatto ritorno nella vecchia casa Apu, oramai maturo e consapevole del suo destino, decide di intraprendere la via dello studio che lo porter\u00e0 a frequentare l'universit\u00e0 a Calcutta. Mentre si trova nella metropoli indiana le condizioni di salute della madre si aggravano: tardivo si riveler\u00e0 il suo viaggio verso la casa materna, per salutare il genitore un'ultima volta.\nRiconoscimenti.\n\"Aparajito\" \u00e8 molto apprezzato dalla critica. A testimonianza di ci\u00f2 va citata la vittoria del Leone d'Oro al miglior film, assegnato durante la 22\u00aa Mostra internazionale d'arte cinematografica di Venezia.\nInoltre, nel 1959 il National Board of Review of Motion Pictures l'ha inserito nella lista dei migliori film stranieri dell'anno.\nEdizioni Home Video.\nSeconda parte della \"Trilogia di Apu\", insieme a \"Il lamento sul sentiero\" e \"Il mondo di Apu\". Sul mercato italiano sono uscite due edizioni Home-Video del film in Dvd. La prima venne distribuita da Enjoy Movies/Koch Media. Attualmente \u00e8 disponibile un dvd prodotto da DNA Srl, che contiene anche un altro film di Ray: \"La moglie sola\"."}
{"id": "1429480", "revid": "93556", "url": "https://it.wikipedia.org/wiki?curid=1429480", "title": "Higashi\u014dsaka", "text": " \u00e8 una citt\u00e0 giapponese della prefettura di Osaka.\nStoria.\nLa citt\u00e0 venne costituita il 1\u00ba febbraio 1967 dalla fusione di tre citt\u00e0 della zona orientale della prefettura di \u014csaka: , e . \"Higashi\u014dsaka\" letteralmente significa \"\u014csaka Est\"."}
{"id": "1429482", "revid": "1833487", "url": "https://it.wikipedia.org/wiki?curid=1429482", "title": "Hirakata", "text": " \u00e8 una citt\u00e0 giapponese della prefettura di \u014csaka.\nAmministrazione.\nGemellaggi.\nHirakata \u00e8 gemellata con:"}
{"id": "1429484", "revid": "110157", "url": "https://it.wikipedia.org/wiki?curid=1429484", "title": "Ibaraki (Osaka)", "text": " \u00e8 una citt\u00e0 giapponese della prefettura di Osaka."}
{"id": "1429485", "revid": "21880", "url": "https://it.wikipedia.org/wiki?curid=1429485", "title": "Parerythropodium", "text": ""}
{"id": "1429486", "revid": "110157", "url": "https://it.wikipedia.org/wiki?curid=1429486", "title": "Ikeda (Osaka)", "text": " \u00e8 una citt\u00e0 giapponese della prefettura di Osaka."}
{"id": "1429487", "revid": "2208340", "url": "https://it.wikipedia.org/wiki?curid=1429487", "title": "Izumi (Osaka)", "text": " \u00e8 una citt\u00e0 giapponese della prefettura di Osaka."}
{"id": "1429488", "revid": "196390", "url": "https://it.wikipedia.org/wiki?curid=1429488", "title": "Principato Vescovile di Bressanone", "text": ""}
{"id": "1429489", "revid": "767487", "url": "https://it.wikipedia.org/wiki?curid=1429489", "title": "Izumi\u014dtsu", "text": " \u00e8 una citt\u00e0 giapponese della prefettura di \u014csaka."}
{"id": "1429491", "revid": "2208340", "url": "https://it.wikipedia.org/wiki?curid=1429491", "title": "Izumisano", "text": " \u00e8 una citt\u00e0 giapponese della prefettura di Osaka.\nAmministrazione.\nGemellaggi.\nIzumisano \u00e8 gemellata con:"}
{"id": "1429492", "revid": "767487", "url": "https://it.wikipedia.org/wiki?curid=1429492", "title": "Kadoma (Giappone)", "text": " \u00e8 una citt\u00e0 giapponese della prefettura di \u014csaka."}
{"id": "1429493", "revid": "110157", "url": "https://it.wikipedia.org/wiki?curid=1429493", "title": "Kaizuka", "text": " \u00e8 una citt\u00e0 giapponese della prefettura di \u014csaka."}
{"id": "1429494", "revid": "767487", "url": "https://it.wikipedia.org/wiki?curid=1429494", "title": "Kashiwara", "text": " \u00e8 una citt\u00e0 giapponese della prefettura di \u014csaka."}
{"id": "1429495", "revid": "33888", "url": "https://it.wikipedia.org/wiki?curid=1429495", "title": "Giulietta e Romeo (film 1954)", "text": "Giulietta e Romeo \u00e8 un film del 1954 diretto da Renato Castellani, tratto dall'omonima opera di William Shakespeare, con interpreti principali Laurence Harvey e Susan Shentall.\nTrama.\nIl film inizia con il seguente prologo:\nL'opera di Castellani rispecchia piuttosto fedelmente lo svolgersi degli avvenimenti del dramma shakespeariano.\nA Verona, nell'umanesimo circa, la tredicenne Giulietta, promessa in sposa dai genitori al ricco e nobile Conte Paride, si innamora del giovane Romeo, membro della famiglia Montecchi, di cui i Capuleti sono nemici giurati. Giulietta e Romeo, con l'aiuto della balia di lei e di frate Lorenzo riescono a celebrare un matrimonio segreto. In seguito ad una rissa provocata dal bellicoso Tebaldo, cugino di Giulietta, Romeo lo uccide, dopo che questo aveva trafitto mortalmente il suo amico Mercuzio. Per questo motivo il giovane viene bandito da Verona dal Principe ed esiliato a Mantova. Giulietta, disperata per gli eventi e per il volere paterno di darla in sposa al conte Paride, si rivolge a frate Lorenzo, che gli consegna un distillato con il quale la giovane cadr\u00e0 in uno stato di morte apparente. Frate Lorenzo invia nel frattempo un emissario a Mantova con una lettera per avvisare Romeo dell'accaduto, ma la missiva non verr\u00e0 mai recapitata in quanto nella citt\u00e0 vi \u00e8 una epidemia di peste. A Romeo giunge per\u00f2 solo la notizia della morte di Giulietta ed il giovane, sconvolto, procuratosi un veleno, non esita a tornare a Verona per morire accanto alla sua amata nel sepolcro dei Capuleti dove la fanciulla \u00e8 stata sepolta. Quando lei si risveglia, vedendo il cadavere di Romeo, si trafigge mortalmente con la sua spada. Le loro famiglie, vedendo il dolore e la morte che il loro odio ha seminato, si riappacificano.\nLa Sceneggiatura di Castellani.\nPi\u00f9 complessa \u00e8 l'analisi della sceneggiatura. Renato Castellani coltivava l'ambizioso progetto di restituire l'ambiente sociale e culturale in cui era stata inizialmente concepita la storia di Romeo e Giulietta, nella novella del Masuccio Salernitano, sviluppata nel Quattrocento da Luigi da Porto in \"Storia di due nobili amanti, con la loro morte pietosa, che avvenne nella citt\u00e0 di Verona al tempo del Signor Bartolomeo I della Scala\". La novella, ripresa anche dal Bandello, era stata poi tradotta in inglese da Arthur Brooke, \"principale fonte di Shakespeare\". Questo desiderio di realismo port\u00f2 a una semplificazione e \"sliricizzazione\" dei dialoghi, e all'eliminazione di alcune parti del testo shakespeariano. Ne usc\u00ec ad esempio particolarmente ridimensionata la parte di Mercuzio, poich\u00e9 troppo connotato, nei suoi vezzi e modi di esprimersi tipici di certi ambienti elisabettiani, nonch\u00e9 per alcuni riferimenti a leggende della tradizione britannica.\nRealizzazione.\nTra preparazione e realizzazione, il film richiese sei anni di lavoro. Gran parte del tempo (3 anni) fu speso in un'accurata ricerca delle localit\u00e0. Si gir\u00f2 a Verona, Venezia, Siena, San Quirico d'Orcia, Montagnana (per le mura di Verona), San Francesco del Deserto e Sommacampagna. Numerosissimi - non tutti cronologicamente corretti, se l'intenzione del regista era quella di ricostruire la Verona di Bartolomeo della Scala nel Trecento - i riferimenti pittorici nei costumi, negli oggetti, negli usi, negli accordi cromatici: \u00abPredomina il Millequattrocentonovantadue e si va da Beato Angelico (due Annunciazioni), a Fiorenzo di Lorenzo, da Vermeer a Piero della Francesca, da Lippi al Carpaccio, per le maschere (del ballo) al Pisanello e a Bosch\u00bb. In un periodo in cui l'uso del colore era ancora limitato e guardato con diffidenza dalla critica, fu scelto per la fotografia Robert Krasker, \u00ab... la pi\u00f9 grande firma della fotografia cinematografica britannica\u00bb, che gi\u00e0 si era cimentato in traduzioni cinematografiche di Shakespeare, con \"Enrico V\" di Laurence Olivier del 1945 e \"Cesare e Cleopatra\" di Gabriel Pascal, dello stesso anno.\nAl film fu dedicato il primo numero, uscito nel 1956, della collana monografica \"Dal soggetto al film\", dell'editore Cappelli di Bologna, diretta da Renzo Renzi, un'esperienza che si sarebbe conclusa nel 1977, dopo 54 uscite, con un numero dedicato a \"Padre padrone\", di Paolo e Vittorio Taviani.\nRiconoscimenti.\nIl film vinse il Leone d'Oro al Festival di Venezia del 1954 e fu nominato miglior film straniero dalla National Board of Review Awards, che nomin\u00f2 anche Castellani miglior regista.\nA Venezia, in un'edizione caratterizzata da aspre polemiche, era \"Senso\" di Luchino Visconti a essere considerato uno dei principali pretendenti al Leone d'oro (pur in presenza di altre opere importanti quali \"La strada\", \"Fronte del porto\" e \"L'intendente Sansho\" di Kenji Mizoguchi). Da sinistra si accus\u00f2 in anticipo la direzione della Mostra di aver accelerato l'arrivo dall'Inghilterra del film di Castellani per poterlo contrapporre a Senso, la cui revisione storica del Risorgimento era sgradita a determinati settori politici. Alla fine tra le proteste prevalse \"Giulietta e Romeo\".\nCritica.\nNumerosi critici hanno sottolineato la freddezza del risultato finale, imputata a un eccessivo calligrafismo e alla ricerca della perfezione. Callisto Cosulich scrive di \u00ab...attenzione volta pi\u00f9 all'uso del colore e degli ambienti naturali che non, per esempio, alla scelta degli attori;\u00bb il \"Mereghetti\" di \u00ab...risultato freddo e calligrafico.\u00bb Per Guido Aristarco \u00ab...il regista rimane vittima della magnificenza degli originali ripresi dal vero...l'uomo rimane schiacciato, ridotto quasi ad ornamento iconografico.\u00bb Giuseppe Marotta scrive: \u00ab...Saranno i freni del suo limpido raziocinio, saranno le catene del suo indomabile estetismo, ...ma fra i miracoli del suo \"Giulietta e Romeo\" quello della commozione e della poesia non ci sono.\u00bb\nAristarco sottolinea anche l'incongruenza della scelta di attori non professionisti inglesi per un'operazione che si proponeva di restituire il dramma alle sue radici nazionali, rilevando anche come \u00ab...tutta la recitazione segue schemi pi\u00f9 figurativi che umanamente caldi.\u00bb Tuttavia, la critica cinematografica americana Pauline Kael, ammiratrice del film, loda la performance di Mervyn Johns, sostenendo che fu capace trasformare il Frate da una stanca presenza a un \u00ab...radioso e sciocco piccolo uomo\u00bb.\nIl prologo \u00e8 affidato a John Gielgud uno dei grandi attori shakespeariani del suo tempo. Compare inoltre, nelle vesti del principe di Verona, lo scrittore Elio Vittorini.\nDistribuzione.\nIl film venne distribuito nel circuito cinematografico italiano il 25 novembre del 1954.\nPrima che in Italia il film venne distribuito in Gran Bretagna, Paese co-produttore, (1\u00ba settembre 1954) e Finlandia (12 novembre 1954).\nFu in seguito distribuito anche in Austria e Turchia (dicembre 1954), Stati Uniti (21 dicembre 1954), Germania Ovest (24 dicembre 1954), Portogallo (6 gennaio 1955), Paesi Bassi (14 gennaio 1955), Svezia (24 gennaio 1955), Danimarca (16 febbraio 1955), Sudafrica (21 febbraio 1955), Belgio (22 aprile 1955), Francia (26 novembre 1955), Ungheria (22 agosto 1957) e Germania Est (16 ottobre 1959).\nAccoglienza.\nIl film ebbe molto successo tra il pubblico: risult\u00f2 infatti l'11\u00b0 maggior incasso al botteghino italiano della stagione cinematografica 1954-55."}
{"id": "1429496", "revid": "767487", "url": "https://it.wikipedia.org/wiki?curid=1429496", "title": "Katano", "text": " \u00e8 una citt\u00e0 giapponese della prefettura di \u014csaka."}
{"id": "1429497", "revid": "110157", "url": "https://it.wikipedia.org/wiki?curid=1429497", "title": "Kawachinagano", "text": " \u00e8 una citt\u00e0 giapponese della prefettura di \u014csaka."}
{"id": "1429498", "revid": "110157", "url": "https://it.wikipedia.org/wiki?curid=1429498", "title": "Kishiwada", "text": " \u00e8 una citt\u00e0 giapponese della prefettura di \u014csaka."}
{"id": "1429499", "revid": "439868", "url": "https://it.wikipedia.org/wiki?curid=1429499", "title": "Matsubara", "text": " \u00e8 una citt\u00e0 giapponese della prefettura di \u014csaka."}
{"id": "1429500", "revid": "767487", "url": "https://it.wikipedia.org/wiki?curid=1429500", "title": "Min\u014d", "text": " \u00e8 una citt\u00e0 giapponese della prefettura di \u014csaka.\nEconomia.\nTurismo.\nLa principale attrazione turistica cittadina \u00e8 il , che si trova ai margini del centro cittadino e dell'area metropolitana. Fondato nel 1967 su un'area boschiva collinare di 963 ettari, al suo interno si trovano 1.300 specie di piante e 3.500 specie di insetti. \u00c8 particolarmente popolato da scimmie, protette dalle leggi locali, che si aggirano indisturbate tra i turisti nei pressi della cascata. Il parco \u00e8 frequentato dai turisti soprattutto in autunno, quando le foglie dei molti aceri presenti assumono il caratteristico colore rosso, creando un suggestivo ambiente.\nInfrastrutture e trasporti.\nIn citt\u00e0 vi \u00e8 la stazione di Minoo, ultima fermata della linea Hanky\u016b Min\u014d, a mezz'ora di treno da Osaka."}
{"id": "1429501", "revid": "110157", "url": "https://it.wikipedia.org/wiki?curid=1429501", "title": "Moriguchi", "text": " \u00e8 una citt\u00e0 giapponese della prefettura di \u014csaka.\nInfrastrutture e trasporti.\nLa citt\u00e0 \u00e8 ben collegata con Osaka e con Kyoto da ferrovie e strade."}
{"id": "1429502", "revid": "2208340", "url": "https://it.wikipedia.org/wiki?curid=1429502", "title": "Neyagawa", "text": " \u00e8 una citt\u00e0 giapponese della prefettura di Osaka.\nAmministrazione.\nGemellaggi.\nNeyagawa ha un rapporto d'amicizia con:"}
{"id": "1429503", "revid": "767487", "url": "https://it.wikipedia.org/wiki?curid=1429503", "title": "\u014csakasayama", "text": " \u00e8 una citt\u00e0 giapponese della prefettura di \u014csaka."}
{"id": "1429507", "revid": "767487", "url": "https://it.wikipedia.org/wiki?curid=1429507", "title": "Sennan", "text": " \u00e8 una citt\u00e0 giapponese della prefettura di \u014csaka."}
{"id": "1429511", "revid": "93556", "url": "https://it.wikipedia.org/wiki?curid=1429511", "title": "Settsu (Osaka)", "text": " \u00e8 una citt\u00e0 giapponese della prefettura di Osaka."}
{"id": "1429513", "revid": "1573940", "url": "https://it.wikipedia.org/wiki?curid=1429513", "title": "Alcyoniidae", "text": "Alcyoniidae \u00e8 una famiglia di octocoralli dell'ordine Alcyonacea.\nDescrizione.\nLa famiglia comprende ottocoralli coloniali, con colonie di forma arborescente o lobulata, in cui i polipi sono immersi in un robusto cenenchima di consistenza simile al cuoio. Esistono due tipi di polipi, presenti in differenti proporzioni nei diversi generi: autozooidi, dotati di un lungo tronco che emerge dal cenenchima e termina con otto sottili tentacoli, e sifonozooidi, che appaiono come piccole cavit\u00e0 o protuberanze appena accennate sulla superficie del cenenchima e che hanno il compito di pompare acqua.\nDistribuzione e habitat.\nLa famiglia ha una distribuzione cosmopolita. \u00c8 diffusa dal piano infralitorale a quello batiale.\nTassonomia.\nComprende i seguenti generi:"}
{"id": "1429514", "revid": "1921140", "url": "https://it.wikipedia.org/wiki?curid=1429514", "title": "1050 a.C.", "text": ""}
{"id": "1429515", "revid": "767487", "url": "https://it.wikipedia.org/wiki?curid=1429515", "title": "Shij\u014dnawate", "text": " \u00e8 una citt\u00e0 giapponese della prefettura di \u014csaka."}
{"id": "1429516", "revid": "110157", "url": "https://it.wikipedia.org/wiki?curid=1429516", "title": "Suita", "text": " \u00e8 una citt\u00e0 giapponese della prefettura di \u014csaka."}
{"id": "1429517", "revid": "767487", "url": "https://it.wikipedia.org/wiki?curid=1429517", "title": "Cash (singolo)", "text": "Cash \u00e8 il quindicesimo singolo della cover band statunitense Me First and the Gimme Gimmes, pubblicato per la Fat Wreck Chords il 6 novembre 2007.\nDescrizione.\nQuesto singolo \u00e8 composto di cover di Johnny Cash.\n\"Cash\" \u00e8 il secondo singolo della serie Square Dance Series. \u00c8 stato pubblicato in un totale di 3,008 copie (1,098 su vinile nero quadrato e 1,910 su vinile rosso rotondo)."}
{"id": "1429518", "revid": "93556", "url": "https://it.wikipedia.org/wiki?curid=1429518", "title": "Takaishi", "text": " \u00e8 una citt\u00e0 giapponese della prefettura di \u014csaka."}
{"id": "1429519", "revid": "439868", "url": "https://it.wikipedia.org/wiki?curid=1429519", "title": "Takatsuki", "text": " \u00e8 una citt\u00e0 giapponese della prefettura di \u014csaka."}
{"id": "1429520", "revid": "110157", "url": "https://it.wikipedia.org/wiki?curid=1429520", "title": "Tondabayashi", "text": " \u00e8 una citt\u00e0 giapponese della prefettura di \u014csaka."}
{"id": "1429521", "revid": "125070848", "url": "https://it.wikipedia.org/wiki?curid=1429521", "title": "Toyonaka", "text": " \u00e8 una citt\u00e0 giapponese della prefettura di \u014csaka. Nel 2021 la popolazione aveva una popolazione stimata di 401.233 persone, con una densit\u00e0 media di 11.026 persone per km\u00b2. L'area totale \u00e8 di 36.39\u00a0km\u00b2. Toyonaka \u00e8 una citt\u00e0 prevalentemente residenziale, e include la Nuova citt\u00e0 di Senri, ed \u00e8 ben collegata da vari mezzi di trasporto alle citt\u00e0 vicine, fra cui la contigua Osaka, verso cui molti dei suoi residenti si recano ogni giorno per lavorare. A Toyonaka si trovano anche i campus dell'Universit\u00e0 di Osaka e dell'Osaka Music College, nonch\u00e9 il consolato Russo di Osaka. La citt\u00e0 ha dato i natali al celebre Mangaka Osamu Tezuka e ci ha vissuto fino all\u2019et\u00e0 di 5 anni, quando si trasfer\u00ec nella citt\u00e0 di Takaruzaka.\nStoria.\nSin dai tempi antichi Toyonaka ha avuto una popolazione notevole, e fu teatro di alcune battaglie della guerra J\u014dky\u016b. \nLa citt\u00e0 fu fondata il 15 ottobre 1936.\nInfrastrutture e trasporti.\nL'Aeroporto Internazionale di Osaka \u00e8 in parte situato a Toyonaka, anche se generalmente associato alla vicina citt\u00e0 di Itami. La citt\u00e0 \u00e8 servita dalla Monorotaia di \u014csaka (stazioni di Shibahara, Hotarugaike, Aeroporto internazionale di Osaka e di Senri-Ch\u016b\u014d), dalla linea Hanky\u016b Takarazuka (stazioni di Sh\u014dnai, Hattori, Sone, Okamachi, Toyonaka e di Hotarugaike), e dalla linea Mid\u014dsuji della metropolitana di Osaka. \nOltre ai trasporti su ferro, in citt\u00e0 \u00e8 possibile muoversi anche tramite i bus."}
{"id": "1429522", "revid": "2161976", "url": "https://it.wikipedia.org/wiki?curid=1429522", "title": "Giochi proibiti", "text": "Giochi proibiti (\"Jeux interdits\") \u00e8 un film del 1952 diretto da Ren\u00e9 Cl\u00e9ment, vincitore del Leone d'oro al miglior film alla 13\u00aa Mostra del cinema di Venezia, tratto dal romanzo \"Les jeux inconnus\" di Fran\u00e7ois Boyer.\nIn un primo momento Ren\u00e9 Cl\u00e9ment avrebbe voluto realizzare ispirandosi al romanzo un cortometraggio dal titolo \"Croix en bois, croix en fer\" che avrebbe dovuto far parte di un film ad episodi sul tema \"I bambini e la guerra\". Dopo aver scoperto l'interesse che suscitava la parte del film gi\u00e0 girata e per consiglio di Jacques Tati, decise di completare il film per realizzare un lungometraggio \nTrama.\nDurante la seconda guerra mondiale l'aviazione tedesca mitraglia le masse di profughi che si allontanano da Parigi che sta per essere occupata dai tedeschi. La bambina di cinque anni Paulette perde i genitori e il suo cagnolino durante un attacco aereo. La piccola vaga sperduta sino a quando incontra Michel Doll\u00e9, un piccolo contadino di undici anni, che la porta nella casa dei suoi genitori. Paulette si affeziona a Michel come a un fratello maggiore e i due, che hanno avuto la triste esperienza di vedere molte sepolture, per gioco iniziano a costruire un piccolo cimitero per gli animali presso il molino dove hanno sepolto il cagnolino di Paulette. Per dare un aspetto pi\u00f9 simile a un cimitero reale rubano le croci dalle tombe del camposanto locale scatenando le ire degli adulti. Michel \u00e8 punito e Paulette \u00e8 affidata alla custodia di una donna dalla quale ben presto sfuggir\u00e0 perdendosi tra la folla.\nColonna sonora.\n\"Giochi proibiti\" \u00e8 anche il titolo della canzone che Narciso Yepes utilizz\u00f2 come colonna sonora del film omonimo attribuendosi la paternit\u00e0 del brano.\nIn realt\u00e0 la precisa attribuzione del pezzo \u00e8 controversa. Alcuni lo hanno attribuito al chitarrista Fernando Sor, altri a Narciso Yepes, il quale sostiene di averlo scritto all'et\u00e0 di 7 anni; altri, infine, pensano che la melodia sia di origine popolare \nMolti altri compositori hanno voluto attribuirsi i diritti d'autore cambiando ogni volta il titolo: \"Romanza\", \"Giochi Proibiti\", \"Spanish Romance\", \"Romance D'amour\", \"Melodie de Sor\", \"Romance d'Amor\", \"Jeux Interdits\" \"Romance\", \"Romantico\" e altri, ma \u00e8 sufficiente ricordare che, undici anni prima del film di Ren\u00e9 Cl\u00e9ment, la melodia ebbe una parte predominante nella colonna sonora del film \"Sangue e arena\", del 1941, diretto da Rouben Mamoulian, con Tyrone Power, Rita Hayworth e Linda Darnell.\nRiconoscimenti.\nIl film ha vinto Leone d'oro al miglior film alla 13\u00aa Mostra del cinema di Venezia, il BAFTA al miglior film e l'Oscar al miglior film straniero.\nNel 1952 il National Board of Review of Motion Pictures l'ha inserito nella lista dei migliori film stranieri dell'anno.\nCritica.\n\u00abUno dei pochi film sull'infanzia che io conosca che non sia una manifestazione d'infantilismo da parte dei suoi autori\u00bb secondo il giudizio di Pierre Kast, che apprezza la sensibilit\u00e0 del regista nella descrizione del mondo dei bambini ma soprattutto ritiene il film \u00abvalido per la luce brutale che getta sul mondo degli adulti.\u00bb "}
{"id": "1429523", "revid": "110157", "url": "https://it.wikipedia.org/wiki?curid=1429523", "title": "Yao (Osaka)", "text": " \u00e8 una citt\u00e0 giapponese della prefettura di Osaka.\nAmministrazione.\nGemellaggi.\nYao ha un rapporto d'amicizia con:"}
{"id": "1429524", "revid": "148107", "url": "https://it.wikipedia.org/wiki?curid=1429524", "title": "Elementi primordiali", "text": "Gli elementi primordiali sono, in geochimica, gli elementi chimici che esistono nella loro forma attuale da prima della formazione del pianeta terra, secondo l'accettata teoria dell'evoluzione stellare. Ci\u00f2 implica che l'emivita dei determinati atomi deve essere pi\u00f9 grande di 108 anni.\nTutti gli elementi stabili sono primordiali, come anche alcuni elementi radioattivi come il torio (derivato dal torio-232), e l'uranio. \nAlcuni isotopi instabili che sono presenti in natura (come il carbonio-14, il trizio, e il plutonio-239) non sono primordiali, in quanto devono essere costantemente rigenerati da una radiazione stellare (nel caso del carbonio e del trizio) o da una trasmutazione geochimica (nel caso del plutonio).\nGli elementi primordiali sono, in astrochimica, gli elementi chimici che furono sintetizzati durante la prima fase della sintesi nucleare dopo il Big Bang. Si pensa che essi siano l'idrogeno, l'elio, il litio e il berillio. Per produrre atomi pi\u00f9 pesanti \u00e8 necessaria la nucleosintesi stellare; per questa ragione \u00e8 risaputo che il sole non \u00e8 una stella di prima generazione."}
{"id": "1429525", "revid": "1573940", "url": "https://it.wikipedia.org/wiki?curid=1429525", "title": "Alcyoniina", "text": "Alcyoniina \u00e8 un sottordine di antozoi della sottoclasse degli octocoralli.\nDescrizione.\nLe specie di Alcyoniina sono spesso associate ai coralli molli, in quanto prive di scheletro duro, come i coralli dell'ordine Scleractinia. Formano colonie di polipi, uniti da un cenosarco, un tessuto generato dai polipi stessi. Per dare consistenza alla struttura, in quanto privi di scheletro, il loro tessuto contiene spicole di calcite.\nI polipi sono dotati di otto tentacoli (o multipli di otto).\nBiologia.\nSi tratta di octocoralli la cui dieta principale \u00e8 basata sulla fotosintesi, attraverso la simbiosi con le zooxantelle e attraverso la cattura del plancton grazie dai loro tentacoli. Si nutrono anche assorbendo la materia organica disciolta nell'acqua.\nDistribuzione e habitat.\nQuesto sottordine contiene sei famiglie che vivono quasi esclusivamente nelle acque del Pacifico, dell'Oceano Indiano e del Mar Rosso, con alcune specie nell'Atlantico orientale e nessuna nell'Atlantico occidentale o nei Caraibi.\nTassonomia.\nComprende le seguenti famiglie:"}
{"id": "1429536", "revid": "767487", "url": "https://it.wikipedia.org/wiki?curid=1429536", "title": "1071 a.C.", "text": ""}
{"id": "1429541", "revid": "638792", "url": "https://it.wikipedia.org/wiki?curid=1429541", "title": "Jodie Starling", "text": ""}
{"id": "1429543", "revid": "767487", "url": "https://it.wikipedia.org/wiki?curid=1429543", "title": "Giustizia \u00e8 fatta", "text": "Giustizia \u00e8 fatta (\"Justice est faite\") \u00e8 un film del 1950 diretto da Andr\u00e9 Cayatte.\n\u00c8 stato proiettato in anteprima all'11\u00aa Mostra del cinema di Venezia e successivamente alla 1\u00aa edizione del Festival di Berlino, aggiudicandosi sia il Leone d'oro che l'Orso d'oro.\nNel 1954 la sceneggiatura ha avuto una trasposizione letteraria da parte dello scrittore francese Jean Meckert, pubblicata dalla \u00c9ditions Gallimard.\nTrama.\nDurante un processo celebrato a Versailles, sette giurati devono decidere se Elsa Lundenstein ha ucciso il marito gravemente malato per interesse personale o, come dichiara la difesa, praticando l'eutanasia per mettere fine alle sue sofferenze. Il dibattito si sviluppa attraverso flashback della vita personale dei giurati, le loro abitudini, le tendenze segrete e i pregiudizi che determineranno il loro verdetto.\nProduzione.\nCharles Spaak, co-sceneggiatore del film, ha dichiarato: \u00abLa giustizia \u00e8 una cosa difficile. Professionisti e dilettanti vi si comportano come se giocassero le loro sentenze a testa o croce. Ecco il soggetto che mi ha proposto Andr\u00e9 Cayatte... E il film \u00e8 nato coi suoi 83 personaggi con la stessa misteriosa facilit\u00e0 con cui un melo si copre di frutti\u00bb.\nIl film ha segnato il ritorno sul grande schermo dell'attrice tedesca Dita Parlo dopo dieci anni dall'ultima apparizione in \"L'Or du Cristobal\".\nDistribuzione.\nDopo l'anteprima alla Mostra di Venezia, il film \u00e8 stato distribuito nelle sale francesi a partire dal 20 settembre 1950.\nCritica.\nLo scrittore e critico Ennio Flaiano defin\u00ec il film \u00abtra i film pi\u00f9 interessanti dell'attuale produzione francese\u00bb, insieme a \"Dio ha bisogno degli uomini\" di Jean Delannoy. \u00abIn tutti e due si avverte uno sforzo insolito\u00bb, scrisse Flaiano, \u00abquello di mantenere la funzione del cinema su un piano intelligente e al livello dei tempi che viviamo: cio\u00e8 intonato ai dubbi personali e alle angosce collettive di questi tempi\u00bb.\nLo storico del cinema Georges Sadoul lo trov\u00f2 \u00abmeglio riuscito dal punto di vista della sceneggiatura che della regia: Andr\u00e9 Bazin parl\u00f2 in proposito della \"cibernetica di Andr\u00e9 Cayatte\", regista avvocatesco, tronfio e tuonante nella sua meccanica\u00bb."}
{"id": "1429545", "revid": "63760", "url": "https://it.wikipedia.org/wiki?curid=1429545", "title": "Teleharmonium", "text": ""}
{"id": "1429546", "revid": "1543377", "url": "https://it.wikipedia.org/wiki?curid=1429546", "title": "Superluogo", "text": "Il neologismo superluogo definisce alcuni spazi come fiere e centri commerciali, e altre infrastrutture, che non riescono a integrarsi con le citt\u00e0 storiche. Possono essere superluoghi gli aeroporti, le stazioni dell'alta velocit\u00e0 ferroviaria, gli stadi e i parchi a tema.\nIl concetto \u00e8 legato anche a interpretazioni sui nonluoghi di Marc Aug\u00e9.\nSi hanno studi sul superluogo di Marc Aug\u00e9, Marco Torres e Stefano Boeri, e molti dibattiti per stabilire come integrare questi luoghi nello spazio urbano."}
{"id": "1429547", "revid": "287204", "url": "https://it.wikipedia.org/wiki?curid=1429547", "title": "Izumiotsu", "text": ""}
{"id": "1429548", "revid": "1522738", "url": "https://it.wikipedia.org/wiki?curid=1429548", "title": "Elaida a'Roihan", "text": ""}
{"id": "1429550", "revid": "287204", "url": "https://it.wikipedia.org/wiki?curid=1429550", "title": "Higashiosaka", "text": ""}
{"id": "1429551", "revid": "438678", "url": "https://it.wikipedia.org/wiki?curid=1429551", "title": "Manon (film 1949)", "text": "Manon \u00e8 un film del 1949 diretto da Henri-Georges Clouzot. Basato sul romanzo \"Storia del cavaliere Des Grieux e di Manon Lescaut\", il film \u00e8 ambientato nel periodo del secondo dopoguerra.\nDistribuzione.\nIl film usc\u00ec nelle sale cinematografiche francesi il 9 marzo 1949 e in quelle danesi il 21 giugno dello stesso anno. In Italia, venne presentato nel settembre 1949 alla Mostra del cinema di Venezia dove vinse il Leone d'oro."}
{"id": "1429553", "revid": "287204", "url": "https://it.wikipedia.org/wiki?curid=1429553", "title": "Shijonawate", "text": ""}
{"id": "1429554", "revid": "287204", "url": "https://it.wikipedia.org/wiki?curid=1429554", "title": "Osakasayama", "text": ""}
{"id": "1429555", "revid": "1873014", "url": "https://it.wikipedia.org/wiki?curid=1429555", "title": "Monteforti", "text": "Monteforti (o \"Monteforte\") \u00e8 stata una frazione del comune di Santa Luce, in provincia di Pisa, oggi completamente disabitata.\nUn tempo rinomato centro agricolo, Monteforti sorge ai bordi di un rilievo collinare assai elevato, a ridosso di ampie macchie mediterranee ricche di legname. Dagli anni settanta del XX secolo \u00e8 completamente disabitato. La strada che vi porta \u00e8 in pessimo stato e pu\u00f2 essere percorso solo da mezzi adeguati.\nDel borgo oggi rimane la strada principale ed i resti del santuario dedicato alla Beata Vergine Maria, eretto in stile barocco tra XVII e XVIII secolo. Fino al secondo dopoguerra era meta di pellegrinaggio e luogo di importanti festivit\u00e0 mariane. Da alcuni anni si organizzano processioni il 13 maggio (ricorrenza della Madonna di F\u00e1tima) a piedi in occasione della festa della Madonna nella speranza di poter avviare qualche azione di conservazione del borgo, messo a rischio dal carattere franoso del colle su cui sorge."}
{"id": "1429556", "revid": "767487", "url": "https://it.wikipedia.org/wiki?curid=1429556", "title": "Sirena (film 1947)", "text": "Sirena (\"Sir\u00e9na\") \u00e8 un film del 1947 diretto da Karel Stekl\u00fd.\nIl soggetto \u00e8 tratto dal romanzo di Marie Majerov\u00e1 che ha anche collaborato alla sceneggiatura.\nTrama.\nIl film racconta quello che accade durante uno sciopero avvenuto a Kladno, un centro minerario della Boemia."}
{"id": "1429562", "revid": "729019", "url": "https://it.wikipedia.org/wiki?curid=1429562", "title": "Tracheite", "text": "La tracheite \u00e8 una qualunque infiammazione della trachea. Essa pu\u00f2 essere dovuta ad un'infezione batterica o pu\u00f2 manifestarsi in presenza di allergeni quali pollini, polveri e acari.\nI soggetti pi\u00f9 a rischio di tale infezione sono i bambini piccoli di ambo i sessi, probabilmente per via delle ridotte dimensioni delle loro trachee.\nSintomatologia.\nLe manifestazioni comuni sono una senso di oppressione e bruciore al torace e dietro allo sterno, stridore acuto, dispnea, stridore inspiratorio, aspetto tossico, febbre alta, difficolt\u00e0 respiratoria.\nRisulta particolarmente importante evitare i luoghi affollati in quanto favoriscono un'accentuazione dei sintomi nonch\u00e9 inibiscono una ripresa delle normali condizioni di salute. Va sottolineato, inoltre, che vanno evitate tutte quelle situazioni che possono porre sotto stress l'apparato respiratorio, quali inalazione di fumo, polveri o agenti inquinanti.\nTerapia.\nLe terapie devono far riferimento alla causa scatenante, dunque risulta fondamentale distinguere tra tracheite batterica e allergica.\nNel caso di affezione da tracheite allergica \u00e8 importante l'individuazione dei fattori scatenanti. Qualora la tracheite avesse origine batterica, risulta indispensabile una diagnosi medica per la determinazione della cura che, nella maggior parte dei casi, riguarder\u00e0 sciroppi per la tosse o decongestionanti tramite aerosol per liberare le vie respiratorie associati a terapia antibiotica."}
{"id": "1429564", "revid": "167080", "url": "https://it.wikipedia.org/wiki?curid=1429564", "title": "Epilli", "text": ""}
{"id": "1429566", "revid": "438678", "url": "https://it.wikipedia.org/wiki?curid=1429566", "title": "L'uomo del Sud", "text": "L'uomo del Sud (\"The Southerner\") \u00e8 un film del 1945 diretto da Jean Renoir.\nTrama.\nSam Tucker vive in Texas e lavora, insieme alla moglie Nona e allo zio, come bracciante in una piantagione di cotone. Il cuore malato dello zio non regge il caldo e la fatica ed egli muore nel campo, soccorso dai due giovani. Dopo il raccolto autunnale, con Nona, i figli Jot e Daisy e la nonna, Sam decide di prendere in affitto un podere, nella speranza di realizzare, con i sacrifici e il duro lavoro, il sogno di una fattoria tutta sua.\nIl padrone gli propone un appezzamento vicino al fiume, da tempo incolto e pieno di erbacce, ma che pu\u00f2 essere molto fertile. La casa di legno abbandonata si \u00e8 trasformata in una catapecchia e la nonna categoricamente si rifiuta di entrarvi, brontolando contro l'azzardata decisione del nipote. Per protesta sfida l'acquazzone all'aperto, sulla sua sedia a dondolo. Due muli, un aratro e un po' di semente sono tutta la ricchezza di Sam ma il giovane confida nelle proprie forze e nella propria abilit\u00e0 di coltivatore. Lo sostiene l'approvazione e l'entusiasmo della moglie che si d\u00e0 da fare per rendere accogliente la traballante baracca e, rimessa in funzione la stufa, accende un confortante fuoco, attorno al quale tutti si riuniscono e trovano conforto prima di trascorrere la loro prima notte nella nuova sistemazione.\nIl pozzo dell'acqua potabile \u00e8 asciutto e andrebbe riscavato. Sam deve chiedere l'acqua al proprietario della terra confinante, Denvers. Per ingraziarselo, gli porta in regalo un grosso pesce che ha pescato a mani nude nel fiume ma costui si rivela mal disposto. Vede con astio la presenza dei nuovi vicini, non intende condividere quel territorio, prima tutto a sua disposizione, e inoltre la nuova presenza interferisce col suo progetto di impadronirsi di quel podere che, abbandonato e incolto, avrebbe perduto valore consentendogli di acquistarlo a un prezzo stracciato. Il suo cuore si \u00e8 indurito anche a causa dei dolorosi sacrifici che gli \u00e8 costata la fattoria: i raccolti perduti, la fame dei primi anni, la morte della moglie e del figlio di stenti e di malattie. Non esita a mettere in guardia Sam dalle sofferenze che lo attendono.\nL'inverno \u00e8 molto rigido e le riserve di cibo nella dispensa si esauriscono. La famiglia vive solo della carne che Sam riesce a cacciare e la dieta gi\u00e0 scarsa \u00e8 troppo povera di vitamine. A primavera il piccolo Jot si ammala di pellagra. Il medico prescrive latte e verdura ma Sam non sa come procurarseli. Ricorre di nuovo al vicino ma ottiene uno sprezzante rifiuto: il suo latte basta appena per i maiali. La figlia di Denvers, Betsy, nutre simpatia per il giovane bello e coraggioso e tenta di nascosto di allungargli un po' di latte ma il suo gesto \u00e8 spiato e impedito da Finley, l'aiutante di Denvers, geloso e violento.\nQualche spiraglio di ottimismo tuttavia riappare per i Tuckers. L'amico Tim incontra Sam in citt\u00e0 e prova inutilmente a convincerlo ad andare con lui a lavorare in fabbrica; nel pub \u00e8 trattato con disonest\u00e0 dall'oste e nella rissa che ne segue Sam gli salva la vita. Tim e Harmie, il proprietario dello spaccio, innamorato della madre di Sam, vedova, portano alla fattoria una mucca, che fornir\u00e0 quotidianamente il latte per il bambino ammalato. Nei campi ben lavorati cresce rigoglioso il cotone e anche nel piccolo orto, curato e innaffiato dalla nonna, maturano le verdure preziose per la salute dei bambini.\nMa Denvers e Finley cospirano per rovinare i Tuckers e portano il loro bestiame a calpestare l'orto faticosamente ottenuto. Sam affronta Devers a viso aperto e i due si prendono a pugni. Denvers lo minaccia con un coltello ma Sam ha la meglio. Quando si allontana, l'altro lo insegue con il fucile. Lo raggiunge sul fiume, dove si \u00e8 diretto per lavarsi le ferite. La lenza immersa nell'acqua, predisposta come trappola per il grande pesce gatto detto \"Fil di ferro\" \u00e8 in trazione e lui comprende che il grande pesce ha abboccato. Denvers, anzich\u00e9 sparare, accorre ad aiutarlo a trarre il pesce a riva. Pretende per\u00f2 di avere il pesce e l'onore della cattura; Sam accetta in cambio dell'acqua del pozzo e dell'uso dell'orto e la pace \u00e8 fatta.\nHarmie sposa la madre di Sam e tutti sono invitati alla festa di nozze e al banchetto. Si balla, si beve, si scherza: \u00e8 un momento di gioia serena per i Tuckers.\nMa i guai non sono finiti: scoppia un terribile temporale e diluvia. Il campo di cotone \u00e8 devastato, il raccolto perduto, le terre intorno allagate e anche la mucca si \u00e8 smarrita. Tim e Sam rischiano di essere travolti dalle onde del fiume in piena per recuperare la mucca. La casa ha resistito e il tetto non \u00e8 crollato. Nona ripara la stufa e il fuoco divampa. Anche la speranza si riaccende e coraggiosamente, caparbiamente Sam non rinuncia al suo sogno e resta su quella che deve diventare la sua terra.\nProduzione.\nIl film fu prodotto dalla Jean Renoir Productions per la Loew-Hakim (con il nome Producing Artists). Il futuro regista Robert Aldrich fu in questo film aiutoregista di Jean Renoir\nSoggetto.\nIl soggetto \u00e8 tratto da un romanzo \"Hold Autumn in Your Hand\" di George Sessions Perrydi. Renoir racconta che una mattina del 1945 Robert Hakim suon\u00f2 alla sua porta e gli propose la regia di un film tratto da questo libro; egli si procur\u00f2 anche la sceneggiatura che ne era stata ricavata da Hugo Butler, riservandosi naturalmente di modificarla liberamente. \u00abCi\u00f2 che mi ha affascinato in quella storia \u00e8 proprio il fatto che non \u00e8 una storia. \u00c8 una serie di impressioni forti. L'immensit\u00e0 del paesaggio, la purezza dei sentimenti dell'eroe, il caldo, la fame. I personaggi costretti a vivere una vita limitata ai bisogni materiali immediati raggiungono un livello insospettato nelle loro tensioni spirituali\u00bb.\nRiprese.\nIl regista avrebbe voluto andare a girare in un villaggio del Texas ma le difficolt\u00e0 del tempo di guerra lo costrinsero a scegliere un campo di cotone non lontano dalla citt\u00e0 di Madera, sulle rive del San Joaquin River, una regione della California, sede di una importante colonia russa.\nCast.\nPer la parte del protagonista inizialmente il regista aveva pensato a Joel McCrea, una star di sicuro successo, ma all'attore non piacque il soggetto e rifiut\u00f2. Allora egli abbandon\u00f2 l'idea di servirsi di un attore-vedette: bastava un buon attore e scelse Zachary Scott, un attore specializzato in parti di \"gangster elegante\": era del Sud e avrebbe dato un accento autentico al personaggio, e all'efficacia espressiva e artistica del cambiamento di ruolo e di uso di un attore Renoir credeva molto.\nDistribuzione.\nDistribuito dall'United Artists, il film usc\u00ec nelle sale cinematografiche USA il 30 aprile 1945. In Francia usc\u00ec il 30 maggio 1950 con il titolo \"L'Homme du Sud\".\nAccoglienza.\nIl film ebbe successo.\nCritica.\n\u00abQuasi tutti i critici concordano nel giudicare \"The Southerner\" il miglior film che il regista abbia girato negli USA. Abbandonata la preoccupazione di essere fedele allo stile dei suoi film francesi, Renoir ha potuto muoversi meglio. Ispirandosi liberamente alla realt\u00e0 americana ha tentato una interpretazione personale dei problemi morali e sociali che travagliano un determinato tipo di civilt\u00e0 contadina\u00bb.\nAscendenze letterarie e cinematografiche.\nRenoir si inserisce, con questo film, nella tradizione della letteratura americana rappresentata da grandi scrittori come John Steinbeck, Erskine Caldwell, William Faulkner. Dai loro romanzi John Ford aveva tratto \"Furore\" e \"La via del tabacco\". Ma ancora prima di giungere in America egli guardava al cinema di Robert Flaherty come a un modello."}
{"id": "1429567", "revid": "767487", "url": "https://it.wikipedia.org/wiki?curid=1429567", "title": "Willie (singolo)", "text": "Willie \u00e8 il sedicesimo singolo della cover band statunitense Me First and the Gimme Gimmes, pubblicato per la Fat Wreck Chords l'11 dicembre 2007.\nDescrizione.\nQuesto singolo \u00e8 composto di cover di Willie Nelson.\n\"Willie\" \u00e8 il terzo singolo della serie Square Dance Series. \u00c8 stato pubblicato in un totale di 3,184 copie (1,057 su vinile nero quadrato e 2,127 su vinile blu rotondo)."}
{"id": "1429569", "revid": "167080", "url": "https://it.wikipedia.org/wiki?curid=1429569", "title": "Giambi", "text": ""}
{"id": "1429570", "revid": "767487", "url": "https://it.wikipedia.org/wiki?curid=1429570", "title": "Imari", "text": " \u00e8 una citt\u00e0 giapponese della prefettura di Saga."}
{"id": "1429571", "revid": "767487", "url": "https://it.wikipedia.org/wiki?curid=1429571", "title": "Kanzaki", "text": " \u00e8 una citt\u00e0 giapponese della prefettura di Saga.\nLa moderna citt\u00e0 di Kanzaki \u00e8 stata costituita il 20 marzo 2006, dalla fusione della precedente citt\u00e0 di Kanzaki, assorbendo la citt\u00e0 di Chiyoda, ed il villaggio di Sefuri (tutti del distretto di Kanzaki). A seguito di questa fusione non ci sono pi\u00f9 villaggi nella prefettura di Saga."}
{"id": "1429572", "revid": "547034", "url": "https://it.wikipedia.org/wiki?curid=1429572", "title": "Karatsu", "text": " \u00e8 una citt\u00e0 giapponese della prefettura di Saga sull'isola di Kyushu. Il suo nome \u00e8 composto dalle parole giapponesi Cina (\u5510 \"kara)\", e porto (\u6d25 \"tsu)\", che mostrano l'importanza storica come porto commerciale tra il Giappone, la Cina e la Corea.\nGeografia fisica.\nL'area centrale di Karatsu, che non include le vecchie citt\u00e0 e i villaggi del distretto di Higashimatsuura, ha una popolazione di 78.386 abitanti. Il 1\u00ba marzo del 2010 la citt\u00e0 aveva una popolazione stimata di 127.766 abitanti e una densit\u00e0 di popolazione di 262 persone per km\u00b2. L'area totale \u00e8 di 487,42\u00a0km\u00b2. Nel gennaio 2005 le citt\u00e0 di Chinzei, Hamatama, Hizen, Ky\u016bragi, \u014cchi e Yobuko furono inglobati in Karatsu, mentre nel gennaio 2006 fu la volta anche del villaggio di Nanayama.\nA causa della sua vicinanza con il continente asiatico, Karatsu \u00e8 conosciuta come il contatto con Cina e Corea. Le montagne pi\u00f9 prossime sono il monte Sakurei (887.1 m), il monte Hachiman (763.6 m) e il monte Tonbo (535 m).\nStoria.\nSotto ritsury\u014d, l'attuale area cittadina era parte della Provincia di Hizen. Nel 1591, venne costruito il castello Nagoya nella costa nord. L'anno successivo, il castello divenne il luogo dal quale venne iniziate la guerra Imjin da Toyotomi Hideyoshi. Durante il 1593 Terasawa Hirotaka cre\u00f2 il dominio Karatsu. nel 1602 per rimpiazzare il Castello di Nagoya, fu costruito il castello di Karatsu in quello che ora \u00e8 il centro di Karatsu. La torred nel castello di Karatsu fu costruito nel 1966.\nCultura e turismo.\nKaratsu \u00e8 famosa per il suo Karatsu Kunchi festival, che si svolge ogni anno dal 2 al 4 novembre ad \u00e8 visitato da circa 500.000 turisti da tutto il Giappone. Il festiva consiste in 14 hikiyama (barche fatte da diversi strati di cartapesta) trasportati lungo la citt\u00e0. Regolarmente, durante il Karatsu Kunchi, le persone aprono le loro case ad amici e sconosciuti per mangiare e bere; l'obiettivi principali sono: godere il cibo, la birra e lo shochu, e avere conversazioni dal vivo.\nTra la stazione dei treni (\u5510\u6d25\u99c5) e la fermata degli autobus (\u5927\u624b\u53e3\u30d0\u30b9\u30bb\u30f3\u30bf\u30fc) c'\u00e8 un centro commerciale di 170 metri che contiene molti negozi specializzati in Karatsu Kunchi \"omiyage.\"\nYobuko.\nLa vecchia citt\u00e0 di Yobuko si \u00e8 fusa con Karatsu il 1\u00ba gennaio 2005.\nYobuko \u00e8 famosa per i suoi polpi freschi, gli \"ika\" (\u70cf\u8cca) (\u3044\u304b\uff09, che viene offerto come sashimi, o pu\u00f2 essere mangiato quando il polpo \u00e8 ancora vivo. Yobuko attrae anche molti turisti locali che vanno a vedere lo Yobuko Big Bridge (\u547c\u5b50\u5927\u6a4b).\nYobuko ha un festival conosciuto com Yobuko Tsunahiki (\u547c\u5b50\u5927\u7db1\u5f15), che si svolge annualmente il primo sabato e la prima domenica di Giugno. L'evento si svolge con una \"guerra\" tra due fazioni, i pescatori e gli agricoltori, e una leggenda locale afferma che se vince la fazione degli agricoltori si avr\u00e0 un buon raccolto, viceversa se vince la fazione dei pescatori, ci sar\u00e0 un ottimo anno di pesca.\nSpiagge.\nHamatama \u00e8 una delle spiagge pi\u00f9 suggestive della Prefettura di Saga. Si trova vicino al centro di Karatsu e pu\u00f2 essere raggiunta dalla Chikuhi Line.\nInfrastrutture e trasporti.\nAria.\nGli aeroporti pi\u00f9 vicini sono il Saga Airport e il Fukuoka Airport."}
{"id": "1429573", "revid": "767487", "url": "https://it.wikipedia.org/wiki?curid=1429573", "title": "Kashima (Saga)", "text": " \u00e8 una citt\u00e0 giapponese della prefettura di Saga."}
{"id": "1429574", "revid": "88740", "url": "https://it.wikipedia.org/wiki?curid=1429574", "title": "Ogi", "text": " \u00e8 una citt\u00e0 giapponese della prefettura di Saga."}
{"id": "1429575", "revid": "109538204", "url": "https://it.wikipedia.org/wiki?curid=1429575", "title": "Takeo", "text": " \u00e8 una citt\u00e0 giapponese della prefettura di Saga."}
{"id": "1429576", "revid": "106908", "url": "https://it.wikipedia.org/wiki?curid=1429576", "title": "Taku (Giappone)", "text": " \u00e8 una citt\u00e0 giapponese della prefettura di Saga.\nLa citt\u00e0 \u00e8 stata creata il 1\u00ba maggio 1954 dalla fusione di diverse cittadine e villaggi."}
{"id": "1429577", "revid": "167080", "url": "https://it.wikipedia.org/wiki?curid=1429577", "title": "Inni", "text": ""}
{"id": "1429578", "revid": "110157", "url": "https://it.wikipedia.org/wiki?curid=1429578", "title": "Tosu", "text": " \u00e8 una citt\u00e0 giapponese della prefettura di Saga.\nVi ha la sede l'importante industria farmaceutica Hisamitsu Pharmaceutical, azienda leader nei cerotti transdermici."}
{"id": "1429580", "revid": "438678", "url": "https://it.wikipedia.org/wiki?curid=1429580", "title": "Teresa Confalonieri (film)", "text": "Teresa Confalonieri \u00e8 un film di Guido Brignone del 1934, tratto dal dramma \"Il conte Aquila\" di Rino Alessi.\nTrama.\nNel 1821 il conte Federico Confalonieri viene arrestato dagli austriaci per cospirazione e condannato al capestro. La moglie, Teresa Casati, con grande fatica riesce ad ottenere la grazia dall'imperatore d'Austria e la pena capitale viene mutata in ergastolo da scontare nello Spielberg dove rimarr\u00e0 fino al 1835."}
{"id": "1429581", "revid": "767487", "url": "https://it.wikipedia.org/wiki?curid=1429581", "title": "Ureshino", "text": " \u00e8 una citt\u00e0 giapponese della prefettura di Saga."}
{"id": "1429584", "revid": "167080", "url": "https://it.wikipedia.org/wiki?curid=1429584", "title": "Elegie", "text": ""}
{"id": "1429589", "revid": "547034", "url": "https://it.wikipedia.org/wiki?curid=1429589", "title": "William Paterson", "text": "William Paterson nacque nella casa dei genitori a Skipmyre nel Tinwald in Scozia, e visse presso di loro fino ai diciassette anni, quando emigr\u00f2 brevemente a Bristol e poi nelle Bahamas dove concep\u00ec lo schema di Dari\u00e9n, il suo progetto di creare una colonia sull'istmo di Panama per agevolare gli scambi commerciali con l'Estremo Oriente.\nTornato in Europa, durante il regno di Giacomo II, tent\u00f2 di convincere il governo inglese, che rifiut\u00f2, a finanziare lo schema di Dari\u00e9n. Proposte lo stesso progetto al Sacro Romano Impero, ma ottenne un altro rifiuto.\nPaterson torn\u00f2 a Londra dove si arricch\u00ec con il commercio estero (in primo luogo con le Indie Occidentali) grazie al suo lavoro presso la Worshipful Company of Merchant Taylors.\nNel 1691, propose l'istituzione della Banca d'Inghilterra cos\u00ec come descritta nel suo opuscolo \"A Brief Account of the Intended Bank of England\". Il 27 luglio 1694 fu concesso il Royal Charter e la banca fu fondata.\nPaterson torn\u00f2 a Edimburgo, dove riusc\u00ec a farsi finanziare lo schema di Dari\u00e9n. Paterson fece parte della disastrosa spedizione scozzese di Panama del 1698, facente parte del progetto proposto, dove morirono tra gli altri sua moglie e suo figlio e dove, nonostante si ammalasse gravemente, fu tra i pochi sopravvissuti. Lo schema fu cos\u00ec fallimentare che la Scozia nel 1699 era praticamente in bancarotta. Quegli eventi furono la causa della firma dell'Atto di unione del 1707 e della fondazione del Regno Unito.\nPass\u00f2 gli ultimi anni della sua vita a Westminster, dove mor\u00ec nel 1719."}
{"id": "1429590", "revid": "767487", "url": "https://it.wikipedia.org/wiki?curid=1429590", "title": "Anna Karenina (film 1935)", "text": "Anna Karenina \u00e8 un film del 1935 diretto da Clarence Brown, tratto dall'omonimo romanzo di Lev Tolstoj. Greta Garbo era gi\u00e0 stata protagonista nel 1927 di una precedente versione del dramma tratto dal romanzo, un film diretto da Edmund Goulding che era uscito negli USA con il titolo \"Love\", mentre in Italia fu distribuito come \"Anna Karenina\".\nLa versione del 1935 vinse la Coppa Mussolini al miglior film straniero alla Mostra internazionale d'arte cinematografica di Venezia.\nNel 1935 \u00e8 stato indicato tra i migliori dieci film dell'anno dal National Board of Review of Motion Pictures.\nTrama.\nAnna, una signora dell'alta societ\u00e0 di Pietroburgo, non sopporta la vita familiare piatta e monotona, priva di amore. Quando incontra un ufficiale di cavalleria, il conte Vronskij, abbandona la casa e fugge con lui in Italia. Ma la storia sfiorisce, perch\u00e9 lui vorrebbe rientrare nell'esercito e lei rivedere il figlio. Tornata a casa, Anna viene cacciata dal marito. Sentendosi completamente abbandonata, si suicida.\nProduzione.\nIl budget stimato del film fu di 1.152.000 $. Le riprese durarono dal marzo al maggio del 1935. Il film fu girato negli studi della MGM di Hollywood e di Culver City (10202 W. Washington Blvd) e a Monterey.\nDistribuzione.\nPresentato in prima alla 3\u00aa Mostra internazionale d'arte cinematografica di Venezia il 30 agosto 1935 dove vinse la Coppa Mussolini al miglior film straniero. Il film incass\u00f2 negli Stati Uniti 865.000 $ e in tutto il mondo (eccetto gli USA) 1.439.000 $."}
{"id": "1429591", "revid": "287204", "url": "https://it.wikipedia.org/wiki?curid=1429591", "title": "Marco Petreio Cesariano", "text": "Apparteneva all'ottava legione di Gaio Giulio Cesare al tempo della guerra gallica. Dimostr\u00f2 sempre un grandissimo valore in battaglia, combattendo sempre allo stremo delle sue forze per ottenere la vittoria per Cesare; e proprio la sua audacia lo port\u00f2 alla morte gloriosa. Durante l'assalto delle truppe cesariane alla rocca di Gergovia, la foga dell'ottava legione giunse fino alle mura: l\u00ec Petreio e la sua centuria riuscirono ad entrare ma ben presto si ritrovarono circondati. Allora Petreio in un ultimo gesto di altruismo verso i suoi, decise di rimandarli indietro e di trattenere i galli il pi\u00f9 possibile sul posto. Dopo aver ucciso una decina di galli, stremato dai dardi che piovevano dalle mura, mor\u00ec eroicamente riuscendo per\u00f2 a salvare la vita dei suoi."}
{"id": "1429592", "revid": "110157", "url": "https://it.wikipedia.org/wiki?curid=1429592", "title": "Ageo", "text": " \u00e8 una citt\u00e0 giapponese della prefettura di Saitama.\nGeografia.\nSituata al centro della prefettura di Saitama, la citt\u00e0 \u00e8 localizzata direttamente a nord rispetto al capoluogo di Saitama.\nStoria.\nAgeo-shuku fu una citt\u00e0 postale lungo la strada Nakasend\u014d che fior\u00ec durante il periodo Edo. \nLa stazione di Ageo venne inaugurata nel 1883, e nel 1889 la cittadina si fuse con i sobborghi di Ageoshimo, Kashiwaza, Kasugayatsu e Yatsu. Successivamente, anche le cittadine di Hirakata e Haraichi e i villaggi di Kamihira, \u014cishi e \u014cya entrarono a far parte della cittadina di Ageo il 1\u00ba gennaio 1955, la quale venne elevata allo status di citt\u00e0 nel 1958.\nNel 2001 si tenne un referendum per la proposta di fusione con la citt\u00e0 di Saitama, ma vinse la fazione contraria.\nEconomia.\nAgeo fino al XX secolo si \u00e8 mantenuta economicamente come centro di produzione agricola. Nella seconda met\u00e0 del ventesimo secolo, fioriscono attivit\u00e0 metallurgiche e di produzione di automobili. In particolare, tuttora le aziende principali sono UD Trucks e Bridgestone Cycle. Inoltre, vista la posizione della citt\u00e0, negli ultimi anni la popolazione \u00e8 in aumento grazie ai rapidi e comodi collegamenti verso Saitama e Tokyo."}
{"id": "1429593", "revid": "767487", "url": "https://it.wikipedia.org/wiki?curid=1429593", "title": "Asaka (Giappone)", "text": " \u00e8 una citt\u00e0 giapponese della prefettura di Saitama."}
{"id": "1429594", "revid": "767487", "url": "https://it.wikipedia.org/wiki?curid=1429594", "title": "Abuna Messias", "text": "Abuna Messias \u00e8 un film di genere drammatico del 1939 diretto da Goffredo Alessandrini.\nTrama.\n\u00c8 la narrazione storica sulla seconda missione etiopica in Abissinia del Cardinale Guglielmo Massaia, avvenuta nella seconda met\u00e0 dell'Ottocento. Il film, girato a tre anni dalla fine della Guerra d'Etiopia, tenta un'opera di legittimazione dell'ingerenza italiana in quei territori, ricollegandosi non alle dolorose vicende della guerra tra l'Italia di Crispi e Menelik, ma al loro antefatto, precedente anche il periodo dell'alleanza fra l'Italia e il Negus: il tempo in cui Menelik coltivava per s\u00e9 e per la sua gente l'amicizia con il governo italiano e in cui accolse benignamente l'opera caritativa del celebre missionario, che divenne suo ottimo amico. Il film ci presenta subito la bella figura di Massaia, detto in lingua etiope Abuna Messias: anziano, in abiti francescani e \"beduini\", accompagnato dal fido padre Leone, attraversa a piedi l'arida terra di Abissinia, portando la parola di Dio e facendo del bene, confidando appieno nella Provvidenza Divina. Lo vediamo subito mentre riscatta uno schiavo che se la passa male.\nImmediatamente dopo, facciamo la conoscenza del suo antagonista: Abuna Atanasio, capo locale della Chiesa Copta, preoccupato per la presenza sul suo territorio di Massaia, che pare conoscere bene e temere.\nTra i due, Menelik, il re della Scioa, la regione centrale del paese, che mostra una calda amicizia nei confronti di Massaia e lo accoglie fraternamente, suscitando la riconoscenza del primo e l'invidia e l'irritazione del secondo. Certamente il re \u00e8 anche mosso da interesse per i benefici che l'opera di apostolato e di sollievo materiale di Massaia presso gli indigeni pu\u00f2 arrecare; e per i suoi legami con il governo sabaudo nel cui aiuto \"civilizzatore\" egli spera. Ma da parte sua c'\u00e8 anche una sincera affinit\u00e0 umana col missionario italiano. I rapporti tra Massaia e Menelik sono messi a rischio dall'alleanza tra Abuna Atanasio e la principessa Al\u00e9m, figlia del capo-clan dei Galla, nobile famiglia abissina, che aspira al trono e che per questo ambiva a sposare Menelik.\nIl primo \u00e8 invidioso degli onori tributati dal re ad un \"esponente di un'altra religione\"; e per recuperare la posizione di privilegio che ritiene gli spetti, si muove con spietata scaltrezza: prima scomunica chiunque abbia rapporti con il missionario cattolico e invita la popolazione ad abbattere la casa in cui \u00e8 posta la sede della sua missione; poi prova a sobillare l'imperatore d'Etiopia (il \"re dei re\", il Negus Neghesti) Johannes, perch\u00e9 costringa Menelik ad abbandonare la politica di apertura all'Europa e cacci gli stranieri dall'Abissinia. Non riuscendo con la malizia, convince il Negus a stare dalla sua parte con la minaccia di scomunicarlo. E cos\u00ec Johannes \u00ecntima a Menelik di obbedirgli. Il re si rifiuta e si prepara alla guerra. Quanto ad Al\u00e8m, dopo aver chiesto a Massaia di intercedere per lei presso Menelik ed avere incassato il rifiuto del re, attribuisce la colpa dell'insuccesso al religioso italiano e si unisce al disegno di Atanasio, garantendo a Johannes il supporto del suo potente clan e del suo esercito.\nNel frattempo, incurante di tutte queste trame, Massaia passa le sue giornate ad aiutare la popolazione: assiste i malati; prova, con successo, ad elaborare una forma primitiva di vaccino contro il vaiolo; gira nei villaggi per somministrarlo agli indigeni. Il favore popolare di cui gode \u00e8 ulteriore pungolo per l'invidia di Atanasio. Mentre i due fronti si preparano alla guerra (i preparativi sono l'occasione per mettere in scena sequenze di massa, di sapore folkloristico), Massaia, consapevole di essere la causa o almeno il pretesto del conflitto, si reca prima da Menelik e poi da Johannes per scongiurare le ostilit\u00e0. \u00c8 pronto anche a consegnarsi all'imperatore. Ma questi lo lascia andare, dicendosi oramai obbligato alla battaglia. Lo scontro armato \u00e8 duro (con altre impegnative scene di massa in campo aperto) e alla fine, anche grazie al contributo dei Galla, Johannes ha la meglio. Nonostante la vittoria, decide di essere clemente con lo sconfitto, concedendogli di rimanere re, ma pretendendo da lui sottomissione piena e intimando - pur con dispiacere - a Massaia di tornare in Italia, per dare soddisfazione ai Copti. Cos\u00ec, Massaia \u00e8 costretto ad abbandonare la sua missione. Nel cammino d'uscita dal paese, dopo aver salutato e benedetto il fido padre Leone, che muore, il religioso viene accompagnato fino al confine da una moltitudine di persone, grate a lui per il bene materiale e spirituale fatto in tutto quel tempo.\nDistribuzione.\nLa pellicola venne girata nella primavera del 1939 in esterni nell'Africa Orientale Italiana, nella Piana di Cobb\u00f9, sui monti del Cercer e nella citt\u00e0 di Decamer\u00e8. Venne presentato in concorso alla VII Mostra Internazionale d'Arte cinematografica di Venezia il 31 agosto 1939, vincendo la Coppa Mussolini come miglior film. La Commissione di Revisione Cinematografica concede il nulla osta alla visione del film nelle sale una prima volta con il titolo \"Abuna Messias (Cardinal Massaia)\" e ottiene il visto di censura n. 30.744 il 12 ottobre 1939, giudicandolo d'interesse nazionale e quindi ammesso a godere del beneficio delle programmazioni obbligatorie Da tale visto, risulta che il metraggio dichiarato della pellicola \u00e8 di 2.750 metri, ma quello accertato risulta essere di 2.656 metri; perci\u00f2 probabilmente in sede di montaggio i 94 metri di pellicola mancanti fanno parte del prologo, dove veniva seguita la visita dei luoghi della guerra italo-abissina da parte del Cappellano militare Reginaldo Giuliani, interpretato da Oscar Andriani.\nNel 1947 il film venne presentato una seconda volta alla Commissione di Revisione, con il titolo cambiato in \"Abuna Messias (Vendetta africana)\" e ottiene un secondo visto di censura n. 1.692 il 21 aprile 1947 con una lunghezza accertata ancora accorciata a 2.624 metri: con ogni probabilit\u00e0 i 32 metri mancanti di pellicola riguardano il breve ruolo dello statista piemontese Camillo Benso conte di Cavour interpretato da Corrado Racca; anche nei passaggi televisivi il personaggio non compare. La Cineteca Nazionale del Centro sperimentale di cinematografia possiede una copia del film con la lunghezza originaria di 2.656 metri. All'estero il film venne proiettato in Francia il 20 agosto 1948 con il titolo \"L'ap\u00f4tre du desert\". Il 21 aprile 2010 viene editato un DVD del film, pubblicato dalla San Paolo Audiovisivi."}
{"id": "1429595", "revid": "110157", "url": "https://it.wikipedia.org/wiki?curid=1429595", "title": "Chichibu", "text": " \u00e8 una citt\u00e0 giapponese della prefettura di Saitama."}
{"id": "1429597", "revid": "767487", "url": "https://it.wikipedia.org/wiki?curid=1429597", "title": "Fujimi", "text": " \u00e8 una citt\u00e0 giapponese della prefettura di Saitama."}
{"id": "1429598", "revid": "767487", "url": "https://it.wikipedia.org/wiki?curid=1429598", "title": "Fujimino", "text": " \u00e8 una citt\u00e0 giapponese della prefettura di Saitama.\nla citt creata dalla citt\u00e0 Kamifukuoka e dalla cittadina di \u00f2i"}
{"id": "1429599", "revid": "767487", "url": "https://it.wikipedia.org/wiki?curid=1429599", "title": "Fukaya", "text": " \u00e8 una citt\u00e0 giapponese della prefettura di Saitama."}
{"id": "1429600", "revid": "767487", "url": "https://it.wikipedia.org/wiki?curid=1429600", "title": "Gy\u014dda", "text": " \u00e8 una citt\u00e0 giapponese della prefettura di Saitama."}
{"id": "1429601", "revid": "767487", "url": "https://it.wikipedia.org/wiki?curid=1429601", "title": "Hann\u014d", "text": " \u00e8 una citt\u00e0 giapponese della prefettura di Saitama."}
{"id": "1429602", "revid": "1534511", "url": "https://it.wikipedia.org/wiki?curid=1429602", "title": "Rottura esplicita di simmetria", "text": "In fisica teorica, la rottura esplicita di simmetria \u00e8 la perdita di simmetria di una teoria nelle sue equazioni di moto (tipicamente della funzione lagrangiana o hamiltoniana), che si verifica quando la simmetria di partenza non \u00e8 esatta. Di solito questo termine \u00e8 utilizzato in situazioni dove la rottura di simmetria \u00e8 piccola e dunque la simmetria \u00e8 approssimativamente rispettata.\nLa rottura della simmetria esplicita differisce dalla rottura spontanea di simmetria, dove le equazioni di moto rispettano la simmetria, ma lo stato fondamentale della teoria la rompe."}
{"id": "1429603", "revid": "767487", "url": "https://it.wikipedia.org/wiki?curid=1429603", "title": "Hany\u016b", "text": " \u00e8 una citt\u00e0 giapponese della prefettura di Saitama."}
{"id": "1429604", "revid": "767487", "url": "https://it.wikipedia.org/wiki?curid=1429604", "title": "Hasuda", "text": " \u00e8 una citt\u00e0 giapponese della prefettura di Saitama."}
{"id": "1429605", "revid": "767487", "url": "https://it.wikipedia.org/wiki?curid=1429605", "title": "Hatogaya", "text": " era una citt\u00e0 giapponese della prefettura di Saitama. L'11 ottobre del 2011, \u00e8 stata inglobata nella citt\u00e0 di Kawaguchi.\nA tutto il 1\u00ba aprile del 2011, Hatogaya aveva una popolazione stimata di 61.781 abitanti, distribuiti su un'area di 6.22\u00a0km\u00b2, per una densit\u00e0 di 9.932,64 ab./km\u00b2. Era stata fondata il 1\u00ba marzo del 1967."}
{"id": "1429606", "revid": "277947", "url": "https://it.wikipedia.org/wiki?curid=1429606", "title": "Hidaka", "text": " \u00e8 una citt\u00e0 giapponese della prefettura di Saitama."}
{"id": "1429607", "revid": "110157", "url": "https://it.wikipedia.org/wiki?curid=1429607", "title": "Higashimatsuyama", "text": " \u00e8 una citt\u00e0 giapponese della prefettura di Saitama."}
{"id": "1429608", "revid": "767487", "url": "https://it.wikipedia.org/wiki?curid=1429608", "title": "Honj\u014d", "text": " \u00e8 una citt\u00e0 giapponese della prefettura di Saitama."}
{"id": "1429609", "revid": "767487", "url": "https://it.wikipedia.org/wiki?curid=1429609", "title": "Iruma", "text": " \u00e8 una citt\u00e0 giapponese della prefettura di Saitama."}
{"id": "1429610", "revid": "1812137", "url": "https://it.wikipedia.org/wiki?curid=1429610", "title": "Kasukabe", "text": " \u00e8 una citt\u00e0 giapponese della prefettura di Saitama. Nella citt\u00e0 \u00e8 situato il Sistema di Drenaggio esterno dell'Area Metropolitana di Tokyo.\nNella cultura di massa.\nKasukabe \u00e8 il luogo dove sono ambientati le serie manga ed anime \"Shin Chan\" e \"Lucky Star\". Inoltre, il creatore di \"Shin Chan\" Yoshito Usui viveva qui."}
{"id": "1429612", "revid": "15756", "url": "https://it.wikipedia.org/wiki?curid=1429612", "title": "Kawagoe", "text": " \u00e8 una citt\u00e0 giapponese della prefettura di Saitama, chiamata anche \"piccola Edo\".\nKawagoe \u00e8 famosa per le sue patate dolci e la locale \"via dei dolciumi\" vende dolci e bevande a base di patata (patatine, gelato, caff\u00e8 e birra). Alcuni dei suoi edifici preservano la vecchia citt\u00e0 castello del periodo Edo (tra il XVII e il XIX secolo).\nStoria.\nLa citt\u00e0 crebbe intorno al Castello di Kawagoe, che nel periodo dello Shogunato Tokugawa fu il quartier generale del Dominio di Kawagoe. Collegata a Tokyo per via d'acqua lungo il fiume Shingashi e per terra dalla Kawagoe-kaid\u014d prosper\u00f2 come citt\u00e0 di mercanti. Dopo la Restaurazione Meiji divenne per un breve periodo la capitale della prefettura di Kawagoe (1871), quindi di quella di Iruma (1871-1873) e infine fu incorporato in quella di Saitama.\nCon l'instaurazione del sistema delle municipalit\u00e0 del 1\u00ba aprile 1889 la citt\u00e0 moderna di Kawagoe fu creata nel distretto di Iruma. Il 13 maggio 1893 gran parte della citt\u00e0 fu distrutta da un incendio e ricostruita usando tecniche dei magazzini tradizionali giapponesi (\"Kura\"). \nIl 1\u00ba dicembre 1992 Kawagoe si fuse con il vicino villaggio di Senba e ottenne lo stato di citt\u00e0 con una popolazione di persone. Fu la prima municipalit\u00e0 nella prefettura di Saitama ottenere lo stato di citt\u00e0. Nel 1939 fu annesso il villaggio di Tanomozawa. \nNel corso della seconda guerra mondiale, la citt\u00e0 sub\u00ec danni minori. Nel 1955 si espanse annettendo i villaggi di Yoshino, Furuya, Minamifuruya, Takashina, Fukuhara, Daito, Kasumigseki, Naguwashi and Yamada. Nel dicembre 1999 il vecchio quartiere dei mercanti fu nominato come Gruppo di edifici tradizionali.\nIl 1\u00ba aprile 2003 Kawagoe fu inserita tra le Citt\u00e0 principali del Giappone con un aumento dell'autonomia locale.\nCultura.\nEventi.\nIl Kawagoe Matsuri, tenuto dal XVII secolo, si svolge annualmente il terzo fine settimana di ottobre. L'evento principale del festival \u00e8 una battaglia musicale tra circa 25 carri allegorici (detti \"daishi\"). Con altri trentadue matsuri giapponesi, \u00e8 stato dichiarato patrimonio culturale intangibile\nInfrastrutture e trasporti.\nMobilit\u00e0 urbana.\nLa Seibu Bus gestisce linee di autobus urbani.\nLa citt\u00e0 gestisce un servizio di prestito di biciclette nel centro cittadino, con otto punti per il prelievo/parcheggio."}
{"id": "1429613", "revid": "106908", "url": "https://it.wikipedia.org/wiki?curid=1429613", "title": "Kawaguchi", "text": " \u00e8 una citt\u00e0 giapponese della prefettura di Saitama."}
{"id": "1429614", "revid": "106996070", "url": "https://it.wikipedia.org/wiki?curid=1429614", "title": "Kazo", "text": " \u00e8 una citt\u00e0 giapponese della prefettura di Saitama.\nmusei.\nmuseo wakui "}
{"id": "1429616", "revid": "767487", "url": "https://it.wikipedia.org/wiki?curid=1429616", "title": "Kitamoto", "text": " \u00e8 una citt\u00e0 giapponese della prefettura di Saitama."}
{"id": "1429617", "revid": "110157", "url": "https://it.wikipedia.org/wiki?curid=1429617", "title": "K\u014dnosu", "text": " \u00e8 una citt\u00e0 giapponese della prefettura di Saitama."}
{"id": "1429618", "revid": "110157", "url": "https://it.wikipedia.org/wiki?curid=1429618", "title": "Koshigaya", "text": " \u00e8 una citt\u00e0 giapponese della prefettura di Saitama."}
{"id": "1429620", "revid": "767487", "url": "https://it.wikipedia.org/wiki?curid=1429620", "title": "Kuki (Giappone)", "text": " \u00e8 una citt\u00e0 giapponese della prefettura di Saitama."}
{"id": "1429621", "revid": "1318658", "url": "https://it.wikipedia.org/wiki?curid=1429621", "title": "Kumagaya", "text": " \u00e8 una citt\u00e0 giapponese della prefettura di Saitama."}
{"id": "1429622", "revid": "767487", "url": "https://it.wikipedia.org/wiki?curid=1429622", "title": "Misato (Saitama)", "text": " \u00e8 una citt\u00e0 giapponese della prefettura di Saitama."}
{"id": "1429624", "revid": "767487", "url": "https://it.wikipedia.org/wiki?curid=1429624", "title": "Niiza", "text": " \u00e8 una citt\u00e0 giapponese della prefettura di Saitama. \u00c8 la citt\u00e0 natale di Hiromi Miyake."}
{"id": "1429625", "revid": "767487", "url": "https://it.wikipedia.org/wiki?curid=1429625", "title": "Okegawa", "text": " \u00e8 una citt\u00e0 giapponese della prefettura di Saitama."}
{"id": "1429626", "revid": "767487", "url": "https://it.wikipedia.org/wiki?curid=1429626", "title": "Sakado", "text": " \u00e8 una citt\u00e0 giapponese della prefettura di Saitama."}
{"id": "1429627", "revid": "767487", "url": "https://it.wikipedia.org/wiki?curid=1429627", "title": "Satte", "text": " \u00e8 una citt\u00e0 giapponese della prefettura di Saitama."}
{"id": "1429628", "revid": "110157", "url": "https://it.wikipedia.org/wiki?curid=1429628", "title": "Sayama", "text": " precedentemente noto come Irumagawa, \u00e8 una citt\u00e0 giapponese della prefettura di Saitama. La citt\u00e0, il cui nome significa \"seduta su una montagna\" \u00e8 stata fondata il 1 \u00b0 luglio 1954.\nIl 1\u00ba ottobre 2010 la citt\u00e0 aveva una popolazione stimata in 157.453 abitanti e una densit\u00e0 di 3210.71 abitanti per km\u00b2. La superficie totale della citt\u00e0 \u00e8 di 49,04\u00a0km\u00b2.\nGeografia fisica.\nSayama confina con le citt\u00e0 di Kawagoe, Tokorozawa, Iruma, Hann\u014d e Hidaka ed \u00e8 attraversata dal fiume Iruma.\nRiferimenti culturali.\nLa citt\u00e0 \u00e8 diventata tristemente nota alle cronache giapponesi per essere stata il luogo del cosiddetto incidente di Sayama, un omicidio del 1963 con il relativo processo terminato con la falsa accusa e la condanna a morte di un innocente, un membro della minoranza burakumin."}
{"id": "1429629", "revid": "767487", "url": "https://it.wikipedia.org/wiki?curid=1429629", "title": "Shiki", "text": " \u00e8 una citt\u00e0 giapponese della prefettura di Saitama."}
{"id": "1429630", "revid": "729019", "url": "https://it.wikipedia.org/wiki?curid=1429630", "title": "Sindrome di Alagille", "text": "La sindrome di Alagille (ALGS) \u00e8 una malattia genetica con trasmissione autosomica dominante ma con espressione fenotipica variabile.\nEpidemiologia.\nLa frequenza della malattia \u00e8 dell'ordine di 1/100.000 nati vivi.\nEziopatogenesi.\nLa sindrome di Alagille \u00e8 caratterizzata da una penetranza incompleta con variabilit\u00e0 fenotipica estremamente elevata.\nUna prima possibile spiegazione a questa espressivit\u00e0 variabile \u00e8 l'esistenza di modificatori genetici e ambientali. Nel 94% dei casi di Alagille si riscontrano mutazioni nel gene \"JAG1\", mentre nell'1% degli affetti si trovano mutazioni in \"NOTCH2\"; per i restanti pazienti la causa patogenetica rimane tuttora oscura.\nPazienti aventi delezioni pi\u00f9 o meno estese del gene JAG1 hanno fenotipo indistinguibile da pazienti aventi mutazioni missenso o nonsenso; ci\u00f2 porta ad ipotizzare che il meccanismo patogenetico dell'Alagille sia dovuto all'aploinsufficienza di JAG1.\nCriteri diagnostici.\nLa diagnosi \u00e8 basata sulle manifestazioni cliniche, sulla familiarit\u00e0 e sull'analisi molecolare del gene JAG1 che conferma la diagnosi\nClinica.\nEssendo una malattia genetica a penetranza incompleta, le manifestazioni cliniche sono variabili e pu\u00f2 presentarsi con un quadro subclinico, oppure tale da mettere a rischio la sopravvivenza.\nLa sindrome \u00e8 caratterizzata da scarsezza dei dotti biliari associata ad almeno tre delle cinque manifestazioni seguenti:\nLa malattia epatica \u00e8 una caratteristica chiave per l'individuazione della patologia e la maggior parte dei bambini affetti presenta un ittero colestatico.\nTrattamento.\nL'unico trattamento possibile \u00e8 quello teso a contrastare gli effetti della colestasi cronica. Il trapianto di fegato \u00e8 indicato nei pazienti con epatopatia terminale."}
{"id": "1429631", "revid": "110157", "url": "https://it.wikipedia.org/wiki?curid=1429631", "title": "S\u014dka", "text": " \u00e8 una citt\u00e0 giapponese della prefettura di Saitama."}
{"id": "1429632", "revid": "110157", "url": "https://it.wikipedia.org/wiki?curid=1429632", "title": "Toda (Giappone)", "text": " \u00e8 una citt\u00e0 giapponese della prefettura di Saitama."}
{"id": "1429633", "revid": "88740", "url": "https://it.wikipedia.org/wiki?curid=1429633", "title": "Tokorozawa", "text": " \u00e8 una citt\u00e0 giapponese della prefettura di Saitama a circa 30\u00a0km da Tokyo. Alla citt\u00e0 \u00e8 intitolato l'asteroide 7038 Tokorozawa, scoperto nel 1995.\nInfrastrutture e trasporti.\nLa citt\u00e0 \u00e8 il principale \"hub\" delle Ferrovie Seibu, delle quali ospita anche la sede principale. La principale stazione \u00e8 quella di Tokorozawa dove si incrociano le linee Seibu Ikebukuro e Seibu Shinjuku. Di seguito sono indicate le stazioni presenti sul territorio linea per linea:"}
{"id": "1429634", "revid": "92898434", "url": "https://it.wikipedia.org/wiki?curid=1429634", "title": "Torre Calzolari", "text": "Torre Calzolari \u00e8 una frazione del comune di Gubbio (PG).\nIl paese si trova lungo la strada provinciale che conduce da Gubbio a Fossato di Vico, 8\u00a0km a sud del capoluogo. In posizione rialzata rispetto alla pianura sottostante (522 ), \u00e8 occupato da 106 abitanti.\nStoria.\nLa storia del paese si incrocia in gran parte con quella del castello medievale che ospita. Gi\u00e0 nell'XI secolo, \"Castrum Turris Calzolarium\" svolgeva il suo compito di tutela della strada sottostante; esso era posseduto dall'Arte dei Calzolai di Gubbio. Gli imperatori Federico Barbarossa, Enrico VI e Ottone IV confermarono a pi\u00f9 riprese questo possesso nel corso del XII secolo. Al suo interno permaneva una piccola guarnigione militare.\nNel XVI secolo pass\u00f2 alla famiglia Billi, inserito pi\u00f9 in generale all'interno dei domini dei duchi di Urbino. Esso poi torn\u00f2 nel 1631 sotto il dominio dello Stato della Chiesa, assieme a tutto il territorio eugubino.\nInnocenzo X la inser\u00ec nella comunit\u00e0 di Scheggia e Clemente XI, dietro pressioni di Gubbio, la riassegn\u00f2 al capoluogo.\nNel XIX secolo castello e villa vennero acquistate dal musicista vercellese Giuseppe Bossola, organista rinomato in tutto il mondo. Infine, nel XX secolo pass\u00f2 ai conti Bosca di Roveto.\nInfrastrutture e trasporti.\nFerrovie.\nDal 1886 al 1945 era in funzione anche la Ferrovia Appennino Centrale a scartamento ridotto che partiva da Arezzo e arrivava fino a Fossato di Vico e a Torre Calzolari aveva la sua stazione ferroviaria."}
{"id": "1429635", "revid": "767487", "url": "https://it.wikipedia.org/wiki?curid=1429635", "title": "Tsurugashima", "text": " \u00e8 una citt\u00e0 giapponese della prefettura di Saitama."}
{"id": "1429636", "revid": "767487", "url": "https://it.wikipedia.org/wiki?curid=1429636", "title": "Wak\u014d", "text": " \u00e8 una citt\u00e0 giapponese della prefettura di Saitama."}
{"id": "1429637", "revid": "110157", "url": "https://it.wikipedia.org/wiki?curid=1429637", "title": "Warabi", "text": " \u00e8 una citt\u00e0 giapponese della prefettura di Saitama."}
{"id": "1429638", "revid": "767487", "url": "https://it.wikipedia.org/wiki?curid=1429638", "title": "Yashio", "text": " \u00e8 una citt\u00e0 giapponese della prefettura di Saitama."}
{"id": "1429639", "revid": "2208660", "url": "https://it.wikipedia.org/wiki?curid=1429639", "title": "Yoshikawa", "text": " \u00e8 una citt\u00e0 giapponese della prefettura di Saitama.\nEconomia.\nSaizeriya, catena giapponese di ristoranti per famiglie specializzati in \"y\u014dshoku\", ha sede a Yoshikawa."}
{"id": "1429642", "revid": "1833487", "url": "https://it.wikipedia.org/wiki?curid=1429642", "title": "Caldume", "text": "La caldume, in siciliano a caudumi, a cuadumi, a cuarumi, a quarumi (letteralmente \"pietanza calda\" o, dal nome della pentola in cui viene cucinata, \"a caudara\", \"a cuadara\", \"a cuarara\"), \u00e8 uno dei tipici piatti da strada di Palermo.\nPreparazione.\n\u00c8 composto da vari parti della trippa di vitello (omaso, abomaso, reticolo e rumine, in lingua siciliana \"ventra, matruzza, centupe\u1e0d\u1e0di\" e \"zinieri\"), bollite nella tipica \"quarara\" con cipolle, sedano, carote, prezzemolo. Viene servito caldo con il brodo di cottura o asciutto, con sale, pepe e olio.\nDiffusione.\nLo si pu\u00f2 trovare, dalla mattina alla sera, sia nei mercati rionali che presso alcuni banchi di rivendita sparsi in tutta la citt\u00e0. Un venditore di \"quarumi\" \u00e8 detto \"quarumaru\"."}
{"id": "1429644", "revid": "287204", "url": "https://it.wikipedia.org/wiki?curid=1429644", "title": "Gyoda", "text": ""}
{"id": "1429645", "revid": "287204", "url": "https://it.wikipedia.org/wiki?curid=1429645", "title": "Hanno", "text": ""}
{"id": "1429646", "revid": "1305772", "url": "https://it.wikipedia.org/wiki?curid=1429646", "title": "Hanyu", "text": ""}
{"id": "1429648", "revid": "1305772", "url": "https://it.wikipedia.org/wiki?curid=1429648", "title": "Honjo", "text": ""}
{"id": "1429649", "revid": "287204", "url": "https://it.wikipedia.org/wiki?curid=1429649", "title": "Konosu", "text": ""}
{"id": "1429650", "revid": "287204", "url": "https://it.wikipedia.org/wiki?curid=1429650", "title": "Soka", "text": ""}
{"id": "1429651", "revid": "599013", "url": "https://it.wikipedia.org/wiki?curid=1429651", "title": "Wako", "text": ""}
{"id": "1429653", "revid": "177744", "url": "https://it.wikipedia.org/wiki?curid=1429653", "title": "BC191", "text": "Il BC191 (simile al BC375) \u00e8 un radio trasmettitore militare per la gamma delle onde medie e corte, con copertura da 400\u00a0kHz a 12,5\u00a0MHz.\nDi progetto e produzione americana (Signal Corps), \u00e8 stato utilizzato a partire dalla fine della seconda guerra mondiale (1942/1944) in poi fino alla sua sostituzione con il nuovo ricetrasmettitore Collins ART-13.\nRappresenta la parte trasmittente di una stazione ricetrasmittente mobile (veicolare) SCR193 insieme al ricevitore BC312. \nPrincipalmente usata dall'esercito americano e successivamente da altri eserciti della NATO (tra le quali Italia e Francia).\nTrasmetteva in AM/CW con potenze comprese tra i 40 ed i 70 watt, a seconda della frequenza di trasmissione utilizzata.\nIl trasmettitore (cos\u00ec come il ricevitore BC312) era costruito in pi\u00f9 versioni da 400\u00a0kHz a 12,5\u00a0MHz.\nErano disponibili pi\u00f9 cassetti di sintonia intercambiabili (\"tuning unit\") della serie TU a seconda della gamma di frequenze.\nIl BC191 era composto da quattro triodi a riscaldamento diretto tipo VT4/JAN211 (uno oscillatore, due modulatori ed uno amplificatore finale in classe C) ed un triodo VT25/10Y come amplificatore pilota dei triodi modulatori.\nAlcuni comandi erano remotizzati sul pannello del BC312 (prese tasto CW, ingresso microfono ecc).\nEra alimentato con un grosso Dynamotor alimentato a 12 volt, montato esternamente, che forniva l'alta tensione anodica (1000\u00a0V) necessaria per le valvole (i filamenti venivano alimentati direttamente con i 12 volt)."}
{"id": "1429654", "revid": "287204", "url": "https://it.wikipedia.org/wiki?curid=1429654", "title": "Otsu", "text": ""}
{"id": "1429663", "revid": "767487", "url": "https://it.wikipedia.org/wiki?curid=1429663", "title": "Higashi\u014dmi", "text": " \" \u014cmi\" orientale \u00e8 una citt\u00e0 giapponese della prefettura di Shiga."}
{"id": "1429664", "revid": "155634", "url": "https://it.wikipedia.org/wiki?curid=1429664", "title": "Hikone", "text": " \u00e8 una citt\u00e0 giapponese della prefettura di Shiga. Si trova sulla costa est del Lago Biwa.\nAlla data del 1\u00ba ottobre 2016, la citt\u00e0 conta 113.349 abitanti stimati e una densit\u00e0 di popolazione di 580 persone per km\u00b2.\nL'industria principale di Hikone \u00e8 la manifattura di Butsudan, tessuti e valvole. La Bridgestone ha un impianto di manifattura di pneumatici qui. Fujitec, Ohmi Railway e Heiwad\u014d (le pi\u00f9 grandi catene di supermercati di Shiga) hanno i loro quartieri generali a Hikone.\nNel 2003, si sono tenute delle riunioni per discutere la fusione di Hikone con le citt\u00e0 di Toyosato, K\u014dra e Taga (tutte appartenenti al distretto di Inukami). Un sondaggio condotto dalla citt\u00e0 nel febbraio 2004 rivel\u00f2 che la maggior parte dei cittadini erano contrari alla fusione, e il governo della citt\u00e0 accanton\u00f2 la proposta per il momento.\nDiversamente dalla maggior parte del Giappone, il carrom \u00e8 ancora popolare qui, da che fu introdotto agli inizi del XX secolo.\nStoria.\nHikone fu originariamente una citt\u00e0 mercatale che si svilupp\u00f2 attorno ad un tempio buddhista. Il tempio si chiamava \"Hongon-ji\" e si dice che sia stato fondato nel 1080.\nHikone con i suoi castelli, prima quello di castello di Sawayama e poi quello di Hikone, permetteva il controllo della regione del Kinki, che con le citt\u00e0 di Osaka e Kyoto era il nucleo economico e politico dell'intero Giappone. Il castello di Sawayama fu importante caposaldo di Tokugawa Ieyasu durante la battaglia di Sekigahara."}
{"id": "1429665", "revid": "2208340", "url": "https://it.wikipedia.org/wiki?curid=1429665", "title": "K\u014dka", "text": " \u00e8 una citt\u00e0 giapponese della prefettura di Shiga.\nStoria.\nLa provincia di Koka, assieme a quella di Iga, diede i natali, nel Giappone feudale, ad una serie di guerrieri esperti in tecniche di spionaggio, guerriglia e infiltrazione, chiamati \"shinobi no mono\", oggi comunemente noti come ninja. Questi soldati svolsero un importante ruolo nelle guerre intestine del Giappone medievale, differenziandosi dall'altra importante casta militare del paese del sol levante: i samurai. Dovendo difatti attenersi a un rigido codice d'onore chiamato bushido, quest'ultimi non utilizzavano tattiche, considerate subdole ed infime, che erano invece proprie dei ninja. Fu proprio per questo, che gli shinobi vennero adoperati in scenari militari dove l'azione furtiva e l'assassinio, necessitavano di guerrieri abili e preparati, non vincolati ad un codice d'onore. Inoltre i ninja, a differenza dei samurai, molto spesso non dipendevano stabilmente da un jito o dallo stesso sh\u014dgun, ma erano dei mercenari pronti ad offrire i propri servigi al miglior offerente (mentre un samurai che perdeva il proprio signore, diveniva un ronin, cio\u00e8 un samurai errante; si veda la vicenda dei quarantasette ronin)."}
{"id": "1429668", "revid": "298229", "url": "https://it.wikipedia.org/wiki?curid=1429668", "title": "Konan (Giappone)", "text": " \u00e8 una citt\u00e0 giapponese della prefettura di Shiga."}
{"id": "1429670", "revid": "1851848", "url": "https://it.wikipedia.org/wiki?curid=1429670", "title": "PlayStation Portable Slim &amp; Lite", "text": "PSP (PlayStation Portable) Slim &amp; Lite \u00e8 la seconda versione di PlayStation Portable prodotta da Sony Interactive Entertainment ed \u00e8 stata messa in commercio nel 2007. Per distinguere PSP Slim &amp; Lite da PSP originale \u00e8 stato attribuito a quest'ultima il termine \"Fat\". \nStoria, lancio e commercializzazione.\nAll'E3 2007, Sony ha fornito informazioni su una versione pi\u00f9 sottile e leggera della PSP, simile al Nintendo DS Lite. Questo nuovo modello \u00e8 stato commercializzato con il nome PSP Slim &amp; Lite. Il lancio del nuovo modello di PSP \u00e8 avvenuto in Giappone e in Europa il 5 settembre 2007, il 6 settembre negli Stati Uniti d'America, in Corea il 7 e in Australia il 12."}
{"id": "1429671", "revid": "110157", "url": "https://it.wikipedia.org/wiki?curid=1429671", "title": "Kusatsu", "text": " \u00e8 una citt\u00e0 giapponese della prefettura di Shiga."}
{"id": "1429673", "revid": "110157", "url": "https://it.wikipedia.org/wiki?curid=1429673", "title": "Moriyama", "text": " \u00e8 una citt\u00e0 giapponese della prefettura di Shiga."}
{"id": "1429675", "revid": "767487", "url": "https://it.wikipedia.org/wiki?curid=1429675", "title": "\u014cmihachiman", "text": " \u00e8 una citt\u00e0 giapponese della prefettura di Shiga."}
{"id": "1429677", "revid": "767487", "url": "https://it.wikipedia.org/wiki?curid=1429677", "title": "Ritt\u014d", "text": " \u00e8 una citt\u00e0 giapponese della prefettura di Shiga.\nQuesta citt\u00e0 \u00e8 conosciuta in Giappone in particolare per essere una sede di allenamenti e corse organizzati dalla Japan Racing Association, ente nazionale che si occupa appunto dell'organizzazione delle corse dei cavalli.\nLa cittadina \u00e8 prevalentemente di aspetto moderno."}
{"id": "1429678", "revid": "439868", "url": "https://it.wikipedia.org/wiki?curid=1429678", "title": "Takashima", "text": " \u00e8 una citt\u00e0 giapponese della prefettura di Shiga."}
{"id": "1429680", "revid": "1684799", "url": "https://it.wikipedia.org/wiki?curid=1429680", "title": "Yasu", "text": " \u00e8 una citt\u00e0 giapponese della prefettura di Shiga."}
{"id": "1429682", "revid": "46291", "url": "https://it.wikipedia.org/wiki?curid=1429682", "title": "Centaurea leucadea", "text": "Il fiordaliso di Leuca (Centaurea leucadea ) \u00e8 una pianta angiosperma dicotiledone della famiglia delle Asteraceae, endemica della penisola salentina.\nDescrizione.\nQuesta pianta presenta notevoli somiglianze con la \"Centaurea cineraria\". Il fusto e le foglie sono ricoperti da una fitta peluria biancastra. I fiori sono riuniti in grossi capolini color porpora. La forma biologica \u00e8 camefita suffruticosa (\"Ch suffr\"), sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm (le porzioni erbacee seccano annualmente e rimangono in vita soltanto le parti legnose). L'altezza della pianta varia da 3 - 5 dm.\nLe foglie in genere sono picciolate (quelle basali) e sessili (quelle cauline). Lungo il caule sono disposte in modo alterno. La lamina delle foglie inferiori \u00e8 divisa in segmenti (contorno della foglia: 2-pennatosetta) oblanceolato-spatolati e arrotondati all'apice. Le foglie superiori sono 1-2-pennatosette. Dimensione dei segmenti: larghezza 2 \u2013 4\u00a0mm; lunghezza 8 \u2013 18\u00a0mm.\nLe infiorescenze (composte da capolini) sono scapose o di tipo corimboso. I capolini, discoidi e omogami, sono formati da un involucro a forma ovoidea composto da brattee (o squame) disposte su pi\u00f9 serie all'interno delle quali un ricettacolo fa da base ai fiori. Le squame dell'involucro, di tipo fogliaceo o membranoso, sono disposte in modo embricato e scalato; all'apice possiedono delle appendici colorate di paglierino o ruggine chiara e terminanti in ciglia lunghe 1,5 \u2013 3\u00a0mm. Il ricettacolo, provvisto di pagliette a protezione della base dei fiori, pu\u00f2 essere rivestito di pula (come il chicco del grano o del riso), oppure pu\u00f2 essere setoloso, raramente \u00e8 nudo (senza pagliette). Diametro dell'involucro: 10\u00a0mm.\nI fiori in genere sono tubulosi (del tipo actinomorfi), e sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono inoltre ermafroditi e fertili. Molto raramente sono presenti dei fiori periferici radiati e sterili.\nIl frutto \u00e8 un achenio con un pappo. Le forme dell'achenio possono essere obovoidi-fusiformi, compresse lateralmente, con areole a inserzione diritta o laterale-abassiale. Il pericarpo dell'achenio possiede delle sclerificazioni radiali spesso provviste di protuberanze. Il pappo \u00e8 inserito su una piastra apicale all'interno di una anello di tessuto parenchimatico. Le setole del pappo, lunghe come l'achenio, sono disposte su una o pi\u00f9 serie e sono decidue come un pezzo unico e si presentano barbate o piumate.\nDistribuzione e habitat.\nFitosociologia: areale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Campanulo versicoloris-Dianthion japigici\" \u00e8 relativa alle comunit\u00e0 rupestri che si sviluppano sulle rocce calcaree limitatamente alle aree costiere del Salento e delle Murge. Questa comunit\u00e0 \u00e8 caratterizzate da numerosi endemismi che hanno un ruolo pioniero, anche se hanno scarsissima probabilit\u00e0 evolutiva.\nSpecie presenti nell'associazione: \"Scrophularia lucida\", \"Campanula versicolor\", \"Aurinia leucadea\", \"Aurinia saxatilis\", \"Centaurea brulla\", \"Dianthus japigicus\", \"Centaurea japygica\", \"Centaurea leucadea\", \"Centaurea tenacissima\", \"Centaurea nobilis\" e \"Carum multiflorum\".\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nLa trib\u00f9 Cardueae (della sottofamiglia Carduoideae) a sua volta \u00e8 suddivisa in 12 sottotrib\u00f9 (la sottotrib\u00f9 Centaureinae \u00e8 una di queste).\nIl genere \"Centaurea\" elenca oltre 700 specie distribuite in tutto il mondo, delle quali un centinaio sono presenti spontaneamente sul territorio italiano.\nFilogenesi.\nLa classificazione della sottotrib\u00f9 rimane ancora problematica e piena di incertezze. Il genere di questa voce \u00e8 inserito nel gruppo tassonomico informale Centaurea Group formato dal solo genere \"Centaurea\". La posizione filogenetica di questo gruppo nell'ambito della sottotrib\u00f9 \u00e8 definita come il \"core\" della sottotrib\u00f9; ossia \u00e8 stato l'ultimo gruppo a divergere intorno ai 10 milioni di anni fa.\nLa \" Centaurea leucadea \" appartiene al gruppo delle centauree le cui brattee (o squame) dell'involucro terminano con una appendice decorrente, ossia non \u00e8 chiaramente separata (tramite una strozzatura) dal corpo sottostante della squama e all'apice \u00e8 presente una singola spina oppure le brattee sono inermi (In base alla suddivisione proposta da Pignatti). Questa suddivisione comunque \u00e8 priva di valore tassonomico ma puramente di comodo dato il grande numero di specie spontanee presenti sul territorio italiano.\nQuesti caratteri sono condivisi con le seguenti specie (sono indicati alcuni caratteri distintivi per ogni specie): \nIl numero cromosomico di \"C. leucadea\" \u00e8: 2n = 18."}
{"id": "1429684", "revid": "287204", "url": "https://it.wikipedia.org/wiki?curid=1429684", "title": "Higashiomi", "text": ""}
{"id": "1429685", "revid": "287204", "url": "https://it.wikipedia.org/wiki?curid=1429685", "title": "Koka", "text": ""}
{"id": "1429687", "revid": "287204", "url": "https://it.wikipedia.org/wiki?curid=1429687", "title": "Omihachiman", "text": ""}
{"id": "1429690", "revid": "1305772", "url": "https://it.wikipedia.org/wiki?curid=1429690", "title": "Ritto", "text": ""}
{"id": "1429691", "revid": "287204", "url": "https://it.wikipedia.org/wiki?curid=1429691", "title": "Esteban Matias Cambiasso", "text": ""}
{"id": "1429696", "revid": "21880", "url": "https://it.wikipedia.org/wiki?curid=1429696", "title": "Fiordaliso di Leuca", "text": ""}
{"id": "1429703", "revid": "1005847", "url": "https://it.wikipedia.org/wiki?curid=1429703", "title": "Distretto di El Agustino", "text": "Il distretto di El Agustino \u00e8 un distretto del Per\u00f9 appartiene geograficamente e politicamente alla provincia e dipartimento di Lima. \u00c8 ubicato ad est della capitale peruviana.\nData di fondazione.\n6 gennaio del 1965\nPopolazione attuale.\n166\u00a0177 abitanti (INEI 2005) di cui il 57% sono donne e il 43% uomini\nSuperficie.\n12,54\u00a0km\u00b2\nDistretti confinanti.\nConfina a nord con il distretto di San Juan de Lurigancho e il distretto di Lurigancho-Chosica; a sud con il distretto di San Luis, a ovest con distretto di Lima, e a est con il distretto di Ate e il distretto di Santa Anita."}
{"id": "1429716", "revid": "729019", "url": "https://it.wikipedia.org/wiki?curid=1429716", "title": "Tirosinemia", "text": "La tirosinemia \u00e8 una malattia metabolica congenita, in cui il corpo non riesce a metabolizzare l'amminoacido tirosina.\nPresentazione clinica.\nSono presenti alterazioni della funzionalit\u00e0 epatica e renale e ritardo mentale; spesso \u00e8 presente ipertirosinemia. Se non trattata, la malattia \u00e8 solitamente fatale.\nClassificazione.\nTirosinemia I o epatorenale.\n\u00c8 una forma autosomica recessiva, caratterizzata da deficit dell'enzima fumarilacetoacetato idrolasi. Si presenta soprattutto con alterazioni della funzionalit\u00e0 epatica, cui conseguono cirrosi e insufficienza, neuropatie periferiche, rachitismo e un caratteristico odore \"di cavolo bollito\".\nTirosinemia II o oculocutanea.\nSi tratta anch'essa di una forma autosomica recessiva, caratterizzata per\u00f2 da deficit dell'enzima tirosina transaminasi. Le manifestazioni cliniche sono soprattutto cutanee e oculari, con cheratosi del palmo della mano e della pianta dei piedi ed erosioni corneali associate a fotofobia.\nTirosinemia III.\n\u00c8 autosomica recessiva, dovuta a un deficit dell'enzima 4-idrossifenilpiruvato diossigenasi. Si manifesta semplicemente con ipertirosinemia, a volte associata a ritardo mentale. La funzionalit\u00e0 epatica \u00e8 normale.\nTerapia.\nLa terapia varia in base al tipo di tirosinemia. Una bassa dieta proteica \u00e8 spesso necessaria, buoni risultati sono stati ottenuti con il nitisinone e, nella tirosinemia di tipo I, con il trapianto di fegato."}
{"id": "1429718", "revid": "63760", "url": "https://it.wikipedia.org/wiki?curid=1429718", "title": "Bongos", "text": ""}
{"id": "1429721", "revid": "63760", "url": "https://it.wikipedia.org/wiki?curid=1429721", "title": "Buzuki", "text": ""}
{"id": "1429731", "revid": "638792", "url": "https://it.wikipedia.org/wiki?curid=1429731", "title": "Jodie Saintemillion", "text": ""}
{"id": "1429738", "revid": "1932912", "url": "https://it.wikipedia.org/wiki?curid=1429738", "title": "Jim Beam", "text": "Jim Beam \u00e8 una distilleria di whisky situata a Clermont, nel Kentucky, dal 1795. Elabora un grande numero di bourbon di diversi tipi, distribuiti sotto vari marchi (Jim Beam, Knob Creek, basil Hayden's ou Bakers).\nStoria.\nCi sono state sette generazioni di distillatori nella famiglia Beam:\nLa distilleria Jim Beam deve il suo nome a James Beauregard Beam, il terzo figlio di David Beam, che assume il comando dell'impresa familiare nel 1894. Nel 1919, con la messa in atto del divieto, la distilleria cessa la produzione di whisky per la prima volta dal 1795. Jim Beam parte per la Florida per coltivare limoni. L\u00ec diriger\u00e0 anche una miniera di carbone, prima di ritornare nel Kentucky quando cessa il divieto di distillazione, cos\u00ec nel 1934 ricostruisce la distilleria familiare. Nel 1946 suo figlio T. Jeremiah Beam diventa presidente e tesoriere dell'impresa. Fin dai suoi 21 anni il nipote di Jim Beam, F. Booker Noe Jr., diventa un dipendente della societ\u00e0. Nel 1960 diventa Master Distiller Emeritus. Nel frattempo Jim Beam apre una seconda distilleria a Boston. Fred Noe (Frederick Booker Noe III), che rappresenta la settima generazione dei Beam, \u00e8 distillatore associato agli stabilimenti di Clermont.\nDopo essere stata di propriet\u00e0 della Fortune Brands nel gennaio 2014 \u00e8 stata ceduta alla \"Suntory\", diventando Beam Suntory.\nGli Whisky.\nGli whisky venduti sotto la marca Jim Beam (a eccezione del rye whiskey) sono come il bourbon, e sono costituiti per almeno il 51% da granoturco e invecchiati almeno due anni in barili di quercia carbonizzati internamente (il tempo di invecchiamento minimo richiesto per la denominazione straight Bourbon). Jim Beam aggiunge anche segale e orzo ai suoi grani.\nPoich\u00e9 produce altri bourbon Jim Beam utilizza una parte della fermentazione precedente per creare una migliore miscela della nuova fermentazione. Questo metodo \u00e8 chiamato sour mash (mosto aspro), simile a quello utilizzato per la fabbricazione di pane al lievito.\nLa distilleria Jim Beam produce anche bourbon di small batch (\u00e8 un assemblaggio ristretto di whisky che provengono da circa venti barili): Knob Creek, Booker's (introdotto nel 1988 e battezzato con il nome del suo creatore Booker Noe, nipote di Jim Beam), Basil Hayden's et Bakers.\nMarche prodotte.\nEsistono molti tipi di whisky venduti sotto la marca Jim Beam, spesso semplicemente chiamata Beam negli Stati Uniti d'America:\nIl gruppo Fortune Brands commercia il marchio nei cocktail party con l'etichetta Jim Beam:\nIl marchio ha riportato circa 500 milioni di dollari netti al gruppo Fortune Brands nel 2005, facendo di Jim Beam il quinto marchio pi\u00f9 redditizio del gruppo, e l'etichetta numero uno del suo ramo alcool e alcolici, che conta in particolare il cognac Courvoisier, la tequila Sauza e i vini Clos du Bois.\nLa marca Jim Beam \u00e8 anche conosciuta per le sue sponsorizzazioni nei settori sportivo e musicali. Jim Beam Racing sponsorizza in particolare il pilota di NASCAR, Robby Gordon e degli artisti e concerti ai quali l'impresa associa il suo marchio."}
{"id": "1429741", "revid": "287204", "url": "https://it.wikipedia.org/wiki?curid=1429741", "title": "San Giovanni delle Contee", "text": "San Giovanni delle Contee \u00e8 una frazione del comune italiano di Sorano, nella provincia di Grosseto, in Toscana.\nGeografia fisica.\nIl paese \u00e8 situato all'estremo lembo settentrionale del territorio comunale, su una modesta altura che domina la valle del torrente Stridolone, nell'area del Tufo. San Giovanni delle Contee dista circa 14\u00a0km da Sorano e poco pi\u00f9 di 85\u00a0km da Grosseto.\nOrigini del nome.\nLa denominazione della localit\u00e0 \u00e8 conferita sia dalla chiesa di San Giovanni Battista (successivamente intitolata a santa Caterina delle Ruote) che dal suo antico contesto geopolitico nella Contea degli Ottieri, situata tra la Contea di Santa Fiora, la Contea degli Orsini di Pitigliano e i vicini territori di Siena e Orvieto.\nStoria.\nIl borgo di San Giovanni delle Contee inizi\u00f2 a svilupparsi in epoca medievale, come centro abitato della contea di Castell'Ottieri.\nIl periodo di massimo sviluppo si ebbe dalla fine del XIV secolo in poi, a seguito della distruzione e dell'abbandono del vicino castello di Sopano. Nonostante le numerose e continue contese, il centro rimase nella contea di Castell'Ottieri, conoscendo periodi di alti e bassi, fino al suo inglobamento nel Granducato di Toscana, avvenuto solo nel XVII secolo con la definitiva estinzione della famiglia Ottieri. Nel corso del XVIII secolo fu completamente ricostruita l'antica chiesa pievana, che divent\u00f2 pi\u00f9 funzionale per le esigenze della popolazione.\nIl XX secolo \u00e8 stato segnato da un terremoto che, nel 1919, distrusse gran parte dell'originario borgo medievale a pianta circolare, risparmiando solo le basi degli edifici ed alcuni fabbricati tra i quali la Casa Reale. Nei decenni successivi si \u00e8 verificata una continua e progressiva diminuzione della popolazione, a favore delle frazioni e dei centri vicini.\nMonumenti e luoghi d'interesse.\nIl centro storico si caratterizza per le numerose costruzioni in conci di tufo, molte delle quali rievocano antiche atmosfere, seppur non si siano conservati rilevanti elementi stilistici di epoca medievale.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di San Giovanni delle Contee. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nGeografia antropica.\nIl territorio della frazione \u00e8 composto da un centro abitato principale, il paese di San Giovanni delle Contee (470 m s.l.m., 192 abitanti), e da varie localit\u00e0 minori che vertono su di esso: \"Case Bellumori\" (515 m s.l.m., 13 ab.), \"Case Giovagnoli\" (494 m s.l.m., 6 ab.), \"Case Mariotti\" (498 m s.l.m., 6 ab.), \"Case Orienti\" (498 m s.l.m., 17 ab.), \"Case San Leopoldo\" (475 m s.l.m., 9 ab.), \"Poderuccio\" (459 m s.l.m., 18 ab.), \"Sordino\" (464 m s.l.m., 22 ab.)."}
{"id": "1429742", "revid": "78131", "url": "https://it.wikipedia.org/wiki?curid=1429742", "title": "PSP Slim &amp; Lite", "text": ""}
{"id": "1429743", "revid": "712828", "url": "https://it.wikipedia.org/wiki?curid=1429743", "title": "Hanatar\u014d Yamada", "text": ""}
{"id": "1429744", "revid": "599013", "url": "https://it.wikipedia.org/wiki?curid=1429744", "title": "J\u00f4", "text": "Caratteristiche tecniche.\nJ\u00f4 \u00e8 un centravanti veloce e tecnico, che ama cominciare l'azione partendo da posizione arretrata. Il suo piede di calcio \u00e8 il sinistro e nonostante l'altezza (189 centimetri) non predilige il gioco aereo, quanto piuttosto un gioco di movimento fronte alla porta, per poter provare talvolta anche il tiro da fuori area.\nCarriera.\nClub.\nCresciuto nelle giovanili del Corinthians, J\u00f4 esordisce in prima squadra nel 2003, all'et\u00e0 di sedici anni. Nelle tre stagioni successive passate nel club di San Paolo, il centravanti gioca un totale di 82 partite di Campeonato Brasileiro, segnando 13 gol e conquistando con la squadra la vittoria del campionato nazionale nel 2005.\nNel gennaio del 2006 \u00e8 ceduto al per circa cinque milioni di euro. Alla sua prima stagione con la maglia della squadra moscovita J\u00f4 realizza complessivamente 22 reti in 29 partite, aiutando la propria squadra alla conquista di tutti e tre i tornei nazionali, vale a dire Prem'er-Liga, Coppa di Russia e Supercoppa di Russia. Il suo esordio in Champions League avviene nel 2007-2008 nel girone G composto da , Fenerbah\u00e7e e . Si \u00e8 distinto per aver segnato due gol all'Inter in entrambi i match di andata e ritorno.\nNell'estate 2008 si trasferisce al Manchester City per 24 milioni di euro. Il 2 febbraio 2009 passa in prestito all'Everton. Il suo esordio con la maglia dell'Everton avviene il 7 febbraio 2009 contro il Bolton Wanderers, quando segna due gol nella vittoria per 3-0.\nIl 21 gennaio 2010 si trasferisce in prestito al Galatasaray, dove mette a segno 3 gol in 13 presenze. In estate torna ai \"Citizens\".\nIl 20 luglio 2011 torna in patria poich\u00e9 viene ceduto a titolo definitivo all'Internacional per 5 milioni pi\u00f9 altri 3 in caso segner\u00e0 pi\u00f9 di 15 reti. Conclude il campionato con 16 presenze e 2 gol messi a segno in campionato. Si trasferisce poi all'Atletico Mineiro dove dal 2012 al 2015 in 3 stagioni e mezzo ottiene 69 presenze e 17 gol nel campionato brasiliano.\nNell'estate 2015 si trasferisce all'Al Shabab negli Emirati Arabi Uniti, dove dopo aver ottenuto appena 13 presenze e 8 gol viene subito venduto per 2 milioni di euro allo Jiangsu Suning squadra partecipante al massimo campionato cinese.\nIl 2 novembre 2016 si svincola dal Jiangsu per ritornare al Corinthians, con un contratto fino al 2019.\nDopo aver vinto il Campionato Paulista, il Brasileir\u00e3o e la Bola de Ouro, il 3 gennaio 2018 viene acquistato per 11 milioni di euro dal Nagoya Grampus, diventando cos\u00ec il giocatore pi\u00f9 pagato della storia della J1 League.\nNazionale.\nLa prima convocazione di J\u00f4 con la nazionale maggiore avviene a maggio del 2007, in previsione delle amichevoli del 1\u00ba giugno e del 5 giugno, rispettivamente contro e Turchia. L'esordio di J\u00f4 con la maglia verdeoro avviene a Dortmund nella seconda di queste due partite, terminata 0-0, quando subentra a Afonso Alves al 75'.\nTra giugno e luglio del 2007 partecipa al Mondiale Under 20 in Canada, dove gioca da titolare in attacco a fianco di Alexandre Pato; la sua Nazionale non va oltre gli ottavi di finale del torneo, dove viene eliminata dalla Spagna.\nSigla il suo primo gol con la maglia verde-oro il 15 giugno 2013 contro il Giappone, partita valida per la Confederations Cup 2013 in Brasile. Segna inoltre nella partita successiva contro il Messico, vinta dalla nazionale verde-oro in finale contro la Spagna per 3-0.\nViene convocato anche per disputare un anno dopo i Mondiali casalinghi in Brasile; in questa manifestazione disputa tre gare senza mai riuscire ad andare a segno.\nStatistiche.\nPresenze e reti nei club.\n\"Statistiche aggiornate al 10 dicembre 2021.\""}
{"id": "1429745", "revid": "112800621", "url": "https://it.wikipedia.org/wiki?curid=1429745", "title": "Eugenio Miccini", "text": "Biografia.\nEugenio Miccini nacque nel 1925 a Firenze. Dopo aver vissuto in collegio e in seminario, dove comp\u00ec studi umanistici, si appassion\u00f2 alla filosofia e si laure\u00f2 in pedagogia.\nNel 1963 fond\u00f2 insieme a poeti, musicisti e pittori, il Gruppo 70, coniando il termine poesia visiva che sar\u00e0 poi adottato dalla generalit\u00e0 degli operatori. La poesia visiva sar\u00e0 per lui sempre un indirizzo artistico caratterizzato dalla preminenza dell'immagine sul testo tipografico, diretto all'ottenimento di composizioni in cui parole e immagini, segni e figure, si integrano senza soluzione di continuit\u00e0 sul piano semantico (\"Dizionario della lingua italiana Devoto-Oli\", Le Monnier).\nIl decennio '60 fu assai ricco di attivit\u00e0 da parte del Gruppo 70, a cominciare dai due convegni organizzati a Firenze nel 1963, sul tema \"Arte e comunicazione\" e nel '64 su \"Arte e tecnologia\", nei quali si discusse di interdisciplinarit\u00e0, di interartisticit\u00e0, cio\u00e8 di quelle pratiche in atto nelle arti, caratterizzate da operazioni multicodice o mixed-media, operazioni che si potevano classificare come \"poesia totale\", attuata, cio\u00e8, con la pi\u00f9 vasta sinestesia, includendo negli spettacoli suoni e rumori, gesti e azioni, materiali pi\u00f9 disparati, giornali e riviste e perfino profumi e vivande.\nNel 1969 fond\u00f2 a Firenze la rivista T\u00e8chne, sotto la cui etichetta promosse pubblicazioni di libri d'artista, volumi di teatro sperimentale e libri sulla societ\u00e0 culturale del momento.\nEugenio Miccini collabor\u00f2 come cultore di discipline semiotiche alla cattedra di \"Strumenti e Tecniche della comunicazione visiva\" dell'Universit\u00e0 di Firenze (Facolt\u00e0 di Architettura). Insegn\u00f2 \"Storia dell'Arte contemporanea\" nelle accademie di belle arti di Verona e Ravenna. Al suo lavoro, notificato nell'Enciclopedia Treccani, sono state dedicate tesi di laurea e di dottorato, anche alla Sorbona di Parigi e all'Universit\u00e0 di Belgrado. L'artista \u00e8 incluso in antologie e libri di testo scolastici, come \"Storia dell'Arte Italiana\", di Carlo Bertelli, Giuliano Briganti, Antonio Giuliano, Mondadori Electa.\nSuoi lavori figurano in molte collezioni pubbliche, tra cui: Biennale di Venezia, Museo della Pilotta di Parma, Museum of Modern Art di New York, Museo Carandente, Palazzo Collicola - Arti visive di Spoleto, Museo BWA di Dublino, e le gallerie civiche di C\u00e9ret, Mantova, Bologna, Valencia, Anversa, Varsavia, Tojyo e molte altre. Dal 2014 alcune opere sono esposte al Museo Novecento di Firenze, in una sala al primo piano.\nPartecip\u00f2 alle pi\u00f9 importanti mostre internazionali, quali: Biennale di Venezia (quattro volte), Quadriennale di Roma (come commissario), Stedelijik Museum di Amsterdam, Palazzo Forti di Verona, Palazzo Vecchio di Firenze, Musei di Marsiglia, GAM, Palazzo dei Diamanti di Ferrara.\nPubblic\u00f2 pi\u00f9 di settanta libri di carattere creativo e saggistico.\nOpere verbo-visive di Eugenio Miccini sono inserite all'interno di contenitori d'arte come Geiger n. 10; Antologia Ad Hoc; Offerta Speciale; BAU Contenitore di Cultura Contemporanea e Bricolage.\nMor\u00ec a Firenze il 19 giugno 2007.\nNel 2014, gli eredi hanno acconsentito ad inserire le opere di Miccini all'interno del progetto IT@RT, realizzando e distribuendo t-shirt in edizione limitata raffiguranti le opere dell'artista."}
{"id": "1429748", "revid": "183694", "url": "https://it.wikipedia.org/wiki?curid=1429748", "title": "Ambrogio Annoni", "text": "Fu teorico del restauro, funzionario nelle Soprintendenze ai monumenti dal 1910 al 1926, assistente e poi docente per oltre quarant'anni al Politecnico di Milano dal 1909.\nBiografia.\nAmbrogio Annoni \u00e8 stato allievo di Camillo Boito. Nel 1921 al Politecnico di Milano \u00e8 titolare del corso Organismi e Forme dell'Architettura che si sviluppa poi nei due insegnamenti Carattere storico degli Edifici e Restauro dei monumenti. Dal 1936 i due corsi diventano Caratteri stilistici e costruttivi dei Monumenti e Restauro dei monumenti nella Facolt\u00e0 di architettura nel frattempo istituita.\nGrande conoscitore di storia dell'architettura, scrive numerosi saggi su edifici milanesi (Duomo, chiesa di Santa Maria di Brera) e su grandi architetti operanti a Milano, quali Leonardo, Bramante, Galeazzo Alessi e Giuseppe Piermarini.\nAnnoni fu autore o supervisore di numerosi restauri soprattutto a Ravenna (dove fu soprintendente dal 1920 al 1922), Pavia e Milano. Lavora sino al 1926 alla Soprintendenza di Ravenna, designato da Corrado Ricci, dove diresse i restauri della tomba di Dante, del Palazzo Comunale, della chiesa di San Giovanni Evangelista, della chiesa di San Francesco e della chiesa di Santa Chiara.\nTeorico del restauro, si occupa assiduamente anche di interventi sull'esistente, sostenendo la possibilit\u00e0 di inserire architetture contemporanee in ambienti storici e opponendosi al restauro stilistico.\nL'importanza del suo contributo alla teoria del restauro \u00e8 da attribuirsi alla sua negazione di metodi standardizzati: Annoni rifugge da teorizzazioni e schematizzazioni astratte a favore della cosiddetta \"teoria del caso per caso\", ovvero dell'adattamento del metodo al singolo progetto.\nDei suoi lavori di restauro si ricordano: il Broletto e il Palazzo del Podest\u00e0 a Pavia, la chiesa di San Vincenzo a Galliano di Cant\u00f9; la Villa della Bicocca (l'edificio quattrocentesco della Bicocca presso Milano, 1922), la Sala Vinciana alla Pinacoteca Ambrosiana, la chiesa di San Pietro in Gessate e il progetto di restauro dell'Ospedale Maggiore di Milano.\nAnnoni rifiuta la priorit\u00e0 della ricerca dell'unit\u00e0 di stile, come si pu\u00f2 notare nei restauri di San Pietro in Gessate - per il quale richiede il mantenimento del portale barocco, per evitare una ricostruzione in stile - e del Broletto di Pavia, edificio nel quale cerca di portare alla luce e tutelare le molteplici stratificazioni storiche.\nAlcuni suoi progetti mostrano inoltre soluzioni coraggiosamente lontane dai modi del tempo - che hanno aperto la strada all'inserimento di elementi dichiaratamente moderni all'interno di edifici storici - come la mancata ricostruzione della navata minore della Basilica di Galliano, a Cant\u00f9, per la quale propone invece il semplice tamponamento delle arcate con una vetrata.\nAnnoni fu tra i primi a sottolineare l'importanza del rilievo metrico degli edifici come mezzo di conoscenza storico-critica, oltre che geometrica dell'architettura.\nIn sintesi l'atteggiamento di Annoni verso il restauro pu\u00f2 essere riassunto con le sue stesse parole:\nFra i principali allievi di Annoni si ricordano Liliana Grassi e Carlo Perogalli; quest'ultimo ne raccolse le lezioni nell'opera monografica \"Scienza ed arte del restauro architettonico. Idee ed esempi\", pubblicata nel 1946.\nAmbrogio Annoni riposa al Riparto XVII del Cimitero Monumentale di Milano, nella tomba 158.\nArchivio.\nL'archivio di Ambrogio Annoni \u00e8 articolato i due sezioni. La prima sezione conservata presso la Cassa rurale ed artigiana di Cant\u00f9 - Banca di credito cooperativo scrl, \u00e8 costituita dalla documentazione relativa all'attivit\u00e0 svolta dell'architetto dal 1909 al 1950 per il progetto e il cantiere di restauro della basilica di San Vincenzo a Galliano di Cant\u00f9 e si compone di 7 faldoni in formato A4 contenenti i seguenti materiali: 2 disegni tecnici a matita su carta da lucido, 1 schizzo prospettico a matita su carta (recto e verso), 7 riproduzioni di disegni tecnici, 97 fotografie originali di disegni e del cantiere, 18 articoli e pubblicazioni, documenti e carteggi manoscritti e dattiloscritti.\nL'altra sezione \u00e8 conservata presso il Politecnico di Milano, questa documentazione ed \u00e8 relativa all'attivit\u00e0 svolta da Annoni dal 1921 al 1954 nei seguenti settori: progettazione architettonica e di restauro, didattica universitaria. L'archivio conserva anche 782 disegni eseguiti dagli allievi dei corsi universitari di Ambrogio Annoni a partire dall'A. A. 1921-22. \nAltri documenti sono conservati presso l'Archivio Centrale di Stato di Roma, le Soprintendenze per i Beni Architettonici e per il Paesaggio di Milano e di Ravenna, l'Archivio Storico del Castello Sforzesco di Pavia, la Biblioteca Civica Bonetta di Pavia.\nOpere.\nRestauri.\nFra i pi\u00f9 importanti restauri:"}
{"id": "1429760", "revid": "1543377", "url": "https://it.wikipedia.org/wiki?curid=1429760", "title": "FlatOut 2", "text": "FlatOut 2 \u00e8 un videogioco automobilistico sviluppato dalla Bugbear Entertainment e distribuito nell'estate 2006 dall'Empire Interactive e dalla Vivendi Universal Games. \u00c8 il seguito di \"FlatOut\" e ha avuto un seguito chiamato \"FlatOut Ultimate Carnage\", una versione riveduta e corretta di \"FlatOut 2\".\nModalit\u00e0 di gioco.\nEsistono diverse modalit\u00e0 di gioco. La principale di queste \u00e8 la carriera, che permette di affrontare quattro diversi tipi di competizioni divise in tre diverse categorie automobilistiche.\nIl giocatore pu\u00f2 scegliere fra 40 vetture quella con cui gareggiare contro altre 7 su un tracciato con salti, ostacoli e scorciatoie con l'obiettivo di tagliare per primo il traguardo. Tutti i piloti sono caratterizzati da un volto e un nome, e le loro macchine possono essere sbattute fuori strada mediante opportune collisioni. Il gioco ha il suo punto di forza nel modello fisico sviluppato dai programmatori, che permette a ogni elemento del gioco (che pu\u00f2 essere un'auto avversaria o un elemento dello scenario) di reagire in modo realistico agli urti a cui viene sottoposto.\nAccoglienza.\nLa rivista \"Play Generation\" diede alla versione per PlayStation 2 un punteggio di 84/100, trovando che la tanta variet\u00e0 in un gioco di guida non poteva che sorprendere, oltre che fornire divertimento allo stato puro."}
{"id": "1429761", "revid": "98464", "url": "https://it.wikipedia.org/wiki?curid=1429761", "title": "Zannone (fiume)", "text": "Lo Zannone \u00e8 un fiume che nasce tra il centro di Lari e la sua frazione di Querceto, in localit\u00e0 Fonte di Cara, ai piedi del Monte imperiale. \nDeviato nel corso del XVIII secolo per volere dei granduchi asburgo-lorenesi, fu trasformato in un canale nel quale confluirono alcuni corsi d'acqua delle Colline pisane e, denominato Fosso Reale, in origine sfociava direttamente nel Mar Ligure, tra Livorno e Calambrone.\nA seguito della realizzazione del canale Scolmatore dell'Arno, il Fosso Reale-Zannone fu deviato nello stesso Scolmatore.\nLe sorgenti, dette \"Fonti di Cara\" sono visibili grazie al recupero della fonte settecentesca, restaurata da Giuseppe Diomelli, che si trova a ridosso della strada provinciale fra Lari e Querceto di Lari."}
{"id": "1429767", "revid": "289247", "url": "https://it.wikipedia.org/wiki?curid=1429767", "title": "Octobass", "text": ""}
{"id": "1429768", "revid": "98464", "url": "https://it.wikipedia.org/wiki?curid=1429768", "title": "Fosso Reale (canale)", "text": "Il fosso Reale (o \"imperiale\") \u00e8 un canale artificiale creato dai granduchi lorenesi per deviare le acque dello Zannone, torrente che nasce nei pressi di Lari, e bonificare il tratto a nord delle \"Colline pisane\".\nDurante la seconda guerra mondiale, durante l'avanzata degli Alleati da sud verso nord, segn\u00f2 per alcuni giorni la linea del fronte anglo-americano/tedesco-italiano.\nNella seconda met\u00e0 del XX secolo, con la realizzazione del canale scolmatore dell'Arno, il fosso Reale fu deviato in parte nel suddetto canale fino a raggiungere la foce, nel mar Ligure, al confine tra i comuni di Pisa e Livorno."}
{"id": "1429777", "revid": "767487", "url": "https://it.wikipedia.org/wiki?curid=1429777", "title": "Domenico Macaggi", "text": "Biografia.\nNato a Vignole Borbera in val Borbera nell'Appennino ligure si iscrisse alla facolt\u00e0 di medicina e chirurgia dell'Universit\u00e0 degli Studi di Genova, partecipando alla vita goliardica.\nSportivo in giovent\u00f9 fu calciatore dell'Andrea Doria insieme al fratello Jan, societ\u00e0 con cui ottenne il secondo posto nel Girone semifinale D della Prima Categoria 1914-1915.\nDa studente partecip\u00f2 alla stagione lirica del 1914 del \"Beneficio Opera Universitaria\" esibendosi a Vienna e Belgrado.\nOttenne la laurea nel 1916 con il massimo dei voti.\nNella Prima guerra mondiale combatt\u00e9 sul Lagazuoi e sul Monte San Gabriele, dove venne ferito, con il 5\u00ba e il 6\u00ba Reggimento alpini.\nNel 1925 divenne assistente universitario all'Universit\u00e0 di Genova presso l'Istituto di Medicina Legale allora diretto da Gian Giacomo Perrando.\nPoi divenne medico legale, durante la guerra fu antifascista e si iscrisse al Partito Socialista Italiano. Gi\u00e0 professore ordinario di medicina legale e delle assicurazioni all'Universit\u00e0 di Genova.\nNel 1934 gli fu affidato l'incarico dell'istittuto di medicina legale dell'Universit\u00e0 degli Studi di Cagliari.\nNel 1935 vinse il concorso per la carica di medicina legale all'Universit\u00e0 degli Studi di Parma, due anni dopo ebbe l'opportunit\u00e0 di trasferimento all'Universit\u00e0 di Pisa, dove rimase per la sola durata dell'anno accademico.\nNel 1938 torn\u00f2 a Genova dove diresse l'Istituto di Medicina Legale presso la Facolt\u00e0 di Medicina e Chirurgia dell'ateneo genovese, che fu gravemente danneggiato dai bombardamenti alleati del 1942 e fu impegnato nelle fasi di ricostruzione.\nDurante la Repubblica Sociale Italiana venne denunciato al Tribunale Speciale perch\u00e9 aveva firmato con altri professori un manifesto antifascista, cos\u00ec entr\u00f2 in clandestinit\u00e0 e si un\u00ec come medico delle formazioni partigiane dell'Appennino ligure (in primis Pinan Cichero), poi quando il fratello Giovanni Battista (1894-1971), anch'esso chirurgo fu arrestato e portato nel carcere di Marassi fu il suo amico Aldo Franchini a fare da tramite a Genova.\nLegato al Partito Socialista Italiano, durante il fascismo non dimostr\u00f2 mai la sua appartenenza, fino alla Resistenza.\nNel 1945 fu sindaco di Vignole Borbera dal 25 aprile fino al 28 giugno, si dimise dalla carica per gli impegni universitari.\nNel 1949 si spos\u00f2 con Adriana Amante a Genova.\nSi \u00e8 interessato in modo particolare della vitalit\u00e0 e dell'infanticidio e di questioni medico-assicurative in genere. Alle elezioni del 1958 venne letto senatore nelle file del Partito Socialista Italiano.\nNel 1961 lasci\u00f2 la cattedra universitaria.\nNegli ultimi anni fu direttore dell'Istituto Medicina Legale dell'Universit\u00e0 di Genova.\nMor\u00ec a Genova il 9 marzo 1969 alla Clinica Bertani di collasso cardiocircolatorio.\nIl quotidiano socialista genovese \"Il Lavoro\" dell'11 marzo scrisse sulla morte improvvisa di Macaggi:\nAi suoi funerali l'11 marzo a Genova erano presenti il vicepresidente del Consiglio Francesco De Martino, il presidente del Senato Amintore Fanfani e della Camera Sandro Pertini e il Ministro del Mezzogiorno Paolo Emilio Taviani.\nA lui \u00e8 dedicata la biblioteca di Novi Ligure e quella di Vignole Borbera. Inoltre la Societ\u00e0 Italiana di Medicina Legale con l'Universit\u00e0 di Genova ha istituito nel 1969 un premio in suo onore.\n\u00c8 stato sepolto nel cimitero di Vignole Borbera."}
{"id": "1429779", "revid": "599013", "url": "https://it.wikipedia.org/wiki?curid=1429779", "title": "Wang Liqin", "text": "Carriera.\nHa iniziato a giocare all'et\u00e0 di sei anni e negli ultimi anni di carriera si \u00e8 sempre alternato in vetta al ranking mondiale con i suoi compagni di squadra Ma Lin e Wang Hao. Dal 1991 \u00e8 stato giocatore nella squadra di Shanghai e dal 1993 nella nazionale cinese. Si \u00e8 ritirato dall'attivit\u00e0 agonistica nel Dicembre 2013. Attualmente \u00e8 allenatore nella squadra di Shanghai.\nHa vinto tutto tranne l'oro olimpico e la Coppa del Mondo, entrambi nel singolo. \u00c8 stato 4 volte Campione del mondo a Squadre.\nDal 1965, anno dell'ultima vittoria di Chuang Tsetung, \u00e8 l'unico giocatore, insieme al connazionale Ma Long, ad aver vinto 3 Campionati del Mondo nel singolare: i due giocatori condividono il massimo numero di vittorie nell'era moderna del tennistavolo, iniziata nel 1951 con l'avvento delle gomme cosiddette \"sandwich\"."}
{"id": "1429780", "revid": "110157", "url": "https://it.wikipedia.org/wiki?curid=1429780", "title": "UDP flood", "text": "UDP flood \u00e8 un attacco alla sicurezza informatica, che rientra nella categoria dei cosiddetti attacchi DoS. Esso si basa sul protocollo Protocollo connectionless del livello di trasporto UDP e consiste nell'inondare la vittima di un gran numero di datagrammi UDP.\nSebbene questo tipo di traffico possa essere utilizzato a fini di analisi nell'UDP scan, il flood non \u00e8 mirato a cercare informazioni, ma solo ad inondare la macchina vittima di pacchetti. Per questo motivo il flood si realizza spesso con l'IP spoofing al fine di rendere ignota la sorgente dell'attacco.\nSe il sistema vittima risponde con dei pacchetti ICMP allora \u00e8 possibile effettuare un attacco di reflection.\nQuesto attacco pu\u00f2 essere gestito configurando dei firewall, filtrando il traffico di rete indesiderato o facendo del rate limit. La potenziale vittima non riceverebbe tanto meno risponderebbe ai pacchetti UDP sospetti perch\u00e9 il firewall li bloccherebbe."}
{"id": "1429786", "revid": "6923", "url": "https://it.wikipedia.org/wiki?curid=1429786", "title": "Socialismo liberale", "text": "Il socialismo liberale (o liberalsocialismo), \u00e8 una corrente ideologica e politica che unisce il pensiero socialista (e nella fattispecie il socialismo democratico) con le istanze del liberalismo classico.\nRispetto al socialismo classico, il fine ultimo, per i socialisti liberali, non \u00e8 la totale conversione della societ\u00e0 capitalistica in una di stampo socialista, bens\u00ec il conseguimento di un sistema economico misto, caratterizzato da una qualche forma di regolamentazione e pianificazione economica statalizzata coniugata a una mera economia di mercato, in cui siano equamente contemplate la presenza di propriet\u00e0 privata e propriet\u00e0 statale, sotto forma di imprese pubbliche nazionalizzate o di societ\u00e0 cooperative (autogestite o meno), dei beni strumentali, e in cui il processo politico-economico della societ\u00e0 sia maggiormente democratizzato.\nIl socialismo liberale \u00e8 stato paragonato alla socialdemocrazia del secondo dopoguerra, in quanto quest'ultima sostiene un'economia mista che include sia la propriet\u00e0 privata che la propriet\u00e0 sociale nei beni capitali. Il socialismo liberale avversa gli oligopoli (considerati come incompatibili sia con la libert\u00e0 d'impresa che con la giustizia sociale), si oppone a un mercato completamente non regolamentato, e considera sia la libert\u00e0 che l'uguaglianza compatibili e reciprocamente dipendenti l'una dall'altra.\nStoria.\nOrigini.\nSul finire del XIX secolo, intellettuali di area liberale e socialista arrivarono a teorizzare un modello politico e sociale che comprendesse liberismo e socialismo democratico.\nUno dei precursori del socialismo liberale \u00e8 John Stuart Mill, secondo il quale le societ\u00e0 capitaliste avrebbero dovuto sperimentare graduali processi di socializzazione tramite imprese autogestite coesistenti con imprese private. Si pu\u00f2 considerare tra i precursori del socialismo liberale anche Pierre-Joseph Proudhon, teorizzatore del mutualismo.\nIn Italia, il precursore del socialismo liberale \u00e8 considerato da alcuni Gaetano Salvemini, che ebbe tra i propri allievi, tra gli altri, Carlo Rosselli, Ernesto Rossi e Camillo Berneri.\nSalvemini, nel 1920, si pose il problema del nesso tra democrazia, socialismo e riformismo, ritenendo che il capitalismo dovesse essere riformato per opera del movimento operaio, in modo da migliorare le condizioni materiali di tutti; inoltre egli postul\u00f2 il superamento del marxismo e sostenne, come Filippo Turati (deputato del Partito Socialista Italiano dell'epoca), che i socialisti dovessero andare al potere per salvare la democrazia.\nIn quegli anni, del resto, il PSI diede il suo appoggio parlamentare a governi come quelli di Zanardelli, Sonnino e Giolitti. Cos\u00ec vennero varate nuove importanti riforme: l'abbassamento delle ore di lavoro giornaliero fino a dieci, l'impedimento per i bambini e le donne di svolgere lavori in miniera, la nazionalizzazione delle ferrovie e della scuola elementare (fino ad allora di competenza solo dei Comuni), e l'istituzione di una cassa nazionale per le assicurazioni sociali (l'attuale INPS).\nL'opera di Rosselli e Gobetti in Italia.\nNei primi anni venti Carlo Rosselli, uno degli allievi di Salvemini, collabora con la rivista \"La Rivoluzione liberale\" di Piero Gobetti. Essa nacque proprio tra il 1920 e il 1924 con l'obiettivo specifico di approfondire i legami tra liberalismo e socialismo, auspicando anche che il liberalismo divenisse la teoria delle \u00e9lite operaie: Gobetti aveva appunto vissuto molto da vicino la fase dell'occupazione delle fabbriche in una citt\u00e0 industriale come Torino, e aveva cos\u00ec maturato l'idea di democrazia dal basso \"di cui egli vedeva un esempio nel movimento torinese dei consigli di fabbrica (ben presto comunisti) dell'Ordine Nuovo per la formazione di una aristocrazia operaia\".\nGobetti e Rosselli insieme si interrogarono sugli errori commessi dai vecchi partiti, anche in relazione all'avanzata fascista, e si facevano promotori di un'opera di opposizione dura al regime.\nTuttavia Gobetti, il quale pure intratteneva ottimi rapporti con Antonio Gramsci (ma non con Palmiro Togliatti che lo definir\u00e0 \u201cparassita della cultura\u201d) continuava a definirsi genericamente un \"liberale\" (pur essendo il suo un liberalismo a sfondo sociale): immaginava una \"societ\u00e0 di produttori\", e professava essenzialmente una visione di liberalismo profondamente radicato nel mondo del lavoro, comunque distante rispetto alle idee marxiste.\nAnche Rosselli svilupp\u00f2 una differente lettura del \"socialismo\", al di fuori del marxismo: egli lo intendeva come un \"\"divenire perenne\"\u201d, scrivendo: \u201c\"Non vi \u00e8 giorno in cui potr\u00e0 dirsi realizzato. \u00c8 un ideale di vita, d'azione, immenso, sconfinato, che induce a superare di continuo la posizione acquisita conforme all'elemento dinamico progressista dei ceti inferiori che salgono irresistibilmente\"\".\nA giudizio di Rosselli, uno dei problemi del socialismo italiano era il marxismo, perch\u00e9 per lui non aveva alcun senso un PSI marxista: infatti, all'epoca, i cosiddetti \"riformisti\" nel partito erano sostanzialmente marxisti moderati: essi non accettavano cio\u00e8 di abiurare il marxismo, semmai lo conciliavano con altre idee e ne davano versioni particolari, come Giuseppe Saragat e il suo \u201cumanesimo marxista\u201d. Oltre a Rosselli, pochissimi accarezzavano l'idea di un socialismo non marxista, come Camillo Prampolini e Henri De Man, presidente del Partito Operaio Belga e autore di \"Psicologia del socialismo\".\nUn altro problema era il fatto che la stessa lotta al fascismo in nome della libert\u00e0 non aveva fatto breccia a sinistra. I comunisti, ad esempio, faticavano a comprendere che il fascismo dovesse essere combattuto in quanto dittatura e in alcuni casi (tra i quali lo stesso Lenin) ne salutarono positivamente l'ascesa in quanto accelerazione della crisi del capitalismo.\nDunque, porre la questione liberale alla sinistra italiana serviva, secondo Rosselli, anche per definire la necessit\u00e0 di una vera lotta alla dittatura fascista.\nRosselli ritenne poi che l'allontanamento dei giovani dal socialismo partisse essenzialmente dal fatto che il socialismo, soprattutto per colpa del marxismo, era diventato un dogma che non dava spazio all'individuo. Per questo egli proponeva la visione di una societ\u00e0 formata da individui e non da una massa indistinta in cui l'individuo si annulla.\nQueste idee ebbero diverse reazioni: Togliatti accus\u00f2 Rosselli di produrre \u201cletteratura fascista\u201d, e perfino il vecchio riformista Claudio Treves si spinse a criticare aspramente l'elaborazione di Rosselli. Benedetto Croce, invece, guard\u00f2 con favore a una revisione in senso liberale del socialismo, accettando quindi un tipo di economia mista e muovendo nel contempo critiche verso il taylorismo. Nel 1925, a causa del profilarsi dei totalitarismi fascisti e comunisti, Croce si vide disposto a incoraggiare questo nuovo socialismo non marxista che guardava al metodo liberale.\nFra gli anni venti e quaranta.\nIn Italia il socialismo liberale si espresse comunque nel movimento clandestino Giustizia e Libert\u00e0, che dar\u00e0 vita durante la Resistenza agli omonimi reparti, e nel Movimento liberalsocialista, nato nel 1936 tra gli emigrati antifascisti italiani per iniziativa di Guido Calogero e Aldo Capitini: i membri di questo movimento (tra cui Calogero, Tommaso Fiore, Piero Calamandrei e Leone Ginzburg) contribuirono alla prima formazione di un programma liberalsocialista. Il movimento divenne poi uno dei filoni politico-culturali del Partito d'Azione, fondato nel 1942.\nTra i teorici del socialismo liberale spicca anche Guido De Ruggiero, il quale, nella sua \"Storia del liberalismo europeo\", evidenzi\u00f2 la \"funzione liberale\" del socialismo, ritenendo il marxismo \"intellettualmente errato\" e il concetto di lotta di classe \"privo di fondamento\" poich\u00e9 riteneva che il liberalismo non fosse l'idea politica di una classe sociale contrapposta a un'altra. A differenza di Gobetti, infatti, De Ruggiero sosteneva che la societ\u00e0 liberale si realizzava nel confronto tra le forze sociali, non con l'azione del movimento operaio.\nDurante questo periodo, nei Paesi nordici, cominci\u00f2 ad affermarsi il cosiddetto \"modello sociale nordico\", sviluppato dai partiti socialdemocratici, che includeva uno stato sociale globale e una contrattazione collettiva multilivello, ed era basato sulle basi economiche dell'economia di mercato.\nSviluppi nel secondo dopoguerra.\nDopo la seconda guerra mondiale, l'unico partito che propagandava l'idea di un socialismo liberale era il Partito d'Azione, che per\u00f2 era frammentato al suo interno. Fu per questo che Benedetto Croce, il quale inizialmente vedeva con favore le idee liberalsocialiste, cominci\u00f2 a condannare queste idee, ritenute da lui non ben definite, poich\u00e9 temeva che potesse emergere un movimento socialista che avrebbe riportato l'Italia a una dittatura.\nIn quel periodo Giuseppe Saragat organizz\u00f2, nel gennaio 1947, la scissione di \"Palazzo Barberini\", uscendo cos\u00ec dal PSI e ricreando il vecchio Partito Socialista dei Lavoratori Italiani (PSLI), ridenominato poi Partito Socialista Democratico Italiano (PSDI); Giuseppe Saragat concepiva la socialdemocrazia italiana come una forza politica mirata alle esigenze dei nuovi ceti medi dinamici, una forza che doveva perseguire non tanto l'obiettivo della giustizia sociale quanto quello della parit\u00e0 sociale (\"pari opportunit\u00e0\").\nAlcuni mesi dopo, nell'ottobre 1947, fu sciolto il Partito d'Azione, e le sue componenti (tra cui quella liberalsocialista) si sparsero nell'ambito dell'area progressista soprattutto socialista (PSI e PSDI) e laica (Partito Repubblicano Italiano).\nAnche nel Partito Liberale Italiano (PLI) di Benedetto Croce si svilupp\u00f2 una corrente minoritaria che vedeva nel socialismo molti punti d'incontro da adottare per una riforma social-progressista del liberalismo classico: nel 1944 Nicol\u00f2 Carandini si faceva capo di questa corrente, che per\u00f2 dopo pochi anni si trov\u00f2 ai margini di un PLI che si era spostato sempre pi\u00f9 a destra. Nel 1948 il gruppo intorno a Carandini e Mario Ferrara usc\u00ec dal PLI e form\u00f2 il Movimento Liberale Indipendente (MLI) che cercava di realizzare una via laica tra liberali progressisti e socialdemocratici, molto simile all'ordoliberalismo di Wilhelm R\u00f6pke, che aveva come obiettivo il raggiungimento di un'economia sociale di mercato. Portavoce di questa iniziativa era \"Il Mondo\" di Mario Pannunzio. I tentativi da parte del gruppo di Carandini per\u00f2 fallirono, anche per l'impossibilit\u00e0 di mobilitare l'ambiente degli ex-azionisti, e nel 1951 il MLI rientr\u00f2 in un PLI nel frattempo tornato su posizioni di centro.\nAlla fine del 1955, dopo l'avvento di Giovanni Malagodi alla guida dei liberali e una nuova sterzata del partito sulla linea di una destra economica, il gruppo di Carandini lasciava di nuovo il PLI formando questa volta, insieme con elementi dell'area ex-azionista (Leo Valiani) il Partito Radicale (PR). Questo partito, seppur con scarso peso elettorale, si adoper\u00f2 per preparare sul piano teorico l'ingresso del Partito Socialista Italiano nell'area governativa intorno alla Democrazia Cristiana, creando un contrappeso social-liberale il pi\u00f9 forte possibile rispetto ai democristiani.\nIl Partito Radicale fece un'alleanza con il PRI per le elezioni legislative del 1958 e con il PSI per le amministrative del 1960. Si sciolse nel 1962, in seguito a dissensi interni, prima di poter partecipare all'ingresso del PSI al governo.\nIn questo periodo, molti partiti socialisti e socialdemocratici europei cominciarono ad allinearsi su idee di un socialismo non marxista: il primo partito a compiere questo passo fu il Partito Socialdemocratico di Germania durante il congresso di Bad Godesberg del 1959.\nGli anni settanta e ottanta.\nNell'agosto del 1978 apparve sul settimanale L'Espresso un ampio articolo dal titolo \"Il Vangelo Socialista\", cofirmato da Bettino Craxi, segretario del PSI dal 1976, e fatto pervenire a lui da Luciano Pellicani, docente di sociologia politica. Nel 1979, inoltre, il liberale Enzo Bettiza e il socialista Ugo Intini scrissero un saggio intitolato \"Lib/Lab\". Il Partito Socialista Italiano cominci\u00f2 a elevare il socialismo liberale a principale riferimento culturale della sinistra riformista italiana con questi scritti, e con i progetti di divulgazione e propaganda che furono portati avanti subito dopo dall'Avanti! e dalla rivista Mondoperaio, anche attraverso dibattiti con personalit\u00e0 del mondo liberale come Enzo Bettiza, Giovanni Spadolini e Massimo Pini.\nDurante la segreteria di Craxi, il PSI si spost\u00f2 ufficialmente da una visione puramente socialdemocratica all'idea liberalsocialista, ponendo in evidenza il richiamo alla continuit\u00e0 con le idee di Carlo Rosselli dato, oltre allo smarcamento dal marxismo e la condanna al leninismo, con il riconoscimento al ruolo delle imprese e dell'iniziativa economica privata nelle moderne economie, la valorizzazione dell'individuo e la esaltazione del pluralismo economico e sociale, ritenuto essenziale per garantire il pluralismo politico, nonch\u00e9, sempre secondo questa prospettazione, l'innovativo messaggio dell'alleanza tra merito e bisogno sviluppato sul finire degli anni ottanta.\nQuesta impostazione mise in netto contrasto ideologico il PSI e il PCI; quest'ultimo, per\u00f2, nel frattempo aveva maturato un nuovo tipo di comunismo, pi\u00f9 aperto alla democrazia: l'eurocomunismo. Questo tipo di trasformazione non fu ignorato dai socialisti, che in pi\u00f9 occasioni proposero ai comunisti l'alternativa di sinistra, senza per\u00f2 avere successo. A livello europeo, in realt\u00e0, alcuni partiti socialisti non disdegnarono alleanze con i partiti comunisti, soprattutto dopo l'affermarsi dell'eurocomunismo tra questi ultimi: un esempio fu il Partito Socialista francese di Fran\u00e7ois Mitterrand e Lionel Jospin. Nel 1981 Mitterrand vinse le elezioni presidenziali e affid\u00f2 il governo a Pierre Mauroy, il quale fu affiancato da ministri appartenenti al Partito Comunista Francese. Mauroy rimase in carica fino al 1984.\nFu in questo periodo che in Italia cominci\u00f2 la stagione dei governi guidati dal Pentapartito (nel quale erano inclusi PSI e PSDI), e fu in questo periodo che nei governi europei, eccezion fatta per il Regno Unito, erano presenti partiti socialisti e socialdemocratici (come il Partito Socialista Operaio Spagnolo, il gi\u00e0 citato Partito Socialista francese, il Partito Socialdemocratico dei Lavoratori di Svezia e il Movimento Socialista Panellenico).\nGli anni novanta.\nNel 1990, il Partito Socialista francese (il cui segretario all'epoca era Pierre Mauroy) consider\u00f2 il socialismo liberale come una delle ideologie ufficiali del partito: nella dichiarazione dei principi del 1990, infatti, il partito sostiene \"un'economia mista che, senza misconoscere le regole del mercato, fornisce al potere pubblico e alle forze sociali i mezzi per la realizzazione degli obiettivi di interesse generale\"; il partito, con quella dichiarazione, cerc\u00f2 altres\u00ec di coniugare economia mista e sviluppo sostenibile.\nSecondo alcuni osservatori, inoltre, principale interprete di una linea politica essenzialmente liberalsocialista sembrerebbe essere stato il Partito Laburista inglese di Tony Blair, il quale, a ben vedere, si configur\u00f2 piuttosto come il prodotto di una trasformazione radicale del laburismo britannico: in effetti la linea di Blair riflette il progetto del socialismo liberale unicamente nella parte \"liberal\" (cio\u00e8 un progetto di terza via, definito talvolta come blairismo), con l'intuizione della necessit\u00e0 di venire incontro ai bisogni degli individui dotati di talento e di capacit\u00e0 di poter emergere contro ogni logica di privilegio sociale. Uguale discorso si pu\u00f2 fare in relazione ai progetti politici del Partito Socialdemocratico di Germania di Gerhard Schr\u00f6der, oltre ad altre frange della sinistra riformista europea.\nFondamenti.\nPer quanto riguarda l'Italia, proprio Carlo Rosselli, considerato da molti il vero padre del socialismo liberale italiano, quando fu chiamato a dare riferimenti politici e culturali pi\u00f9 solidi e riconoscibili al socialismo liberale, nella sua opera principale (appunto chiamata \u201cSocialismo liberale\u201d e scritta nel 1929, nel confino di Lipari, dove era stato inviato dal regime fascista per avere aiutato Filippo Turati e Sandro Pertini a espatriare in Francia) ne svilupp\u00f2 una definizione attorno a 13 tesi:\nIn sostanza il programma liberalsocialista di Rosselli proponeva il superamento del concetto della \"lotta di classe\", del \"determinismo economico marxista\" e dell'idea di \"massa da guidare al socialismo\", in funzione di una nuova forma di socialismo che nasce e cresce sull'idea di \"Libert\u00e0\" (civile, economica, politica) rappresentando cos\u00ec l'eredit\u00e0 del liberalismo invece che la sua negazione, e in grado di realizzare una profonda modernizzazione delle strutture sociali ed economiche attraverso un'opera di riforme costanti e progressive finalizzate alla graduale emancipazione dei lavoratori e dei ceti emarginati della societ\u00e0, seppur all'interno della cornice liberal-democratica.\nDisse infatti ancora Carlo Rosselli: \nAnche Guido De Ruggiero sottolineava, nella sua \"Storia del liberalismo europeo\", la \"funzione liberale\" del socialismo, ritenendo il marxismo \"intellettualmente errato\" e il concetto di lotta di classe \"privo di fondamento\". Nei suoi scritti egli evidenzi\u00f2 la validit\u00e0 liberale delle lotte socialiste: egli sosteneva l'idea di un nuovo liberalismo capace di condividere con il socialismo democratico una battaglia per il progresso sociale e la difesa delle libert\u00e0 individuali.\nRiflessioni in epoca pi\u00f9 recente sono state condotte da Norberto Bobbio e Ralf Dahrendorf.\nA proposito dei termini \"socialismo liberale\" e \"liberalsocialismo\" (inteso come liberalismo sociale), Norberto Bobbio ha scritto:\nIn via generale tuttavia, \"liberalsocialismo\" \u00e8 la contrazione di \"socialismo liberale\", costituendo comunque cosa distinta rispetto al liberalismo sociale o socioliberalismo, che invece rappresenta l'ala sinistra del liberalismo.\nPer Ian Adams, la socialdemocrazia del secondo dopoguerra e il New Labour socialista sono esempi di socialismo liberale, in contrasto con il socialismo classico.\nPartiti socialisti liberali.\nAlcuni partiti che includono il socialismo liberale tra le ideologie principali (rendendolo quindi comune a tutte le eventuali correnti interne e non prerogativa di una sola corrente) sono:\nAltri partiti che in un certo senso sono vicini alle idee liberalsocialiste sono, in generale, tutti i partiti socialdemocratici ed alcune entit\u00e0 politiche d'ispirazione radicale, con aggiunta di:\nIn passato sono stati vicini a idee liberalsocialiste Partito d'Azione, Democratici di Sinistra, Socialisti Democratici Italiani e Rosa nel Pugno."}
{"id": "1429792", "revid": "8660", "url": "https://it.wikipedia.org/wiki?curid=1429792", "title": "Jurassic Coast", "text": "La Jurassic Coast (o la \u00ab\"Costa giurassica\"\u00bb) \u00e8 un complesso di colline situato sulla costa della Manica nel sud dell'Inghilterra. Il sito, considerato patrimonio dell'umanit\u00e0, si estende dall'Orcombe Point vicino a Exmouth nel Devon orientale fino a Old Harry Rocks nei pressi di Swanage nel Dorset orientale, per una lunghezza totale di 153 chilometri. Nominato patrimonio nel 2001, la Jurassic coast fu il secondo sito totalmente naturale del Regno Unito ad essere designato dal World Heritage. L'intera lunghezza pu\u00f2 essere percorsa a piedi lungo la South West Coast Path.\nGeologia.\nLa Jurassic Coast \u00e8 un complesso di colline risalenti al triassico, al giurassico ed al cretacico, all'interno dell'era del mesozoico, che documentano 180 milioni di anni di storia geologica. Il sito contiene numerose caratteristiche geologiche uniche e mostra ottimi esempi di differenti tipi di terreno, tra cui archi naturali presso la porta di Durdle, la baia e le pieghe della baia di Lulworth ed un'isola, Portland. Chesil Beach \u00e8 un perfetto esempio sia di tombolo sia di spiaggia tempestosa. Lungo il sito si trovano spiagge concordanti e discordanti. A causa della qualit\u00e0 della variet\u00e0 geologica il sito \u00e8 soggetto a studi internazionali sul campo. L'area ha ospitato Mary Anning, una paleontologa che ha studiato i fossili delle coste attorno a Lyme Regis scoprendo il primo ittiosauro completo. Il punto pi\u00f9 elevato della Jurassic Coast, a 191 metri, \u00e8 Golden Cap.\nStoria.\nIl sito fu protagonista della trasmissione televisiva \"Seven Natural Wonders\" quale meraviglia del sud-ovest (del Regno Unito), e nel 2005 un sondaggio di \"Radio Times\" nomin\u00f2 la Jurassic Coast quinta meraviglia naturale della Gran Bretagna.\nDurante la seconda guerra mondiale molti tratti della Jurassic Coast divennero propriet\u00e0 del Ministero della Guerra. Una delle pi\u00f9 grandi basi della Royal Navy si trova nel porto di Portland, ma oggi \u00e8 chiusa. \u00c8 invece ancora in uso la base di Bovington che racchiude un tratto di costa tra la baia di Lulworth e Kimmeridge, compreso il villaggio fantasma di Tyneham. Alcuni tratti vicino a Exmouth, al The Fleet di Weymouth e le spiagge di Studland vennero usati per l'addestramento militare durante la guerra, ma al giorno d'oggi sono tornati ad essere di uso civile.\nParti della costa, soprattutto attorno a Portland, sono particolarmente pericolose, e nel corso della storia sono stati registrati vari naufragi. Nel gennaio 2007 la costa registr\u00f2 il suo peggior disastro naturale quando la MSC \"Napoli\", una nave container da 62000 tonnellate di portata lorda, si aren\u00f2 a Branscombe, vicino a Sidmouth, perdendo il carico ed il carburante.\nCitt\u00e0 sul percorso.\nWest Bay rappresenta il maggior punto d'accesso alla Jurassic Coast grazie al completamento nel 2004 del Jurassic Pier. Anche Weymouth \u00e8 un'importante citt\u00e0 con accesso alla costa, vicino al centro del patrimonio dell'umanit\u00e0. Un World Heritage Coast Centre verr\u00e0 costruito a partire dal 2011.\nAltre citt\u00e0 sono:"}
{"id": "1429799", "revid": "124209407", "url": "https://it.wikipedia.org/wiki?curid=1429799", "title": "Gianni Toti", "text": "Biografia.\nLaureato in legge, partecipa alla resistenza partigiana ed \u00e8 per molti anni giornalista de \"l'Unit\u00e0\" come inviato speciale (1946-1968). \u00c8 redattore-capo de \"La voce della Sicilia\" (negli anni '40), vicedirettore di \"Lavoro\", il rotocalco della CGIL, dal 1951, e poi direttore dal 1956 al 1958. Successivamente lavora a \"Vie Nuove\" (1958-1969), collabora a \"Paese Sera\" (negli anni '60) ed \u00e8 condirettore di \"Carte segrete\" (1967-80) e di \"Carte Scoperte\" (1980-1986). Nel \"Pioniere dell'Unit\u00e0\" del 1963 e del 1964 furono pubblicati suoi racconti: \"L'arco, il coltello e grazie - Lucho Tupac Amaru III e Gotapo e la chitarra dei Gauchos.\"\nSi \u00e8 occupato di critica letteraria, teatrale e cinematografica, ma soprattutto \u00e8 stato un poeta aperto ai pi\u00f9 diversi modi espressivi, occupandosi di narrativa, teatro, cinema e videopoesia. \nTra il 1968 e il 1969 collabora con Cesare Zavattini ai \"Cinegiornali liberi\".\nAll'inizio degli anni ottanta inizia una sperimentazione in cui si fondono poesia, cinema e arte elettronica, creando un linguaggio da lui definito \"poetronica\" (videopoesia e poesia elettronica).\nPer la realizzazione delle sue opere collabora con diversi centri di produzione, tra i quali il \"Settore Ricerca e Sperimentazione Programmi\" della Rai e il \"Centre de Recherche Pierre Schaeffer\" di Montb\u00e9liard-Belfort.\nNel 1950 si sposa con Marinka Dallos.\nCollegamenti esterni.\n\"La casa totiana\": https://web.archive.org/web/20160305065626/http://www.lacasatotiana.it/giannitoti/"}
{"id": "1429800", "revid": "118936663", "url": "https://it.wikipedia.org/wiki?curid=1429800", "title": "Spero che ti piaccia...Pour toi...", "text": "Spero che ti piaccia... pour toi... \u00e8 il 27\u00ba album di Patty Pravo, pubblicato il 23 settembre 2007 dalla casa discografica francese Kyrone Gp Music.\nQuesto album \u00e8 un tributo alla cantante italo-francese Dalida a vent\u2019anni dalla scomparsa, avvenuta nella sua villa di Montmartre il 3 maggio 1987, in seguito ad un\u2019overdose di barbiturici.\nIl disco.\nL'artista veneziana omaggia la cantante Dalida a vent'anni dalla sua morte, reinterpretando alcune canzoni del suo repertorio.\nL'album, appena pubblicato, non gode di nessuna promozione e nemmeno Patty Pravo porta in tour i brani incisi; per questi motivi, la pubblicazione dell'album passa inosservata.\nL'album contiene brani in lingua francese e araba, fatta eccezione per \"Col tempo\", gi\u00e0 pubblicato nel 1972 (\"S\u00ec... Incoerenza\") e riproposto con un nuovo arrangiamento, in italiano.\nAd aiutare Patty per la lingua araba \u00e8 il musicista egiziano Kanoun Mohamed Salah El Din."}
{"id": "1429801", "revid": "72396", "url": "https://it.wikipedia.org/wiki?curid=1429801", "title": "Alzira (Verdi)", "text": "Alzira \u00e8 un'opera di Giuseppe Verdi in un prologo e due atti su libretto di Salvadore Cammarano, commissionatagli dall'impresario Vincenzo Flauto, gestore del Teatro San Carlo di Napoli, dove il 12 agosto 1845 ebbe luogo la prima rappresentazione.\nPersonaggi ed interpreti.\nGli interpreti e gli artisti coinvolti furono:\nGenesi e rappresentazioni.\nIl soggetto fu tratto dal dramma di Voltaire, \"Alzire ou les Americains\" (1736) di cui per altro, osserva Massimo Mila, \u00abnulla resta nel libretto di Cammarano\u00bb. In particolare la trasposizione operistica annull\u00f2 il gusto per l'esotico del dramma francese, quasi sfiorato dal mito del buon selvaggio.\nVerdi aveva ricevuto il libretto gi\u00e0 nel 1844, ma la composizione si concentra nella primavera del 1845, dopo \"Giovanna d'Arco\". Verdi giudic\u00f2 il libretto inadatto, soprattutto per la presenza di tre arie collocate di fila, una dopo l'altra.\nFin dal debutto, \"Alzira\" non riscontr\u00f2 i favori di pubblico e critica. Su di essa pesa d'altronde un giudizio assolutamente negativo che la tradizione attribuisce allo stesso Verdi: \u00abQuella \u00e8 proprio brutta\u00bb.\nIn realt\u00e0 le recenti riproposte di \"Alzira\" hanno dimostrato la vitalit\u00e0 di alcune parti, tra cui la cavatina della protagonista nel primo atto: \"Da Gusman, su fragil barca\". Da ricordare anche il coro finale del prologo \"Dio della guerra\".\nIl 28 ottobre dello stesso anno ha la prima al Teatro Argentina di Roma con Luigia Boccabadati, il 17 febbraio 1846 al Teatro Regio di Parma ed il 16 gennaio 1847 al Teatro alla Scala di Milano con Eugenia Tadolini ed Achille De Bassini.\nNel 1967 ebbe la prima al Teatro dell'Opera di Roma diretta da Franco Capuana con Virginia Zeani, Gianfranco Cecchele, Cornell MacNeil e Carlo Cava, nel 1968 alla Carnegie Hall di New York in concerto con Elinor Ross, Cecchele e Louis Quilico e nel 1970 al Collegiate Theatre di Londra.\nNel 1981 viene ripresa al Regio di Parma, nel 1990 ha la prima al Teatro Magnani di Fidenza con Giacomo Prestia, nel 1996 al Royal Opera House, Covent Garden di Londra e nel 2002 ancora a Parma diretta da Bruno Bartoletti con Vladimir \u010cernov e Carlo Ventre.\nTrama.\nL'opera \u00e8 ambientata a Lima e in altre regioni del Per\u00f9, verso la met\u00e0 del XVI secolo.\nPrologo (Il prigioniero).\nZamoro \u00e8 a capo di una trib\u00f9 di Peruviani che si oppone all'oppressione spagnola, ed \u00e8 invaghito della bella Alzira. Durante uno degli scontri Zamoro viene creduto morto, e i Peruviani catturano l'anziano governatore Alvaro per vendicarsi, ma Zamoro torna e libera il vecchio. Poi Otumbo dice a Zamoro che Alzira e il padre di lei Ataliba sono stati fatti prigionieri, e Zamoro decide che tenter\u00e0 di liberarla.\nAtto I (Vita per vita).\nIntanto Gusmano, figlio dell'ormai troppo vecchio Alvaro, prende il comando delle truppe spagnole e stipula una pace con le trib\u00f9, chiedendo la mano di Alzira. La ragazza, ancora fedele all'amato e certa che egli non \u00e8 morto, rifiuta, resistendo alle pressioni del padre Ataliba, a cui Gusmano ha imposto di cercare di convincerla. Zamoro riesce a introdursi presso gli spagnoli e pu\u00f2 riabbracciare Alzira, ma viene sorpreso e fatto arrestare da Gusmano. Alvaro intercede per il guerriero che gli aveva salvato la vita, e Zamoro viene cos\u00ec liberato e pu\u00f2 riunirsi alle sue truppe.\nAtto II (La vendetta d'un selvaggio).\nZamoro cade ancora prigioniero in un successivo scontro e viene condannato a morte. Alzira promette a Gusmano di concedersi se liberer\u00e0 l'amato. Zamoro per\u00f2 riesce a fuggire, travestendosi da soldato spagnolo; venuto a conoscenza dei preparativi per le nozze tra Gusmano e Alzira, ritorna al palazzo e riesce a pugnalare mortalmente l'odiato rivale. In punto di morte Gusmano si pente del male che ha fatto, dice a Zamoro che Alzira aveva accettato le nozze solo per salvarlo, benedice la coppia e infine spira ricevendo dal padre un'ultima benedizione."}
{"id": "1429803", "revid": "287204", "url": "https://it.wikipedia.org/wiki?curid=1429803", "title": "Chiesa di Santa Maria in Araceli", "text": "La chiesa di Santa Maria in Araceli \u00e8 una chiesa in stile barocco di origine monastica, attribuita all'architetto modenese Guarino Guarini, costruita nella seconda met\u00e0 del XVII secolo e situata nell'omonimo quartiere di Vicenza, in cui si trovano anche la chiesa parrocchiale di Araceli in Cristo Re e la chiesa di Santa Lucia.\nStoria.\nPrima chiesa e monastero.\nRisalgono al 1214 le prime notizie di una chiesetta intitolata a \"Santa Maria\" vicino alla quale, nel 1244, un gruppo di religiose provenienti dalla comunit\u00e0 di \"Sancta Maria Mater Domini\" di Longare - cui il vescovo Manfredo dei Pii aveva imposto la regola di San Damiano - acquistarono un terreno ed eressero un modesto monastero.\nQuesto monastero si chiamava \"Sancta Maria ad Cellam\", che poi venne modificato in \"Alla cella\", \"Aracella\" e, infine Araceli, l'attuale nome della parrocchia e quartiere vicentino.\nNel 1277 il monastero pass\u00f2 alle monache clarisse di San Francesco, dette \"celestine\" e agli inizi del Trecento era molto florido e ben amministrato, arricchito dai vescovi del tempo con decime e mulini; una parte dei beni proveniva anche dalle confische effettuate dal locale tribunale dell'Inquisizione, altri erano entrati per testamento dai nobili da Marano e da Lanz\u00e8; questa ricchezza comport\u00f2 anche, nel XIV secolo, il coinvolgimento del monastero in interminabili cause giudiziarie per la difesa del patrimonio. Comunque fu sempre un luogo ambito dalle famiglie nobili della citt\u00e0, come i Loschi e i da Breganze, che vi collocavano le figlie o che disponevano per testamento di esservi sepolti.\nNel Quattrocento il monastero versava in uno stato di grave decadenza, dovuta sia a motivi economici sia all'isolamento in cui si venne a trovare dopo la costruzione delle mura scaligere; a questa decadenza corrispondeva un decadimento della vita religiosa, gli stessi problemi presenti nel convento dei francescani di San Lorenzo, da cui dipendeva. Il Comune sollecit\u00f2 un intervento dell'allora vescovo Pietro Barbo per introdurre, in entrambi, la regola dell'osservanza. I periodi di flessione e di ripresa si alternarono, fino alla met\u00e0 del Cinquecento, con vari interventi del Comune che, anche con mezzi coercitivi, tentava di reprimere gli scandali.\nChiesa barocca.\nL'antica chiesa di Santa Maria de Cella, pi\u00f9 volte ristrutturata nel corso del tempo (nel 1587, in occasione dello smantellamento di parte delle vicine mura scaligere, le monache avevano comperato uno dei torresini da utilizzare come materiale da costruzione per ingrandire la chiesa), fu demolita nel 1675 e ricostruita in forme barocche dall'architetto Guarino Guarini, quando questi soggiorn\u00f2 tra il 1672 e il 1680 a Vicenza presso i confratelli Teatini. La paternit\u00e0 dell'opera venne attribuita a Guarini solo nel 1965, dopo il ritrovamento da parte dell'architetto Paolo Portoghesi di tre disegni nella Biblioteca Vaticana con pianta, prospetto e sezione della chiesa firmati dall'autore. La realizzazione invece sarebbe da attribuire a Carlo Borella, ritenuto fino a tale data il progettista dell'opera.\nI lavori si conclusero nel 1680, come attesta l'iscrizione con la data di ultimazione della fabbrica e con il nome del capomastro Borella, posta sul cornicione interno alla base della cupola, ma la consacrazione della chiesa avvenne solo 60 anni dopo l'inizio della costruzione, il 17 novembre 1743, per mano del vescovo di Vicenza Antonio Maria Priuli.\nSede parrocchiale in et\u00e0 contemporanea.\nNel 1797 le monache furono cacciate dall'esercito francese, che utilizz\u00f2 gli ambienti per alloggiarvi le truppe; vi ritornarono nel 1799, ma ne vennero definitivamente allontanate nel 1810, in forza della legge napoleonica di soppressione degli ordini religiosi. Dal 1813 la chiesa divent\u00f2 sede della parrocchia dei Santi Vito e Lucia, denominata di Araceli; il monastero invece, semidistrutto dalle truppe francesi, venne acquistato dal conte Antonio Capra, che risiedeva in Borgo San Marco e che lo fece demolire, utilizzandone l'area per creare un grande giardino per la sua villa, oggi conosciuto come Parco Querini.\nNel novembre del 1905, ad Araceli si tennero i funerali del drammaturgo marosticense Giovanni Martini (1876-1905), amico di Sebastiano Rumor e conoscente di Antonio Fogazzaro, la cerimonia riun\u00ec le diverse anime politiche della Vicenza di quel tempo, ma fece emergere anche l'insanabile contrasto tra i cattolici intransigenti e i cristianodemocratici.\nNel 1968 in Borgo Scroffa fu costruita una nuova chiesa dedicata a Cristo Re e vi venne trasferita la sede parrocchiale. Inizi\u00f2 cos\u00ec un graduale abbandono della chiesa barocca che torn\u00f2 funzionale solo dopo il restauro degli anni novanta. La vicinanza al fiume Bacchiglione espone la chiesa al rischio di allagamenti, che in effetti avvennero pi\u00f9 volte nel corso del tempo, in particolare nel 1882, nel 1966 e pi\u00f9 recentemente nel 2010.\nDal 23 ottobre 2005, grazie ad un accordo tra la Chiesa rumena unita con Roma e la curia vescovile di Vicenza, la chiesa di Araceli ospita la comunit\u00e0 rumena di rito orientale. Il 7 luglio 2008 la curia diocesana vicentina ha dato forma legale alla comunit\u00e0 rumena costituendo il Centro pastorale per gli immigrati rumeni cattolici di rito bizantino, con lo scopo che i fedeli non perdano la loro identit\u00e0 cristiana orientale e possano nutrirsi alla fonte pura della liturgia e della preghiera bizantina.\nDescrizione.\nEsterno.\nSecondo la concezione barocca, la facciata appare come un grande scenario teatrale; i due piani sovrapposti in cui \u00e8 suddivisa si srotolano e ricadono come un drappeggio partendo dal fregio sulla sommit\u00e0, un anello raggiante con l'immagine della Madonna e due figure di profeti (Davide e Mos\u00e8, molto probabilmente di Orazio Marinali). Un forte effetto chiaroscurale viene creato dalle colonne corinzie, dalle lesene e dalle cornici. Al di sopra di questo scenario si eleva la cupola, alleggerita da otto grandi finestre ovali, coronata da una balaustra e culminante in un lanternino.\nLa facciata \u00e8 arricchita da ben 15 statue che accrescono l'impressione di movimento; la maggior parte di esse \u00e8 attribuita ai fratelli Orazio e Angelo Marinali; altre realizzate qualche decennio pi\u00f9 tardi, sono attribuite a Giacomo Cassetti.\nFino al 1915 al grande portale, con battenti originali del Settecento, si accedeva da una scalinata di sette gradini, che dava slancio a tutta la fabbrica. In quell'anno fu tolta, essendo stata innalzata la piazzetta antistante per ridurre i rischi di allagamento causato dalle frequenti piene del vicino fiume Bacchiglione.\nInterno.\nL'originalit\u00e0 di questa chiesa, che la rende unica nel suo genere, \u00e8 data dalla struttura interna che incastona una nell'altra diverse figure geometriche: sulla pianta interna rettangolare infatti \u00e8 inscritta un'ellisse da cui bordi si innalzano poderosi pilastri; da questi si staccano fusti di colonne che, a loro volta, sostengono ampi archi dai quali si genera la luminosissima cupola circolare a spicchi. Il percorso all'interno della chiesa diventa una continua scoperta di scorci imprevisti.\nL'elemento artistico pi\u00f9 rilevante \u00e8 l'altare maggiore in ricco stile barocco, opera marmorea del veneziano Tommaso Bezzi e risalente al 1696. Al suo interno si trova la pala attribuita al padovano Pietro Liberi, e rappresentante la Sibilla Tiburtina che indica all'imperatore Ottaviano Augusto la Vergine con il Bambino, apparsi per prodigio come destinatari dell'offerta fatta sull'altare pagano. La cornice del quadro \u00e8 sorretta da tre angeli e circondata da un tendaggio marmoreo, aperto da altri quattro angeli con effetto teatrale. Il tutto \u00e8 sovrastato da un cartiglio con la scritta \"Aracoeli\" (in latino: altare del cielo).\nAi lati dell'altare maggiore ci sono dei reliquiari artistici contenenti le ossa delle monache, un tempo esposte come \"memento mori\" e ora coperte.\nI due altari laterali (uno per ogni lato) sono identici fra di loro. Quello di destra accoglie la riproduzione dell'ancona raffigurante \"L'Immacolata Concezione\", opera di Giambattista Tiepolo, ora conservata alla pinacoteca civica di Vicenza. Sul lato di sinistra si trova l'altare dedicato a San Francesco d'Assisi con la riproduzione della pala di \"San Francesco in estasi\" di Giambattista Piazzetta, anch'essa conservata alla pinacoteca civica.\nDietro l'altare maggiore, nell'abside, vi \u00e8 il coro circolare delle monache, con alcune sculture.\nL'organo della chiesa, collocato nel matroneo, non \u00e8 funzionante, perch\u00e9 necessita di restauro."}
{"id": "1429811", "revid": "416175", "url": "https://it.wikipedia.org/wiki?curid=1429811", "title": "Yarra Valley", "text": "La Yarra Valley \u00e8 una regione dell'Australia situata a sud-est dell'isola, ad un centinaio di km da Melbourne ed a ridosso dell'Oceano Pacifico, che le conferisce un clima fresco, rendendola particolarmente adatta alla viticoltura.\nSi estende per 2.500 km2, attraversando colline e vallate ove sono presenti oltre 30 cantine famose in tutta l'Australia.\nIl nome Yarra deriva dal fiume che la percorre, appunto lo Yarra."}
{"id": "1429812", "revid": "599013", "url": "https://it.wikipedia.org/wiki?curid=1429812", "title": "Christian Leuprecht", "text": "Atleta mezzofondista e fondista, nel 1989 \u00e8 stato campione europeo junior dei 10.000 metri in pista."}
{"id": "1429813", "revid": "1305772", "url": "https://it.wikipedia.org/wiki?curid=1429813", "title": "Giuseppe Gardella", "text": "La vita.\nNato a Stazzano in provincia di Alessandria, si laure\u00f2 in medicina all'Universit\u00e0 di Genova. Nel 1926 partiva per gli Stati Uniti, e and\u00f2 a perfezionarsi a Chicago all'Ospedale delle Madri Cabrine. Poi si spost\u00f2 all'ospedale Columbus di New York. Nel 1932, a soli 32 anni super\u00f2 l'esame di Stato Americano, e venne nominato Direttore Medico del Columbus. Nel 1939 apr\u00ec la Clinica Columbus in Via Buonarroti a Milano.\nPoi divenne il direttore Generale di tutti gli ospedali delle Madri Cabrine. Nel 1952-1953 fece costruire l'Ospedale Cabrinese di Chicago e nel 1960-1963 quello di Montr\u00e9al.\nCol testamento, cedette Villa Maria al comune di Stazzano con una grande somma di denaro al Comune di Stazzano. Villa Maria poco dopo venne chiamata in suo onore Villa Gardella e nel 1980 vi fu aperto il Museo Naturalistico grazie al Gruppo Naturalisti di Stazzano. Mor\u00ec a New York.\nFonte.\nStazzanesi illustri nel sito del comune di Stazzano"}
{"id": "1429815", "revid": "125945439", "url": "https://it.wikipedia.org/wiki?curid=1429815", "title": "Johnny Winter", "text": "Celebre per il virtuoso uso della chitarra slide e per i suoi lunghi capelli bianchi: Winter, infatti, era affetto da albinismo. L'esordio discografico avviene nel 1968 con l'album omonimo in cui suonano autentiche leggende (allora viventi) del blues: Willie Dixon al contrabbasso e Little Walter all'armonica (entrambi membri della storica formazione della Muddy Waters Band), Tommy Shannon al basso elettrico (futuro Double Trouble, la band di Stevie Ray Vaughan). Nel disco suona anche il fratello Edgar Winter, sassofonista, anch'egli affetto da albinismo.\nDopo la pubblicazione del successivo \"Second Winter\" del 1969, Johnny entra nella Muddy Waters Band che nel biennio 1968-1970 aveva subito le gravi perdite di Little Walter e Otis Spann. Ha partecipato nel 1969 allo storico Festival di Woodstock, in cui suon\u00f2 nove pezzi, tra cui una versione di \"\"Johnny B. Goode\" di Chuck Berry\".\nViene trovato privo di vita nella sua stanza d'albergo vicino a Zurigo la sera del 16 luglio 2014. Aveva 70 anni. Due giorni prima aveva partecipato al Cahors Blues Festival in Francia. Le cause della morte non sono state rivelate. Nel settembre 2014 \u00e8 uscito il suo album postumo \"Step Back\"."}
{"id": "1429817", "revid": "206516", "url": "https://it.wikipedia.org/wiki?curid=1429817", "title": "Gestione del cambiamento", "text": ""}
{"id": "1429824", "revid": "339392", "url": "https://it.wikipedia.org/wiki?curid=1429824", "title": "Pier Giorgio Regonesi", "text": ""}
{"id": "1429825", "revid": "339392", "url": "https://it.wikipedia.org/wiki?curid=1429825", "title": "Piergiorgio Regonesi", "text": ""}
{"id": "1429826", "revid": "125389332", "url": "https://it.wikipedia.org/wiki?curid=1429826", "title": "Lorenzo Vignolo", "text": "Lavora nel campo cinematografico e in quello dei videoclip musicali.\nBiografia.\nInizia la sua carriera con i cortometraggi \"Insert Coin\" (1995), \"Dove\" (1996) e \"Senza piombo\" (1997), fondando con l'attore e musicista Andrea Bruschi il movimento cinematografico genovese \"Zerobudget\".\nIn ambito cinematografico ha realizzato tre lungometraggi. Il primo \u00e8 \"500!\" (2001), road movie diretto a sei mani con Giovanni Robbiano e Matteo Zingirian: fu un successo regionale in Liguria e usc\u00ec a livello nazionale nel maggio 2002.\nNel 2005 gli viene affidata la regia della commedia \"Tutti all'attacco\", con Massimo Ceccherini, prendendo il timone del set pochi giorni prima delle riprese.\nL'11 maggio 2012 \u00e8 uscito nelle sale italiane il nuovo lungometraggio \"Workers - Pronti a tutto\" con Nicole Grimaudo e Dario Bandiera.\nHa diretto, oltre varie campagne pubblicitarie, circa 150 videoclip musicali per diverse case discografiche a partire dal 1997, cominciando da quelli per Mao e lavorando, tra gli altri, con Mario Venuti, Articolo 31, Delta V, Litfiba, Gazosa, Tre Allegri Ragazzi Morti, Perturbazione, Baustelle, Annalisa Minetti, Cristina Don\u00e0, Subsonica, Irene Grandi, Meganoidi, Gregory Darling, Alexia, Bugo, Amor Fou, 24 Grana, Virginiana Miller, The Blow Monkeys, East 17, Max Pezzali e recentemente con Max Gazz\u00e8 e Arisa.\nNel 2021 \u00e8 uscito il pilota di serie \"Up&amp;Down\" con Paolo Pierobon, Marius Biz\u0103u e Maurizio Lombardi, prodotto da Rai Fiction, Tea Time Film e dal Premio Solinas.\nAltre attivit\u00e0.\n\u00c8 coordinatore presso l'Istituto Europeo di Design di Roma del triennale di video design e filmmaking .\nNell'ottobre 2021 viene annunciata la sua partecipazione in qualit\u00e0 di docente di cinema nel programma televisivo di Rai2 Il Collegio ."}
{"id": "1429837", "revid": "124123", "url": "https://it.wikipedia.org/wiki?curid=1429837", "title": "Taiji Yabushita", "text": " \u00c8 noto principalmente per aver diretto i primi cinque lungometraggi anime prodotti dalla Toei D\u014dga.\nBiografia.\nEsord\u00ec come intercalatore ed animatore, con il nome di Yasushi Yabushita, nel periodo pionieristico tra le due guerre mondiali, per essere poi tra i protagonisti della scena dell'animazione giapponese nell'immediato dopoguerra. Insieme a Kenz\u014d Masaoka e Sanae Yamamoto nel 1947 diede vita alla \"Nihon Dogasha\", dove collabor\u00f2 ad opere come \"Tora-chan to hanayome\" e \"Poppo-ya san: Nonki ekicho no maki\". Nel 1949 realizz\u00f2 la sua prima regia, dirigendo insieme a Masao Kumagawa il cortometraggio \"Dobutsu dai yakyu sen\". Fallita la Nihon Doga nel 1951, segu\u00ec Yamamoto nella neonata \"Nichido Eigasha\", dove al ruolo di regista altern\u00f2 anche quelli di produttore e sceneggiatore. Nel 1956 la Nichido si sciolse per dar vita alla \"Toei Doga\" e Yabushita fu chiamato a dirigere il primo grande progetto dello studio, il lungometraggio a colori \"La leggenda del serpente bianco\". Successivamente diresse e co-diresse altri sei lungometraggi prima di lasciare la Toei nel 1968. Ha prodotto e diretto anche due importanti documentari sulla storia dell'animazione giapponese, \"Nihon manga eiga hattatsu shi: Manga tanj\u014d\" (1971) e \"Nihon manga eiga hattatsu shi: Anime shin-gach\u014d\" (1973).\nFilmografia.\nDirettore della fotografia.\nTutti i film elencati sono cortometraggi."}
{"id": "1429838", "revid": "110157", "url": "https://it.wikipedia.org/wiki?curid=1429838", "title": "Chiesa di San Benedetto (Pisa)", "text": "La chiesa di San Benedetto \u00e8 un piccolo luogo di culto cattolico di Pisa, collocato sull'angolo tra lungarno Sidney Sonnino e piazza San Paolo a Ripa d'Arno, sulla sponda meridionale del fiume.\nStoria e descrizione.\nLa struttura attuale, di conformazione barocca, \u00e8 da ricondursi al XVII secolo, ma si tratta del rifacimento di una chiesa preesistente, intitolata allo stesso santo e risalente alla fine del Trecento. Con la ricostruzione vennero distrutti gli affreschi quattrocenteschi che decoravano il suo interno.\nNel 1862 la chiesa ospit\u00f2 le reliquie di santo Stefano, prima del loro trasferimento definitivo nella chiesa dei Cavalieri. L'attuale facciata, realizzata nel 1850, presenta un disegno essenziale con un ingresso e una finestra sovrastante; al suo fianco si erge il campanile ottocentesco di base quadrata con cella campanaria e tetto a cuspide, gravemente danneggiato nel corso dell'ultima guerra mondiale.\nCome l'annesso monastero femminile, l'edificio \u00e8 oggi chiuso al culto e ospita il \u201cCentro studi economico-finanziari\" della Cassa di Risparmio di Pisa. Agli inizi del XX secolo la struttura era gi\u00e0 sconsacrata e veniva utilizzata come palestra per gli alunni delle scuole vicine."}
{"id": "1429844", "revid": "123001256", "url": "https://it.wikipedia.org/wiki?curid=1429844", "title": "Rob S. Bowman", "text": "Biografia.\n\u00c8 il fratello del regista Chuck Bowman."}
{"id": "1429849", "revid": "547034", "url": "https://it.wikipedia.org/wiki?curid=1429849", "title": "Poesia elettronica", "text": "La poesia elettronica \u00e8 una sperimentazione artistica che integra testo poetico e arte dei nuovi media (videoarte, digital art, net.art, installazioni, ecc.). Si possono distinguere in essa due grandi aree, spesso intrecciate nella ricerca: la videopoesia (video poetry), definitasi come genere negli anni 80, e la computer poetry, che integra l'uso di tecnologie digitali e si afferma con il diffondersi di queste, tra la fine degli anni 80 e gli anni 90.\nIl romanzo elettronico di Nanni Balestrini (1961).\nNel 1961 il poeta Nanni Balestrini realizz\u00f2 con l'aiuto di un calcolatore elettronico il progetto di un romanzo composto da diverse combinazioni di un unico testo base. Tale romanzo avrebbe poi dovuto essere pubblicato in un numero illimitato di versioni. Nel 1966 l'editore Feltrinelli pubblic\u00f2 il testo base con il titolo \"Tristano\". La versione differenziata frutto delle elaborazioni del calcolatore non pot\u00e9 essere editata per i costi che avrebbe implicato in forma cartacea.\nVideopoesia.\nLa videopoesia, nota con vari nomi, come: poema video, poema filmico, videopoem opera, poetronica, cin(e)poetry, poesia video-visiva, a seconda delle tecniche usate, dell'intervento pi\u00f9 o meno ampio di elaborazione, e anche in relazione alla lunghezza del lavoro filmico, \u00e8 una categoria molto ampia in cui sono confluite tipologie molto diverse di opera d'arte.\nTalvolta la videopoesia si avvale di notevole elaborazione digitale, assumendo i caratteri della computer poetry, interamente elaborata o del tutto generata da software, altrove \u00e8 povera di effetti elettronici, avvicinandosi alla performance di poesia sonora o al reading registrati in video.\nIn molti lavori di videopoesia sono evidenti i legami con la videoarte, tanto che la videopoesia pu\u00f2 essere anche definita una videoarte contenente testo poetico variamente elaborato a livello visivo e acustico.\nVariet\u00e0 della produzione e autori.\nL'artista, scrittore e poeta italiano Gianni Toti \u00e8 considerato uno dei padri fondatori di questo genere di sperimentazione visiva. Dai primi anni 80 comincia a fondere cinema, testo, immagine elettronica nelle sue \"video-poem-opere\", dei mediometraggi o lungometraggi di fattura artigianale.\nLa videopoesia evolve, tra la fine degli anni 80 e gli anni 90, verso cortometraggi di struttura e natura segnatamente differenti. Alcuni autori internazionali che si sono espressi nella videopoesia, concorrendo a determinarla come \"sotto-genere\" della videoarte, sono: Gary Hill, Philadelpho Menezes, Javier Robledo, Arnaldo Antunes, Giorgio Longo, Giacomo Verde, Jennifer Bozick, Kevin McCoy e Billy Collins.\nAlcuni video utilizzano la parola in movimento nell'aspetto iconico e tipografico. Di eredit\u00e0 futurista, queste opere sono create digitalmente, utilizzando titolatrici e software di animazione. Tra gli autori che hanno esplorato questa linea estetica: la scrittrice e critico russa Anna Alchuk, in collaborazione con la computer artista Olga Kumeger e il musicista Serguey Letov, Arnaldo Antunes, Caterina Davinio, il gruppo Hermes Intermedia, formato dal poeta Giovanni Fontana e dai compositori Antonio Poce, Valerio Murat e Giampiero Gemini. Le opere del gruppo vengono spesso modificate con azioni in tempo reale e live electronics. Nella sua poesia epigenetica Fontana utilizza anche il video live in funzione del suono.\nMa esistono anche poemi filmici con poca o nulla presenza di testo, del tutto svincolati dalla parola, tuttavia definiti \"videopoesia\" dai loro autori, videoartisti o videoperformer. Pi\u00f9 legati alla performance poetica o poesia performativa in video: Fernando Aguiar, Akenaton, Julien Blaine, Bartolom\u00e9 Ferrando, Giovanni Fontana, Enzo Minarelli, Massimo Mori, Clemente Pad\u00ecn, Xavier Sabater, Nicholas Tardy.\nComputer poetry.\nAnche detta digital poetry, cyberpoetry, poetronica, e-poetry, poesia numerica, poesia visiva digitale, la computer poetry \u00e8 un insieme di immagini, testo e animazioni, suono, generato con l'utilizzo di software; pu\u00f2 consistere in grafica digitale, animazione, ipertesti, ipermedia e in ambienti interattivi, anche nel contesto di installazioni.\nIl testo poetico si integra a immagini, ferme o in movimento, o ad ambienti interattivi in modo diverso a livello visivo e/o sonoro.\nLa computer poetry \u00e8, per\u00f2, spesso animazione di parole e testi. Essa \u00e8 destinata a supporti digitali, come HD, CD, DVD, Internet e DV.\nViene definita computer-poetry anche la videopoesia, quando il video digitale si avvale di una forte elaborazione e di effetti grafici in fase di postproduzione, tali da far acquisire alle riprese caratteristiche dell'immagine di sintesi.\nLa computer poetry appare dunque come un universo ampio e molto vario.\nTra gli artisti noti sulla scena internazionale, che per primi hanno esplorato questo genere tra gli anni 80 e gli anni 90: Gianni Toti, Philadelpho Menezes e Wilton Azevedo, Akenaton, Ana Maria Uribe, David Daniels, Jean-Pierre Balpe, Caterina Davinio, Augusto de Campos, Deena larsen, Jim Andrews, Reiner Strasser, Jim Rosenberg, Alckmar Luiz Dos Santos, Regina C\u00e9lia Pinto, Robert Kendall, Joerg Piringer, Lello Masucci.\nLa ricerca continua.\nConiugando la passione per la poesia e la professione di informatico Caranti Stefano ha iniziato a realizzare dal 2009 opere videopoetiche d'autore portando tra la gente questo metodo di comunicazione multisensoriale avvicinando sempre pi\u00f9 persone sia ragazzi che adulti al mondo poetico. Un\u2019espressione artistica di straordinario impatto emotivo che unisce la forza della suggestione evocativa dei versi lirici con la potenza delle immagini, musica e voce, un connubio moderno e classico fatto di tradizione e tecnologia. Alcune opere sono presenti nei siti wwww.inuoviorizzonti.it e www.videopoesie.it \nIl campo di ricerca tra testo poetico e nuovi media continua a svilupparsi, e numerosi sono gli artisti, poeti e videoartisti che vi si sono affacciati con iniziative di siti e video on line. Dopo il 2010 la poesia elettronica inizia ad essere utilizzata anche negli ebook. In Italia nel 2016 con \"Poesie elettroniche\" di Fabrizio Venerandi, in formato EPUB3."}
{"id": "1429850", "revid": "1543377", "url": "https://it.wikipedia.org/wiki?curid=1429850", "title": "Distretto di Comas (Lima)", "text": "Il distretto di Comas \u00e8 un distretto del Per\u00f9 che appartiene geograficamente e politicamente alla provincia e dipartimento di Lima. \u00c8 ubicato a nord della capitale peruviana.\nData di fondazione.\n12 dicembre del 1961\nPopolazione attuale.\n464 745 abitanti \"\" di cui il 57% sono donne e il 43% uomini\nSuperficie.\n48,75\u00a0km\u00b2\nDistretti confinanti.\nConfina a nord con il Distretto di Carabayllo; a sud con il distretto di Independencia; a ovest con il Distretto di Los Olivos e il Distretto di Puente Piedra; e a est con il Distretto di San Juan de Lurigancho."}
{"id": "1429851", "revid": "712828", "url": "https://it.wikipedia.org/wiki?curid=1429851", "title": "Pesche Guatiche", "text": ""}
{"id": "1429852", "revid": "2093951", "url": "https://it.wikipedia.org/wiki?curid=1429852", "title": "Alcifrone", "text": "Biografia.\nNon sappiamo nulla della sua vita. Alcuni studiosi, come La Croze e J. C. Wolf, lo hanno collocato nel V secolo; altri, seguendo Stephan Bergler (1715), lo hanno collocato nel periodo fra Luciano di Samosata e Aristeneto, cio\u00e8 fra il 170 e il 350; altri ancora lo ritengono precedente rispetto a Luciano. L'unica circostanza che pu\u00f2 dare un suggerimento sulla sua cronologia \u00e8 la presenza nel \"corpus\" delle lettere di Aristeneto di due epistole fra Luciano e Alcifrone, fatto che potrebbe indicare che i due scrittori fossero contemporanei. Secondo alcuni studiosi, fra cui il Koch e il pi\u00f9 recente Anderson, Alcifrone sarebbe originario della Siria, in base ad alcuni riferimenti a questo paese insiti nelle lettere.\nOpere.\nDi lui restano 118 lettere, in quattro libri, secondo la classificazione data da Schepers nel 1905, e frammenti di altre cinque, oggetto delle quali \u00e8 delineare alcune tipologie di uomini, descrivendo il loro pensiero e la loro opinione su argomenti a loro familiari.\nLe classi di individui scelte da Alcifrone sono i pescatori, i contadini, i parassiti e le cortigiane, che esprimono i loro sentimenti in modo elegante anche quando sono trattati argomenti scabrosi o osceni. In tal modo, i personaggi fittizi di Alcifrone si elevano rispetto ai loro corrispondenti reali, senza tuttavia eccedere nella mancanza di realt\u00e0.\nAlcifrone \u00e8 definito da Giovanni Tzetzes un \"retore\", cio\u00e8 un maestro di retorica, mentre Eustazio lo definisce un atticista, cio\u00e8 un persecutore di uno stile arcaizzante che si ripropone di imitare gli scrittori del V e IV secolo a.C., soprattutto storici e oratori; ma vi sono anche notevoli analogie con i \"Dialoghi delle cortigiane\" lucianei: tuttavia lo spirito in cui essi trattano i loro temi \u00e8 molto differente, perch\u00e9 l'intento lucianeo \u00e8 perlopi\u00f9 dissacratorio e demistificante, mentre quello alcifroneo, partendo da personaggi sia reali che letterari, tende a modificare ed a reinventare i testi da cui attinge; entrambi, per\u00f2, traggono ispirazione dalle stesse fonti e tentano di raggiungere con il loro stile la perfezione del dialetto attico.\nL'editio princeps delle lettere di Alcifrone \u00e8 quella di Aldo Manuzio (Venezia, 1499). Tale edizione, tuttavia, contiene solo le lettere che nelle edizioni moderne compongono i primi due libri. Altre settantadue lettere, provenienti da manoscritti viennesi e vaticani, sono state aggiunte nel 1715 dal Bergler nella sua edizione (con note e traduzione latina) a costituirne il terzo libro. Altre due lettere e frammenti di altre cinque sono state aggiunte nell'edizione di J. A. Wagner."}
{"id": "1429854", "revid": "287204", "url": "https://it.wikipedia.org/wiki?curid=1429854", "title": "Simone Zanon", "text": "Biografia.\nSpecialista delle distanze di mezzofondo prolungato (5.000 e 10.000) \u00e8 stato il vincitore dei 5.000 metri nel campionato europeo under 23 a Turku e del campionato mondiale universitario a Catania nel 1997.\nCresciuto agonisticamente nel gruppo veneto Becher San Giacomo, attualmente milita nelle Fiamme Oro Padova, la squadra sportiva della Polizia di Stato.\nHa iniziato a correre giovanissimo allenato da Giuseppe Mattiello, prima di farsi seguire da Mauro Franzero, Gianfranco Sommaggio ed ora da Vincenzo De Luca. \u00c8 approdato nelle file della nazionale italiana nel 1993 quando si classific\u00f2 5\u00ba al campionato europeo juniores nei 5.000 metri in pista. Nonostante l'attivit\u00e0 a stagioni alterne per via di alcuni problemi fisici ha finora collezionato 22 presenze nella nazionale italiana di atletica. Il suo talento \u00e8 comunque dimostrato dagli eccellenti risultati ottenuti nelle categorie giovanili."}
{"id": "1429855", "revid": "2013819", "url": "https://it.wikipedia.org/wiki?curid=1429855", "title": "Llumeneres", "text": "Llumeneres \u00e8 un villaggio di Andorra, nella parrocchia di Sant Juli\u00e0 de L\u00f2ria, con un abitante (dato del 2010) ."}
{"id": "1429856", "revid": "256896", "url": "https://it.wikipedia.org/wiki?curid=1429856", "title": "Associazione Scautistica Cattolica Italiana", "text": ""}
{"id": "1429858", "revid": "68307347", "url": "https://it.wikipedia.org/wiki?curid=1429858", "title": "Parrocchia di Andorra la Vella", "text": ""}
{"id": "1429861", "revid": "47767", "url": "https://it.wikipedia.org/wiki?curid=1429861", "title": "Reiner Knizia", "text": " \u00c8 uno degli autori di giochi pi\u00f9 prolifici: dagli anni 1990 ha pubblicato pi\u00f9 di 600 giochi. Molti dei suoi giochi hanno vinto premi, tra cui, il \"Deutscher Spiele Preis\" per quattro volte, lo \"Spiel der Spiele\" per tre volte. Nel 2008 ha vinto sia il premio \"Spiel des Jahres\" che il premio \"Kinderspiel des Jahres\".\nBiografia.\nKnizia ha studiato fisica e matematica all'Universit\u00e0 di Ulma, dove si \u00e8 laureato, ha poi conseguito un master in scienze presso l'Universit\u00e0 di Syracuse negli Stati Uniti. \nKnizia \u00e8 stato project manager nell'ambito dello sviluppo software, poi vice direttore del dipartimento di tecnologia dell'informazione e direttore del dipartimento per la pianificazione aziendale di una grande banca tedesca. Dal 1993 si trasferisce in Inghilterra dove \u00e8 analista presso una banca internazionale. A ci\u00f2 hanno fatto seguito incarichi di insegnamento per la gestione di progetti e tecniche di gestione in diverse universit\u00e0 e istituti.\nDiventa autore di giochi a tempo pieno, quando nel 1997 decide di lasciare il lavoro e dedicarsi esclusivamente alla creazione di giochi.\nRimane in Inghilterra fino al 2017, quando ritorna a vivere in Germania.\nLa carriera da autore di giochi.\nSono del 1990 i primi giochi di Knizia pubblicati: \"Digging\" con Hexagames e \"Goldrausch\" con Hans im Gl\u00fcck, che raggiunge il 5\u00ba posto al premio \"Deutscher Spiele Preis\".\n\u00c8 un autore di giochi a tempo pieno dal 1997, ma a quell'epoca aveva gi\u00e0 pubblicato circa 80 giochi. Tra il 1999 e il 2001 Knizia \u00e8 stato anche presidente della associazione di categoria di designer di giochi, la \"Spiele-Autoren-Zunft e.V.\" (SAZ).\nCaratteristiche dei giochi.\nBuona parte dei giochi realizzati da Knizia si basa su meccaniche astratte, spesso in buona parte o totalmente scollegate dal tema o ambientazione principale. Spesso inoltre viene implementata la meccanica dell'asta, su cui sono si basano giochi come \"Medici\", \"Modern Art\", \"Amun-Re\" e \"Ra\".\nLudografia parziale.\nAlcuni dei giochi realizzati da Knizia:\nPremi.\nKnizia \u00e8 uno degli autori di giochi pi\u00f9 premiati al mondo, si \u00e8 infatti aggiudicato pi\u00f9 volte alcuni dei pi\u00f9 importanti premi assegnati ai giochi da tavolo nel mondo.\nTra i vari premi vinti i pi\u00f9 importanti sono:"}
{"id": "1429865", "revid": "1543377", "url": "https://it.wikipedia.org/wiki?curid=1429865", "title": "Santa Coloma (Andorra)", "text": "Santa Coloma \u00e8 un villaggio di Andorra, nella parrocchia di Andorra la Vella situato nei pressi del fiume Valira a circa 2 km dalla capitale con 2.979 abitanti (dato 2010).\nFa parte del villaggio La Margineda, nota per il ponte di epoca romanica lungo 33 metri e alto 9,2 metri, il pi\u00f9 grande di tutto il principato.\nSport.\nCalcio.\nLe squadre principali del villaggio sono il Futbol Club Santa Coloma e l'Uni\u00f3 Esportiva Santa Coloma."}
{"id": "1429866", "revid": "192549", "url": "https://it.wikipedia.org/wiki?curid=1429866", "title": "La Margineda", "text": "La Margineda \u00e8 una localit\u00e0 di Andorra, nella Parrocchia di Andorra la Vella situata nei pressi di Santa Coloma. \u00c8 nota per la presenza del ponte di epoca romanica (secolo XII), il pi\u00f9 grande del genere di tutto il principato."}
{"id": "1429872", "revid": "297031", "url": "https://it.wikipedia.org/wiki?curid=1429872", "title": "Vaughn Bod\u00e9", "text": "Le sue opere, dall'aspetto vagamente psichedelico, sono servite come fonte d'ispirazione negli ambiti del fumetto underground, del design grafico e dei graffiti, tutti settori toccati dalle opere dell'artista.\nLa sua creazione pi\u00f9 celebre \u00e8 la striscia \"Cheech Wizard\", creata nel 1957 (ma stampata per la prima volta solo nel 1967) e basata sulle avventure dell'omonimo personaggio. Cheech Wizard \u00e8 una misteriosa creatura quasi completamente coperta da un cappello giallo da mago decorato con stelle nere e rosse, il cui aspetto non \u00e8 mai stato svelato a parte le due gambette rosse che sbucano da sotto l'orlo del cappello.Come di consuetudine per molti fumetti underground del periodo, \"Cheech Wizard\" mostra attivit\u00e0 tipiche della controcultura come l'uso di droghe e la sperimentazione sessuale.\nBiografia.\nVaughn Bod\u00e9 inizi\u00f2 a disegnare fin da bambino come mezzo per sfuggire alla sua infanzia infelice. Nel 1969 si trasfer\u00ec a Manhattan e si mise a collaborare con lo staff della rivista underground \"East Village Other\", dove incontr\u00f2 personaggi dell'emergente ambiente del fumetto underground come Robert Crumb.\nOltre al gi\u00e0 citato Cheech Wizard, tra le sue altre creazioni pi\u00f9 note vi sono \"Deadbone\", che descrive le vicissitudini degli abitanti di una montagna un milione di anni fa, e \"War Lizards\", una trasparente metafora della guerra del Vietnam, ma con lucertole antropomorfe al posto degli umani.L'uso di creature simili a lucertole \u00e8 una costante nello stile di Bod\u00e9, ma va aggiunto che nella maggior parte dei casi i personaggi femminili sono rappresentati come donne umane formose e spesso poco vestite. Un'altra cifra stilistica del disegnatore \u00e8 l'adozione di slang di vario tipo come linguaggio principale dei personaggi.\nRalph Bakshi \u00e8 stato accusato da pi\u00f9 parti di avere plagiato lo stile di disegno di Bod\u00e9 per il suo film animato \"Wizards\", tuttavia Bakshi afferma che Bod\u00e9 era solo un amico di famiglia che una volta gli aveva proposto una sceneggiatura da trasformare in un film animato, e lo stile del film era da intendersi tuttalpi\u00f9 come un tributo all'amico scomparso.\nVaughn Bod\u00e9 mor\u00ec a seguito di un esperimento di asfissia erotica , ma alcune fonti citano come causa di morte un incidente motociclistico.\nPremi e riconoscimenti.\nVaughn Bod\u00e9 ha vinto due premi Hugo, uno nel 1969 come \"Miglior artista dilettante\", e uno l'anno successivo come \"Miglior artista professionista\". Ha inoltre ricevuto nel 1974 in Italia il Premio Yellow Kid come miglior autore straniero, e nel 1998 e 2002 \u00e8 stato proposto per la inclusione nella Eisner Hall of Fame, nella quale \u00e8 stato finalmente incluso nel 2006."}
{"id": "1429873", "revid": "1226", "url": "https://it.wikipedia.org/wiki?curid=1429873", "title": "Orb (paranormale)", "text": ""}
{"id": "1429874", "revid": "149726", "url": "https://it.wikipedia.org/wiki?curid=1429874", "title": "Campano di Novara", "text": ""}
{"id": "1429875", "revid": "197098", "url": "https://it.wikipedia.org/wiki?curid=1429875", "title": "Eduardo Perroncito", "text": ""}
{"id": "1429883", "revid": "33751", "url": "https://it.wikipedia.org/wiki?curid=1429883", "title": "Stadio di Sarri\u00e1", "text": "Lo stadio di Sarri\u00e1 (catalano \"Estadi de Sarri\u00e0\"; spagnolo \"Estadio de Sarri\u00e1\") fu un impianto calcistico di Barcellona, costruito nel 1923 e demolito nel 1997.\nEsso prendeva il nome dalla strada e dall'omonimo quartiere in cui era situato, nella cosiddetta Zona Alta della citt\u00e0 (nella parte superiore dell'Avinguda Diagonal, non lontano dal Camp Nou).\nStoria.\nCapace di circa spettatori, ospitava le partite casalinghe dell'Espanyol, compagine calcistica di Barcellona.\nNel 1982 lo stadio ospit\u00f2 il girone C della seconda fase del Coppa del mondo di calcio che si tenne in Spagna; in tale girone erano presenti , e . Gli azzurri di Enzo Bearzot vinsero il girone a punteggio pieno e si qualificarono alla semifinale, poi vinta, e quindi alla finale, dove si laurearono campioni del mondo. Il 29 giugno 1982 al Sarri\u00e1 venne giocato l'incontro Italia-Argentina 2-1, il 2 luglio Brasile-Argentina 3-1 e infine, il 5 luglio, Italia-Brasile 3-2, che \u00e8 noto presso la stampa brasiliana come \"Tragedia del Sarri\u00e1\".\nDopo essere stato usato anche ai Giochi olimpici del 1992, il Sarri\u00e1 venne utilizzato per l'ultima volta il 21 giugno 1997 per ospitare la gara della Liga 1996-1997 tra Espanyol e Siviglia, vinta dai catalani per 3-2 (risultato con cui si salvarono), dopodich\u00e9 \u00e8 stato completamente demolito nel settembre dello stesso anno, successivamente alla vendita del terreno da parte del club catalano al fine di sanare alcune posizioni debitorie. Al suo posto oggi sorgono alcuni edifici residenziali e un parco."}
{"id": "1429884", "revid": "339392", "url": "https://it.wikipedia.org/wiki?curid=1429884", "title": "Viale d'Asti", "text": ""}
{"id": "1429886", "revid": "339392", "url": "https://it.wikipedia.org/wiki?curid=1429886", "title": "Pirelli&amp;C", "text": ""}
{"id": "1429889", "revid": "207756", "url": "https://it.wikipedia.org/wiki?curid=1429889", "title": "Exteneded Play '07", "text": ""}
{"id": "1429890", "revid": "76963", "url": "https://it.wikipedia.org/wiki?curid=1429890", "title": "Yuki Sait\u014d", "text": "All'inizio della sua carriera ha acquisito notoriet\u00e0 cantando , tema della serie animata \"Maison Ikkoku\"."}
{"id": "1429891", "revid": "181699", "url": "https://it.wikipedia.org/wiki?curid=1429891", "title": "Imiphakatsi", "text": "Gli imiphakatsi (sing.: \"umphakatsi\") sono la suddivisione territoriale di terzo livello dell'eSwatini, dopo i distretti e i tinkhundla, e sono pari a 360."}
{"id": "1429892", "revid": "119998270", "url": "https://it.wikipedia.org/wiki?curid=1429892", "title": "Distretti dell'eSwatini", "text": "I distretti (o regioni) dell'eSwatini sono la suddivisione territoriale di primo livello del Paese e sono pari a 4. Ciascuno di essi si suddivide ulteriormente in tinkhundla, a loro volta suddivisi in imiphakatsi."}
{"id": "1429895", "revid": "181699", "url": "https://it.wikipedia.org/wiki?curid=1429895", "title": "Tinkhundla", "text": "I tinkhundla (sing.: \"inkhundla\") sono la suddivisione territoriale di secondo livello dell'eSwatini, dopo i distretti; ciascuno di essi si suddivide ulteriormente in imiphakatsi.\nI tinkhundla sono pari a 55, cos\u00ec ripartiti: 14 nel Distretto di Hhohho, 11 nel Distretto di Lubombo, 16 nel Distretto di Manzini e 14 nel Distretto di Shiselweni."}
{"id": "1429898", "revid": "1005847", "url": "https://it.wikipedia.org/wiki?curid=1429898", "title": "Umphakatsi", "text": ""}
{"id": "1429902", "revid": "181699", "url": "https://it.wikipedia.org/wiki?curid=1429902", "title": "Distretto di Hhohho", "text": "Il distretto di Hhohho \u00e8 il pi\u00f9 settentrionale dei quattro distretti dell'eSwatini. Il suo capoluogo \u00e8 Mbabane, che \u00e8 anche capitale del Paese.\nGeografia antropica.\nSuddivisioni amministrative.\nIl distretto \u00e8 suddiviso nei 14 seguenti tinkhundla:"}
{"id": "1429904", "revid": "1543377", "url": "https://it.wikipedia.org/wiki?curid=1429904", "title": "Fernando Sucre", "text": "Fernando Sucre \u00e8 un personaggio della serie TV \"Prison Break\", interpretato dall'attore portoricano Amaury Nolasco. \u00c8 il compagno di cella di Michael Scofield a Fox River. Inoltre \u00e8 uno dei pochi personaggi (gli altri sono Scofield e T-Bag) ad essere riuscito ad evadere dai penitenziari di Fox River e Sona.\nStoria.\nDi origini portoricane, Sucre \u00e8 nato e cresciuto a Chicago, nell'Illinois, dove fin da ragazzo ha avuto vari problemi con la giustizia. Per questo motivo, sua madre lo spedisce a casa di suo zio a New York, dove trova un lavoro stabile, seppur poco remunerativo, e conosce Maricruz Delgado, della quale si innamora.\nProprio per amore di Maricruz, alla quale vuole regalare un anello di fidanzamento, Sucre fa un tentativo di rapina in un negozio, ma - denunciato dal suo stesso cugino Hector, anche lui interessato a Maricruz - viene arrestato e trasferito a Fox River, dove, ben presto, riesce a guadagnarsi il rispetto delle guardie e degli altri detenuti.\nPrima stagione.\nSucre \u00e8 il compagno di cella di Michael. Per questo motivo, \u00e8 importante che lui partecipi al piano di evasione. Ma l'uomo non vuole entrare a far parte del piano e chiede di essere trasferito in un'altra cella. Ma ben presto, Maricruz - spinta da Hector - comincia a mostrare qualche perplessit\u00e0 sul loro rapporto. Lo stesso Hector va a trovare Sucre e gli rivela che Maricruz sta con lui e che deve dimenticarla. Preso dalla rabbia e dalla vendetta, l'uomo chiede allora a Michael di farlo rientrare nel piano di evasione.\nSucre facilita l'evoluzione del piano in varie occasioni grazie alle sue conoscenze all'interno del penitenziario. Talvolta propone delle idee risolutive che salvano il piano. Nell'episodio \"L'ustione\", per esempio, grazie a suo cugino Manche Sanchez, che lavora nella lavanderia, riuscir\u00e0 a procurare a Michael una divisa da guardia cos\u00ec da permettergli di attraversare il cortile per recarsi nella sezione psichiatrica della prigione e studiarne i sotterranei. In \"Crollo psicologico\", con Michael in isolamento, \u00e8 Sucre a preoccuparsi di raggiungere (attraverso la sua cella) la stanza-ristoro delle guardie per cementare il buco, sapendo a priori che l'unico modo per rientrare poi \u00e8 facendosi beccare (ma riuscir\u00e0 a inventare una scusa abbastanza credibile: chiede a Theodore \"T-Bag\" Bagwell di rubare a un altro detenuto degli slip da donna che Sucre dir\u00e0 essere un regalo della sua fidanzata). Nonostante ci\u00f2, anche lui verr\u00e0 punito e messo in isolamento, mentre Michael verr\u00e0 trasferito nella sezione psichiatrica. E di nuovo i due useranno Manche per informarsi l'uno del \"buco\" sul suo tatuaggio e l'altro sul \"buco\" nella stanza-ristoro. Una volta usciti dall'isolamento e dalla sezione psichiatrica, Sucre e Michael si abbracceranno amichevolmente.\nDurante la fuga, Sucre, come gli altri fuggitivi, rimane pietrificato quando John Abruzzi taglia di netto con un'ascia la mano di T-Bag ed \u00e8 l'unico a preoccuparsi dello stato di quest'ultimo e a chiedersi se sia il caso di abbandonarlo.\nSeconda stagione.\nIl mattino dopo, quando Sucre, Michael, Lincoln Burrows, Benjamin Miles \"C-Note\" Franklin e John Abruzzi si imbatteranno in un cacciatore, quest'ultimo prender\u00e0 in ostaggio sua figlia e punter\u00e0 la pistola su Sucre per costringerlo a togliere il fucile all'uomo. Durante il viaggio verso Oswego, Fernando rivela che deve assolutamente rintracciare Maricruz. Abruzzi allora gli risponde che il suo amore al momento \u00e8 un punto debole e che quelli che lo stanno cercando lo sanno.\nMa Sucre \u00e8 determinato a raggiungere la sua amata e impedirle di sposare Hector. Cos\u00ec attraversa il paese da est a ovest per ritrovarla. Da Defiance (Ohio) - dove l'uomo ha rubato un'auto e, fermato da una pattuglia a Latrobe (Pennsylvania), ha rischiato di essere arrestato - raggiunger\u00e0 Bedford-Stuyvesant (Brooklyn, New York) per incontrare un suo cugino Petey che gli rivela che la donna si sposer\u00e0 due giorni dopo con Hector a Las Vegas. Quindi, dopo essersi fatto prestare una moto, si mette in viaggio per raggiungere la citt\u00e0. Giunto nella cappella dove Maricruz sta per sposarsi, l'uomo non trover\u00e0 lei, ma Hector, che avverte la polizia. A quel punto Sucre fugge e decide di andare nello Utah per cercare il denaro di Charles Westmoreland. Strada facendo, incontra C-Note, il quale \u00e8 in possesso di una mappa per trovare il punto esatto dove cercare i soldi.\nCos\u00ec, negli episodi \"Suddivisione\" e \"Fantasmi del passato\", i due si riuniranno a Michael, Lincoln, T-Bag e David \"Tweener\" Apolskis. Mentre scavano nella cantina di una casa (costruita dove una volta sorgeva il Doube K-Ranch e dove i fuggitivi hanno preso in ostaggio i proprietari), Michael dice a Sucre di un sito internet - europeangoldfinch.net - dove pu\u00f2 lasciargli dei messaggi in caso di aiuto. Quando il gruppo finalmente trova il denaro, Sucre punta una pistola contro gli altri e intima loro di consegnargli il sacco con la refurtiva. Ma \u00e8 tutta una messinscena: in \"Caduta mortale\", scopriamo che l'uomo si era accordato con Michael. (Peccato che a loro volta siano stati truffati da T-Bag, che \u00e8 in possesso del denaro ed \u00e8 in viaggio alla ricerca di Susan Hollander). Ancora scioccati dalla scoperta, i due sono costretti di nuovo a darsela a gambe quando sentono le sirene della polizia. Durante la fuga, per\u00f2, attraversando un fiume, Sucre rimane incastrato sotto un tronco. L'intervento di Michael - che lega il tronco alla moto con una corda - lo salver\u00e0 da morte certa. Pi\u00f9 tardi, Sucre richiama Petey e questi gli dice che Maricruz non ha sposato Hector e lo ha abbandonato. Colmo di gioia, dice a Michael che non andr\u00e0 a Panama con lui e parte di nuovo alla ricerca della donna. In realt\u00e0, l'uomo va verso un'altra delusione: nell'episodio seguente \"Minuti contati\", infatti, non riesce a parlare con Maricruz e scopre che questa sta partendo per il Messico. A questo punto, decide di accettare la proposta di Michael e lo raggiunge nella fantomatica \"Bolshoi Booze\", appena in tempo per salvare l'amico alle prese con dei trafficanti messicani.\nPoco pi\u00f9 tardi, i due vengono raggiunti da Lincoln e Aldo Burrows. L'incontro di questi con Michael avviene non senza problemi sotto lo sguardo preoccupato di Sucre e viene ben presto interrotto da Alexander Mahone, il quale - a colpi di pistola - obbligher\u00e0 i quattro uomini a fuggire. Nella sparatoria, il padre di Lincoln e Michael viene ferito a morte e Sucre assiste impotente al dolore degli amici. Finalmente i tre uomini raggiungono la pista di atterraggio dove l'aereo che li porter\u00e0 a Panam\u00e1 \u00e8 in attesa. Ma i due fratelli decidono di rimanere per fare chiarezza sul caso \"Terrence Steadman\". Sucre comprende benissimo la situazione, augura buona fortuna ai due e parte da solo. In pieno volo, per\u00f2, l'aereo - che sta sorvolando il Messico - viene raggiunto dalle pattuglie di frontiera che cerca di obbligarli ad atterrare. Sucre e il pilota sono dunque costretti a lanciarsi con il paracadute. Il pilota muore nell'atterraggio mentre Fernando riprende la sua ricerca di Maricruz a piedi.\nGiunto su una strada principale, Fernando prende un autobus che si sta recando all'aeroporto di Ixtapa. Durante il viaggio, fa amicizia con un vecchio messicano. L'uomo lo aiuter\u00e0 e lo ospiter\u00e0 nella sua casa quando Sucre viene obbligato a lasciare l'autobus perch\u00e9 sprovvisto di biglietto. Durante la notte Fernando ruba l'auto all'uomo, ma viene fermato dalla polizia. Il vecchio, nonostante sia stato derubato, salver\u00e0 Sucre dalla situazione. Non solo: gli lascia la sua auto e gli d\u00e0 dei soldi per fare benzina. Ma durante il tragitto l'auto va in panne e Fernando \u00e8 costretto ad abbandonarla.\nBen presto, un'auto d\u00e0 un passaggio all'uomo, ma scopre che il guidatore \u00e8 un agente di sicurezza proprio all'aeroporto di Ixtapa e ha l'ordine di fare attenzione ai viaggiatori perch\u00e9 deve intercettare un fuggitivo americano. Giunti sul posto, Sucre si allontana rapidamente proprio quando l'agente lo riconosce da una foto che gli viene mostrata da un suo collega. Nonostante sia inseguito, Fernando riesce a raggiunger il terminal degli arrivi dove ritrova la sua Maricruz. Dopo qualche bacio veloce, i due si dirigono all'esterno e saltano su un taxi. Finalmente raggiungono la casa della zia di Sucre, in aperta campagna, ma la felicit\u00e0 dura molto poco: poco pi\u00f9 tardi, Brad Bellick (che sta aiutando Mahone nella caccia all'uomo) si introfula nell'abitazione e prende Sucre. Ma questi, pur di non tornare in prigione, gli rivela di sapere dove sono i soldi di Westmoreland (durante un servizio televisivo, aveva visto che T-Bag aveva perso i soldi proprio all'aeroporto messicano).\nArrivati all'aeroporto, per\u00f2, i due non riescono a prendere T-Bag per un pelo. Sucre a quel punto vuole rinunciare, ma Bellick lo obbliga ad aiutarlo dicendogli di aver rinchiuso Maricruz in un pozzo dove potrebbe morire dopo pochi giorni. Dopo varie ricerche, i due vengono a sapere che T-Bag \u00e8 diretto a Panama. Qui Sucre ritrova Michael e con il suo aiuto cerca di rintracciare Bagwell. Ma questi, d'accordo con la Compagnia che gli ha chiesto di fare da esca per prendere Michael, uccide una prostituta e fugge, per farne ricadere la colpa su Scofield. Durante la fuga, Bellick viene ferito dalla polizia e accusato dell'omicidio della donna, mentre Sucre viene ferito con un cacciavite al petto da T-Bag (mentre Michael inseguir\u00e0 T-Bag e lo far\u00e0 arrestare). Portato in ospedale, Sucre lo abbandona contro il parere del medico per tornare all'abitazione di sua zia e salvare Maricruz. In strada, incontrer\u00e0 un'auto della polizia dove \u00e8 rinchiuso Bellick e questi gli urla di farlo uscire di prigione se vuole rivedere la sua ragazza viva. Disperato e indebolito dalla ferita, alla fine della seconda stagione, Sucre sar\u00e0 l'unico degli Otto di Fox River (insieme a Lincoln) ad essere ancora libero.\nTerza stagione.\nAll'inizio della terza stagione, ritroviamo Sucre ancora intento nella sua ricerca di Maricruz. Si reca quindi al Penitenziario di Sona, dove \u00e8 rinchiuso Bellick, per obbligarlo a parlare. Ma questi gli rivela che non aveva mai rapito Maricruz ed era tutta un'invenzione per obbligarlo ad aiutarlo. Cos\u00ec, Sucre telefona a Maricruz e scopre che la donna \u00e8 sana e salva a Chicago. Ma l'uomo rimarr\u00e0 a Panama fin quando non sar\u00e0 sicuro di poter rientrare negli Stati Uniti. Cos\u00ec, si mette alla ricerca di un lavoro per poter spedire dei soldi alla donna. Ma, non riuscendo nell'intento, va ad ubriacarsi per essere raccolto mezzo svenuto sul marciapiede da Lincoln. Questi gli rivela ben presto che Sara Tancredi - della quale Michael \u00e8 innamorato - \u00e8 stata decapitata. Sucre decide allora di aiutare i due fratelli nell'evasione di Scofield da Sona. Cos\u00ec si sostituisce al \"becchino\" del penitenziario, cosa che gli permette di versare un liquido corrosivo sulla recinzione elettrificata della prigione. Nel frattempo, viene avvicinato dal cugino di Norman \"Lechero\" St. John, Augusto, che gli chiede di far entrare un pacchetto nella prigione per Lechero (e per la cui \"consegna\" viene pagato 5.000 dollari). Poi aiuta Lincoln ad incastrare Gretchen Morgan per liberare L.J. Burrows, ancora in mano alla Compagnia, ma non vi riesce. Allora cercano di ingannarla facendole credere che Sucre ha dei problemi con il carattere di Lincoln e che per soldi \u00e8 pronto a tradirlo.\nAlla fine della terza stagione, mentre Michael \u00e8 sempre pi\u00f9 vicino ad evadere, Sucre viene fermato dagli ufficiali di guardia della prigione perch\u00e9 la persona della quale ha preso il nome \u00e8 ricercato e viene per questo tenuto in guardina. Nel frattempo, T-Bag viene fermato mentre era intento ad evadere con Scofield. Le guardie lo torturano per scoprire dove sia diretto Michael, ma l'uomo non ne \u00e8 a conoscenza. Quando vede Sucre, dice agli ufficiali che lui \u00e8 amico di Scofield e che sicuramente sa tutto. Anche lui viene torturato e viene obbligato a chiamare Michael al telefono ma non lo tradisce. Per questo motivo verr\u00e0 rinchiuso nel penitenziario.\nQuarta stagione.\nFernando Sucre collabora in un team formato da Bellick, Mahone, Michael, Lincoln, Sara, Roland Glenn e l'agente Donald Self. L'obiettivo \u00e8 quello di raccogliere Scylla, il \"libro nero\" della compagnia, per distruggere l'organizzazione. Dopo il tradimento dell'agente Donald Self, decide di tornare da Maricruz. In seguito per\u00f2 verr\u00e0 contattato da C-Note a Chicago il quale, avendo perso la protezione testimoni per la sparizione di Mahone, vuole portare i Lincoln e Michael da Paul Kellerman. L'ex agente dei servizi segreti ha cambiato vita e organizzer\u00e0 un incontro con un emissario delle Nazioni Unite, al fine di consegnare Scylla a chi pu\u00f2 distruggere la compagnia. In seguito, a Sucre e agli altri membri del gruppo sar\u00e0 concessa l'immunit\u00e0 per i crimini commessi in passato e la possibilit\u00e0 di iniziare una nuova vita. Sucre \u00e8 fra i presenti del matrimonio Michael e Sara che si celebra di l\u00ec a poco, prima della morte di Michael. Sul finale vediamo Sara recarsi a visitare la tomba del marito assieme al figlio, chiamato anche lui Michael, ed a Lincoln, Mahone e Sucre, quattro anni dopo gli eventi precedentemente narrati.\nThe Final Break.\nSucre aiuta Michael nel piano di evasione di Sara, che \u00e8 stata rinchiusa in prigione per aver ucciso la madre di Michael. Nonostante Scofield dica a Sucre che se vuole pu\u00f2 tornare da Maricruz e che non \u00e8 obbligato ad aiutarli, Sucre rimane fedele ai fratelli e da una mano nel far scappare Sara Tancredi.\nIl rapporto con Michael.\nSe Lincoln Burrows non fosse stato incarcerato a Fox River, Sucre e Michael non si sarebbero mai incontrati. Come si evince, infatti, dall'episodio \"Amore fraterno\", i due hanno sempre seguito strade diverse nella loro vita e non hanno mai frequentato gli stessi ambienti. Sucre era un piccolo ladro dei quartieri popolari, mentre Michael era ingegnere in un'importante azienda edile. Ma i due hanno comunque un punto in comune: sono tutti e due sfortunati nelle relazioni d'amore. Basta vedere l'episodio \"Minuti contati\", in cui viene mostrato molto chiaramente questo parallelismo, in quanto nessuno dei due riesce a comunicare con la donna che ama.\nSucre ha mostrato molto presto la sua lealt\u00e0 verso Michael. Per esempio nell'episodio \"Il compagno di cella\", in cui l'uomo viene messo alla prova da Scofield (questi gli fa credere di avere un cellulare e Lincoln dir\u00e0 a Bellick che \u00e8 di Sucre). E nonostante non sappia se fidarsi o meno di lui, Fernando non lo tradisce. In \"Caduta mortale\", Sucre minaccer\u00e0 C-Note, T- Bag e Michael per impossessarsi del denaro di Charles Westmoreland, ma si scoprir\u00e0 che in realt\u00e0 non ha tradito Michael: era tutta una messinscena per dividere il bottino con lui. In seguito, Michael dimostrer\u00e0 la sua amicizia nel salvarlo da morte sicura (Sucre cade in un fiume e un tronco gli blocca le gambe e gli impedisce di liberarsi), mentre in \"Tortura\" sar\u00e0 Sucre a salvare Scofield dalla minaccia a morte di alcuni trafficanti.\nSucre, che all'inizio non era altro che una pedina nel piano di Michael, \u00e8 una di quelle persone che Scofield accetta di far entrare nella sua cerchia di amici senza esitazione. Per questo motivo solo a lui dir\u00e0 di contattarlo su un sito internet (\"europeangoldfinch.net\") o di raggiungerlo a \"Bolshoi Booze\" se avesse bisogno di aiuto. E solo Michael chiede informazioni sulla sua vita privata (Maricruz). Fra tutti i detenuti, a parte Lincoln, Sucre \u00e8 l'unico del quale Scofield si fida (una grande prova \u00e8 proprio la suddivisione del bottino di D.B.Cooper, che Michael accetta di fare solo con lui). Naturalmente la fiducia \u00e8 reciproca. Cos\u00ec vediamo che solo Sucre chieder\u00e0 a Michael dei suoi sentimenti nei confronti di Sara. E non creder\u00e0 a C-Note quando vorr\u00e0 metterlo contro Michael dicendogli che la sola cosa che interessa a quest'ultimo \u00e8 salvare suo fratello. E si sentir\u00e0 tradito quando scoprir\u00e0 che Michael ha una moglie (Nika Volek), cosa che Scofiled non ha mai condiviso con lui.\nNella terza stagione, Sucre sembra sempre pi\u00f9 simile a Michael e - esattamente come farebbe quest'ultimo - mette davanti alle sue priorit\u00e0 (Maricruz, la ricerca di un lavoro, trasferirsi in Colombia) le esigenze e il bisogno d'aiuto del suo amico (soprattutto quando viene a sapere della morte di Sara per mano della Compagnia). E fino alla fine si dimostrer\u00e0 un amico fidato, quando - nonostante venga torturato e rischi di essere ucciso o rinchiuso a Sona - non tradisce Michael rivelando agli ufficiali del penitenziario dove si trova Scofield."}
{"id": "1429906", "revid": "181699", "url": "https://it.wikipedia.org/wiki?curid=1429906", "title": "Distretto di Lubombo", "text": "Il distretto di Lubombo \u00e8 il pi\u00f9 occidentale dei quattro distretti dell'eSwatini. Il suo capoluogo \u00e8 Siteki.\nGeografia antropica.\nSuddivisioni amministrative.\nIl distretto \u00e8 suddiviso negli 11 seguenti tinkhundla:"}
{"id": "1429908", "revid": "2153160", "url": "https://it.wikipedia.org/wiki?curid=1429908", "title": "Distretto di Manzini", "text": "Il distretto di Manzini \u00e8 il pi\u00f9 orientale dei quattro distretti dell'eSwatini. Il suo capoluogo \u00e8 Manzini.\nGeografia antropica.\nSuddivisioni amministrative.\nIl distretto \u00e8 suddiviso nei 16 seguenti tinkhundla:"}
{"id": "1429909", "revid": "767487", "url": "https://it.wikipedia.org/wiki?curid=1429909", "title": "Robotobibok", "text": "Gli Robotobibok sono un quartetto jazz polacco."}
{"id": "1429910", "revid": "76963", "url": "https://it.wikipedia.org/wiki?curid=1429910", "title": "Fred Vogel", "text": "\u00c8 un regista di film horror."}
{"id": "1429912", "revid": "181699", "url": "https://it.wikipedia.org/wiki?curid=1429912", "title": "Distretto di Shiselweni", "text": "Il distretto di Shiselweni \u00e8 il pi\u00f9 meridionale dei quattro distretti dell'eSwatini. Il suo capoluogo \u00e8 Nhlangano.\nGeografia antropica.\nSuddivisioni amministrative.\nIl distretto \u00e8 suddiviso nei 14 seguenti tinkhundla:"}
{"id": "1429915", "revid": "125939249", "url": "https://it.wikipedia.org/wiki?curid=1429915", "title": "Orizzonte perduto (film 1937)", "text": "Orizzonte perduto (\"Lost Horizon\") \u00e8 un film del 1937 diretto da Frank Capra, tratto dall'omonimo romanzo di James Hilton.\n\u00c8 stato premiato con due Premi Oscar (miglior scenografia e miglior montaggio) ed ha ottenuto cinque candidature: miglior film, aiuto regia (Charles C. Coleman), attore non protagonista (H.B. Warner), musica, sonoro.\nNel 2016 venne scelto per la conservazione nel National Film Registry della Biblioteca del Congresso negli Stati Uniti.\nTrama.\nCina, met\u00e0 anni trenta. A causa dei crescenti disordini, i cittadini occidentali vengono rimpatriati. Sull'ultimo aereo salgono l'uomo che ha organizzato l'evacuazione, il diplomatico, militare e letterato britannico Robert Conway, con il fratello George, lo studioso di paleontologia Alexander Lovett, l'affarista in bancarotta Henry Barnard e una donna gravemente malata, Gloria Stone. Il loro aereo viene inspiegabilmente dirottato da un pilota orientale e finisce per schiantarsi in una zona sperduta delle montagne dell'Himalaya.\nVengono soccorsi dal misterioso Chang e portati in un'isolata vallata nella quale sorge l'idillica comunit\u00e0 chiamata Shangri-La, un'oasi di pace fondata oltre due secoli prima da un missionario belga per preservare i migliori risultati dell'umanit\u00e0 dai continui conflitti del mondo esterno. Dopo l'iniziale, comprensibile desiderio di ritornare al pi\u00f9 presto alla civilt\u00e0, i nuovi arrivati cominciano ad apprezzare quel luogo, che offre loro un ambiente di grande bellezza, uno stile di vita di incomparabile tranquillit\u00e0 e promesse di incredibile longevit\u00e0. In particolare, Robert scopre di essere stato deliberatamente portato a Shangri-La dal capo della comunit\u00e0, il Grande Saggio (High Lama in originale), che si rivela essere il fondatore stesso, vissuto fino a duecento anni ma ormai prossimo alla morte ed in cerca di qualcuno in grado di portare avanti la sua Utopia realizzata, che ha scelto proprio lui come suo successore, perch\u00e9 la sua vita e i suoi scritti sembrano rispecchiare i valori custoditi a Shangri-La.\nL'unico a non accettare la situazione e ad essere convinto che Shangri-La sia solo una pericolosa illusione \u00e8 George, influenzato in questo senso da Maria, una giovane e splendida donna che non desidera altro che fuggire da quella che considera una prigione. I due decidono di lasciare Shangri-La e Robert, pur conquistato dagli ideali del Grande Saggio e trovato anche l'amore con Sondra, una giovane donna cresciuta l\u00ec e che non sa immaginare una vita diversa da quella, per senso di responsabilit\u00e0 verso il fratello decide di andare con loro.\nDopo giorni di viaggio in condizioni proibitive, la lontananza da Shangri-La rivela tragicamente l'et\u00e0 avanzata di Maria, che muore per la fatica. George, scioccato dalla vista del volto decrepito dell'amata, si getta nel vuoto. Robert riesce a sopravvivere e a tornare alla civilt\u00e0, dopo un intero anno dalla sua scomparsa agli occhi del resto del mondo. La terribile esperienza gli ha fatto perdere ogni ricordo dei giorni trascorsi a Shangri-La ma, durante il viaggio di ritorno in patria, ritrova improvvisamente la memoria e non pu\u00f2 far altro che tornare in Himalaya.\nSfidando ogni avversit\u00e0 e utilizzando ogni mezzo possibile, esplora per mesi i luoghi pi\u00f9 impervi, finch\u00e9 non riesce a ritrovare la via per Shangri-La, dove Sondra attende il suo ritorno.\nIspirazioni.\nIl film si ispir\u00f2 all'omonimo romanzo di James Hilton, discostandosi dalla trama. Il romanzo si rifaceva ad un antico mito himalayano. Nei racconti locali si favoleggiava di una meravigliosa citt\u00e0 il cui nome era Shamballa, in cui governavano con equit\u00e0 e saggezza numerosi anziani che erano depositari di un modo di vivere sano ed impostato sulla fratellanza tra gli uomini ed il creato, con una notevole somiglianza con lo stile di vita buddhista. Quando l'umanit\u00e0, dopo innumerevoli disastri causati dalla sua cecit\u00e0 egoista si fosse interrogata sulla propria stupidit\u00e0 allora e solo allora i saggi di Shamballa avrebbero fatto in modo di divulgare quale fosse il modo giusto di vivere.\nProduzione.\nPer quanto riguarda la realizzazione, Frank Capra aveva le idee molto chiare: voleva realizzare un film importante che sarebbe risultato sicuramente molto costoso. La Columbia, che puntava moltissimo sul regista che era il fiore all'occhiello della casa cinematografica, acconsent\u00ec cercando comunque di tenere sotto controllo la situazione.\nLa parte pi\u00f9 drammatica del film si svolgeva sia all'inizio che alla fine tra le nevi perenni dell'Himalaya e Capra comp\u00ec un'operazione rivoluzionaria: invece di usare i soliti set irrorati di bicarbonato o gesso in polvere completati da piume che simulavano i fiocchi di neve, volle girare con neve vera sia sul terreno che nei fiocchi che cadevano. All'aperto la grande macchina produttiva sarebbe stata alla merc\u00e9 dei cambiamenti atmosferici oltre che ad un'inclemenza della temperatura costantemente sotto lo zero, pens\u00f2 quindi di ricreare in studio una situazione reale. Affitt\u00f2 un enorme magazzino per la conservazione delle derrate alimentari lasciando senza parole i produttori che comunque ammirarono l'intraprendenza del regista dando la loro approvazione. Per le tormente di neve, copiose nel film, si affitt\u00f2 un altro macchinario capace di sparare in aria ghiaccio finissimo, molto simile alla neve vera. Le riprese furono estenuanti e lunghissime, tutte molto complesse e difficili da filmare. Le valanghe erano di neve vera prodotta come gi\u00e0 detto dal macchinario affittato con cui venivano caricati enormi cassoni al di sopra degli attori e fuori dall'inquadratura delle cineprese; ogni cassone aveva una botola nella parte inferiore che veniva aperta al momento opportuno lasciando cadere letteralmente una valanga di neve.\nLa piccola valle di Shangri-La venne ricostruita, cos\u00ec come il monastero. Inoltre vennero realizzati numerosi modelli in dimensioni diverse in cui era rappresentata l'entrata della vallata ed il monastero. Capra non volle costruire un monastero buddista tradizionale e fece progettare una costruzione affascinante e per quanto possibile atemporale. L'operazione non riusc\u00ec appieno ed all'uscita del film vennero mosse parecchie critiche allo stile architettonico del monastero, ritenuto troppo simile a costruzioni esistenti e molto in voga in quegli anni.\nCapra decise che l'aeroplano su cui i protagonisti sarebbero stati imbarcati dovesse essere quanto di pi\u00f9 moderno l'aviazione civile americana potesse offrire; venne scelto quindi l'allora modernissimo bimotore completamente metallico della Douglas. La modernit\u00e0 del velivolo doveva infatti servire sia da contrasto con il mondo apparentemente arcaico con cui i protagonisti si trovarono loro malgrado a convivere e per mettere in evidenza che anche la tecnologia \u00e8 subordinata all'intervento umano, quando \u00e8 necessaria la solidariet\u00e0; come dimostrato dagli abitanti soccorritori della misteriosa vallata. Da un punto di vista realizzativo l'aereo vero venne usato solo per un numero limitato di scene, infatti tutto il materiale girato all'interno del velivolo venne realizzato in studio. I carpentieri riprodussero la fusoliera completa di arredamento e due semifusoliere, la destra e la sinistra, per agevolare le luci e le riprese da una parte e dall'altra. La fusoliera completa, gi\u00e0 esistente, l'ala sinistra e parte della destra costruite entrambe ad hoc vennero infine impiegate sul set per le riprese dell'atterraggio di fortuna. Per le riprese in volo notturno, fu giocoforza usare un grande modello, dato che all'epoca sarebbe stato troppo rischioso far volare un aereo bimotore di notte vista la mancanza di radar a bordo. La Columbia, che all'epoca era una casa di dimensioni medie, aspirava con questo film a divenire una casa di produzione primaria ed esager\u00f2 nelle spese, correndo il serio rischio di finire in bancarotta.\nDistribuzione.\nLa versione originale, proiettata nel marzo 1937, era lunga 132 minuti, ma in seguito il film fu riedito in varie versioni pi\u00f9 brevi, con tagli per oltre venti minuti. Negli anni sessanta la pellicola originale era irreparabilmente deteriorata ed ormai non esisteva pi\u00f9 alcuna copia della versione integrale. Il film, nelle sale, ebbe un buon successo e la Columbia si salv\u00f2, ma il rientro dei capitali spesi avvenne in tempi molto molto lunghi.\nL'opera di restauro ha avuto inizio nel 1973 per iniziativa dell'American Film Institute che, grazie ad approfondite ricerche negli archivi, \u00e8 riuscito a recuperare la colonna sonora integrale del film, mentre non \u00e8 stato possibile recuperare interamente il film, di cui rimangono mancanti sette minuti. Nel 1998 la Columbia Pictures e l'UCLA Film and Television Archive hanno distribuito una versione restaurata con le migliori tecniche digitali disponibili, nella quale le scene perdute sono sostituite da immagini fisse."}
{"id": "1429917", "revid": "599013", "url": "https://it.wikipedia.org/wiki?curid=1429917", "title": "Orizzonte perduto", "text": ""}
{"id": "1429918", "revid": "110157", "url": "https://it.wikipedia.org/wiki?curid=1429918", "title": "Mighty ReArranger", "text": "Mighty ReArranger \u00e8 il tredicesimo album da solista di Robert Plant con la partecipazione degli Strange Sensation. Questo \u00e8 il primo album dove la band, composta pian piano dal 1993 da Plant, viene accreditata come parte artistica partecipante insieme a Plant, fattore che in album come Fate of Nations \u00e8 sempre stato sottinteso."}
{"id": "1429919", "revid": "37195", "url": "https://it.wikipedia.org/wiki?curid=1429919", "title": "Mighty Rearranger", "text": ""}
{"id": "1429920", "revid": "767487", "url": "https://it.wikipedia.org/wiki?curid=1429920", "title": "Tomasz Sta\u0144ko", "text": "Collegamenti esterni.\nVideo.\nTomasz Sta\u0144ko esegue \"Ballada\", 1998"}
{"id": "1429921", "revid": "287204", "url": "https://it.wikipedia.org/wiki?curid=1429921", "title": "Tomasz Stanko", "text": ""}
{"id": "1429923", "revid": "17654", "url": "https://it.wikipedia.org/wiki?curid=1429923", "title": "Le Willis", "text": ""}
{"id": "1429924", "revid": "187520", "url": "https://it.wikipedia.org/wiki?curid=1429924", "title": "Base Autonoma", "text": "Base Autonoma \u00e8 stata un'organizzazione extraparlamentare italiana di estrema destra attiva dal 1991 al 1993, scioltasi in seguito all'entrata in vigore della legge Mancino.\nNasce come un network, a carattere nazionale, che collega tra loro vari gruppi ed organizzazioni appartenenti alla galassia di skinhead e naziskin.\nStoria.\nIl contesto in cui avvenne la genesi del primo \"network nero\" \u00e8 la Roma dei primi anni 1990, quando Base Autonoma si costituisce attorno alle esperienze del Movimento Politico, organizzazione nata nel 1989 dalla fusione della Divisione Artistica del Fronte della Giovent\u00f9 (area giovanile del Movimento Sociale Italiano) con il \"Movimento Politico Occidentale\", formazione di matrice nazional-rivoluzionaria fondata nel 1984 a Grottaferrata da un gruppo di reduci dalle esperienze prima di Avanguardia Nazionale e poi della sezione romana del FUAN di via Siena.\nTra gli animatori del progetto politico, oltre a Maurizio Boccacci, vi \u00e8 anche Roberto Valachi, anima del primo nucleo di skinhead dei Colli Albani.\nL'organizzazione Base Autonoma nasce ufficialmente il 29 agosto 1991 a Bassano del Grappa, in occasione del raduno \"Ritorno a Camelot\", evento politico-musicale organizzato annualmente dal Veneto Fronte Skinheads. Le principali realt\u00e0 che partecipano al progetto sono il Movimento Politico di Roma (con le varie sezioni nazionali), Azione Skinhead di Milano e Veneto Fronte Skinhead.\nNel 1990 questi tre movimenti avevano costituito, tramite atto notarile, l'associazione \"Skinhead d'Italia\", divenuta il centro di coordinamento del network. Vi aderirono gruppuscoli di una vasta galassia disseminata in tutto il paese e due circoli culturali (\"Ideogramma\" di Milano e \"Il sentiero\" di Trieste). In seguito, vi si sono aggiunti i gruppi \"SPQT Skinhead\" di Roma, \"Azione Skinhead Colli Albani\", \"Liguria Fronte Skinhead\", \"Skinheads Latina\", \"Fronte Europeo\", \"Avanguardie di Popolo\".\nIl \"network nero\" catalizz\u00f2 intorno a s\u00e9 numerosi nuclei naziskin legati al circuito della Musica alternativa di destra nota come White Power Rock e Rock Against Communism; una delle principali tematiche trattate \u00e8 quella dell'immigrazione: i militanti del network, e in particolare di Movimento Politico, si rendono responsabili di atti di violenza xenofoba, tra cui un assalto ad un ostello per immigrati a Roma; anche gli aderenti veneti e milanesi vengono coinvolti in risse, pestaggi e assalti. Nel febbraio 1992, viene organizzata a Roma una manifestazione nella quale sfilano naziskin con il braccio teso e le svastiche ben visibili sui bomber.\nL'ideologia.\nLa paternit\u00e0 ideologica \u00e8 affidata al gruppo de \"L'uomo libero\", la rivista milanese di area nazional-rivoluzionaria fondata nel 1979 da Sergio Gozzoli (gi\u00e0 volontario della Repubblica Sociale Italiana a soli 14 anni). \"L'uomo libero\" raggiunse la notoriet\u00e0 negli anni novanta grazie ai frequenti contatti con varie organizzazioni del movimento skinhead di estrema destra, al quale finir\u00e0 poi per rivolgersi in maniera quasi esclusiva, con l'espresso proposito di tramutare lo skinhead in un disciplinato e consapevole soldato politico.\nLe parole d'ordine di Base Autonoma sono Patria, socializzazione e antagonismo. Si tratta di un misto di fascismo socialisteggiante e di cultura xenofoba che li porta a descrivere una millenaria civilt\u00e0 europea minacciata dal mondialismo e dall'immigrazione. I due concetti portano a considerare il migrante come l'incarnazione di un'asserita moderna dittatura mondialista da combattere. L'immigrazione viene descritta come il tentativo violento che vorrebbe cancellare le tradizioni nazionali e le comuni radici dei popoli europei, in conseguenza di quello che definiscono un preciso disegno di omologazione e annientamento delle culture e di corruzione di ci\u00f2 che essi chiamano la \"razza bianca\".\nQuesta lettura in chiave cospiratoria del fenomeno migratorio e, pi\u00f9 in generale della globalizzazione americana, consente a questo movimento di portare avanti un discorso astrattamente antagonista e ribelle rispetto ai cosiddetti poteri forti, individuati negli USA (considerati il cuore del sistema capitalista e, in tale visione, il soggetto che impone prepotentemente il proprio modello culturale e sociale), ma anche nel comunismo, colpevole, secondo tale lettura della storia, di aver consegnato l'Italia agli Stati Uniti attraverso la Resistenza. Allo stesso tempo, l'interpretazione cospirazionaista \u00e8 la base ideologica per propagandare i propri contenuti razzisti che individuano nei migranti gli strumenti materiali di cui quello stesso disegno si servirebbe per attuare una \"contaminazione razziale\", culturale e religiosa.\nScioglimento d'ufficio a seguito del decreto Mancino.\nIn seguito all'allarme causato dal dilagare del fenomeno, le autorit\u00e0 politiche e istituzionali iniziano a proibire le manifestazioni. A Roma, il Movimento Politico incolla delle stelle gialle sugli esercizi dei commercianti ebrei. Questo attacco provoc\u00f2 la reazione di gruppi di giovani ebrei, culminata con l'assalto alla sede di via Domodossola del Movimento Politico.\nNel dicembre 1992 viene approvata la cosiddetta legge Mancino, che introduce una nuova figura di reato connessa alla discriminazione razziale.\nNel maggio 1993, attraverso l'Operazione Runa, si opera per mettere fine alla galassia organizzata dei naziskin italiani. L'intera Base Autonoma \u00e8 messa fuori legge, cos\u00ec come quasi tutti i gruppi che ne facevano parte, ad eccezione del Veneto Fronte Skinhead, mentre altri gruppi hanno cambiato nome per sfuggire alla legge. Il bilancio \u00e8 comunque di numerosi arresti.\nQuando, nel 1993, Base Autonoma viene disciolta per legge, la rivista \"L'uomo libero\" di Gozzoli non esaurisce l'esperienza editoriale. Prosegue, anzi, la propria attivit\u00e0 fino a divenire stretta interlocutrice del partito Forza Nuova, di cui Gozzoli diverr\u00e0 candidato per le elezioni europee e provinciali, nonch\u00e9 candidato a sindaco per il comune di Milano nelle elezioni amministrative del 2001."}
{"id": "1429926", "revid": "23", "url": "https://it.wikipedia.org/wiki?curid=1429926", "title": "Aidit", "text": ""}
{"id": "1429927", "revid": "438678", "url": "https://it.wikipedia.org/wiki?curid=1429927", "title": "Scipione l'Africano (film)", "text": "Scipione l'Africano \u00e8 un film di Carmine Gallone del 1937.\nNel film fa il suo esordio, come comparsa, l'allora diciassettenne Alberto Sordi.\nLa colonna sonora del film \u00e8 scritta da Ildebrando Pizzetti.\nTrama.\nDopo la sconfitta di Canne, il senato romano affida a Publio Cornelio Scipione, divenuto proconsole di Sicilia, una spedizione contro Cartagine. Di vittoria in vittoria il condottiero arriva presto vicino alla citt\u00e0 nemica.\nAnnibale allora, che si trovava ancora con il suo esercito in Italia, viene richiamato d'urgenza per difendere la propria patria. Dopo un incontro tra i due grandi capi, nel quale non si riesce a trovare un accordo, l'esercito romano si scontra nella pianura di Zama con quello cartaginese.\nLa vittoria delle aquile repubblicane \u00e8 completa e significa, oltre alla fine del dominio mediterraneo di Cartagine, anche l'inizio dell'Impero mondiale di Roma. Scipione, da quel momento chiamato \"l'Africano\", torna a Roma e ottiene il trionfo."}
{"id": "1429928", "revid": "767487", "url": "https://it.wikipedia.org/wiki?curid=1429928", "title": "L'assedio dell'Alcazar", "text": "L'assedio dell'Alcazar \u00e8 un film di Augusto Genina del 1940.\nVinse la Coppa Mussolini per il miglior film italiano alla Mostra Internazionale d'Arte Cinematografica.\nTrama.\nRievocazione storica dell'assedio dell'Alc\u00e1zar, accademia militare di Toledo, e della resistenza dei militari e della popolazione durante la guerra civile spagnola.\nOltre un mese di assedio degli antifranchisti, con la narrazione della vita quotidiana, delle nascite e delle morti, degli stenti delle famiglie terrorizzate e dei militari che s'oppongono ai tentativi del nemico d'entrare nella cinta fortificata.\nContinui bombardamenti sia dall'aria che da terra, sino all'arrivo delle truppe franchiste.\nProduzione.\nL\"'Assedio dell'Alc\u00e1zar\" fu girato negli stabilimenti romani di Cinecitt\u00e0 per gli interni ed a Toledo per gli esterni.\nRealizzata dai fratelli Bassoli, anche in versione spagnola, la pellicola impieg\u00f2 un notevole gruppo di attori e comparse, con uno sforzo finanziario non comune. Il regista della seconda unit\u00e0 (Primo Zeglio, marito dell'attrice Paola Barbara) si trovava gi\u00e0 a Madrid, in quel periodo, occupato a girare film in lingua spagnola.\nIl film rientra nel filone propagandistico.\nDistribuzione.\nIl film venne distribuito nel circuito cinematografico italiano il 20 agosto del 1940.\nIn Spagna il film arriv\u00f2 nelle sale il 28 ottobre del 1940 con il titolo \"Sin novedad en el Alc\u00e1zar\".\nManifesti e locandine.\nLa realizzazione dei manifesti del film fu affidata ai pittori Anselmo Ballester e Sergio Gargiulo"}
{"id": "1429929", "revid": "767487", "url": "https://it.wikipedia.org/wiki?curid=1429929", "title": "Bengasi (film)", "text": "Bengasi \u00e8 un film di guerra del 1942 diretto da Augusto Genina.\nVinse la Coppa Mussolini al Festival di Venezia come miglior film italiano ed il protagonista, Fosco Giachetti, si aggiudic\u00f2 la Coppa Volpi per la miglior interpretazione maschile.\nTrama.\nNella Bengasi del 1941 infuria la guerra della campagna del Nordafrica. Mentre i cittadini italiani fuggono dalla citt\u00e0 perch\u00e9 le truppe d'invasione inglesi avanzano in suolo italiano, il capitano Enrico Berti trafuga dei documenti importanti da casa sua e costringe la moglie Carla, che ha origini ungheresi, a fuggire insieme al figlioletto Sandro di quattro anni. Ma durante l'esodo su un camion insieme ad altri coloni, gli inglesi bombardano e il bimbo muore tra le braccia della madre Carla perch\u00e9 il camion si \u00e8 ribaltato. Enrico perde un braccio durante un attacco e viene fatto prigioniero dagli inglesi. All'ospedale riceve la visita della moglie che per\u00f2 non ha il coraggio di raccontargli della morte del loro figlio.\nEnrico, dopo essere guarito, finisce in un campo di prigionia inglese insieme ad altri compagni d'armi. Intanto a Bengasi Filippo Colleoni diventa interprete dei soldati inglesi che hanno invaso la citt\u00e0. In realt\u00e0 \u00e8 un ufficiale di stato maggiore dell'esercito italiano che si finge interprete per scoprire i piani bellici delle truppe britanniche. S'innamora di Giuliana, una ragazza conosciuta durante l'esodo dei coloni. Una vecchia contadina cerca il figlio di cui non si hanno pi\u00f9 notizie dopo una battaglia. Finalmente lo trova dopo molte ricerche ma ha perso la vista durante il combattimento. Arrivati a casa la contadina scopre che il marito \u00e8 stato ucciso da dei soldati inglesi ubriachi perch\u00e9 voleva impedire agli invasori di rovinargli le coltivazioni. Intanto Enrico evade dal campo di prigionia in cui era rinchiuso, ritorna a Bengasi e scopre dalla moglie Carla l'amara verit\u00e0 sulla morte del figlio Sandro.\nNel frattempo un soldato italiano sbandato trova rifugio in una casa di tolleranza di Bengasi dove s'innamora della prostituta Maria chiamata da tutti \"Fanny\". Un giorno i soldati inglesi perquisiscono la casa nella speranza di trovare dei soldati italiani. Il soldato viene nascosto da Fanny e non viene trovato. Enrico comincia a collaborare con Filippo (che \u00e8 stato aggredito in un rifugio antiaereo da cittadini italiani perch\u00e9 ritenuto una spia degli ufficiali britannici) per scoprire i piani degli inglesi. Dopo alterne vicende, Filippo viene scoperto dagli inglesi ed arrestato mentre Bengasi viene minata dagli inglesi in ritirata e molti dei suoi edifici distrutti. Al ritiro delle truppe inglesi i cittadini italiani scendono per le strade ad accogliere le truppe italiane e tedesche, festeggiando e sventolando le bandiere del Regno d'Italia e quelle del Terzo Reich. Le autorit\u00e0 italiane della citt\u00e0 annunciano solennemente da un balcone che Bengasi \u00e8 ritornata a far parte del regno d'Italia.\nProduzione.\nTipico esempio di pellicola ascrivibile al filone propagandistico, \"Bengasi\" venne realizzato negli studi di Cinecitt\u00e0 tra la primavera e l'estate del 1942.\nDistribuzione.\nLa pellicola venne distribuita nel circuito cinematografico italiano il 5 settembre del 1942.\nAccoglienza.\nCritica.\nFrancesco Pasinetti nelle pagine di Cinema del 25 settembre 1942 \u00abNon \u00e8 certo \"Bengasi\" un film istintivo fatto di slancio e di fantasia, ma dosatissino e sapiantemente organizzato allo scopo di raggiungere un fine di propaganda. L'opera ha un suo piglio vigoroso. La societ\u00e0 produttrice ha messo a disposizione del regista tutti i mezzi, non badando a spese. \u00c8 stato ricostruito a Cinecitt\u00e0 un intero quartiere di Bengasi, con interni lussuosi e masse enormi per gli esterni. Il bollettino pubblicitario del film ci fa sapere che sono stati impiegati 500 quintali di chiodi. Genina anzich\u00e9 scegliere gli interpreti dalla strada li ha scelti tra un vasto gruppo di attori professionisti, guidandoli con maestria che gli \u00e8 propria...\u00bb\nIncassi.\nIn base ai dati disponibili, \"Bengasi\" risult\u00f2 uno dei film di maggior successo di pubblico in Italia del 1942, con un incasso pari a 16 milioni di lire dell'epoca, secondo solo al dittico \"Noi vivi\"-\"Addio Kira!\" diretto da Goffredo Alessandrini (realizzato come film unico ma distribuito in due parti a causa dell'eccessiva lunghezza) che introit\u00f2 oltre 20 milioni."}
{"id": "1429935", "revid": "2519", "url": "https://it.wikipedia.org/wiki?curid=1429935", "title": "Stann Creek", "text": ""}
{"id": "1429936", "revid": "2519", "url": "https://it.wikipedia.org/wiki?curid=1429936", "title": "Orange Walk", "text": ""}
{"id": "1429938", "revid": "2519", "url": "https://it.wikipedia.org/wiki?curid=1429938", "title": "Cayo", "text": ""}
{"id": "1429942", "revid": "1543377", "url": "https://it.wikipedia.org/wiki?curid=1429942", "title": "Federazione calcistica della Mauritania", "text": "La Federazione calcistica della Mauritania (\"fra.\" F\u00e9d\u00e9ration de Football de la R\u00e9publique Islamique de Mauritanie; \"arabo\" \u0627\u062a\u062d\u0627\u062f \u0645\u0648\u0631\u064a\u062a\u0627\u0646\u064a\u0627 \u0644\u0643\u0631\u0629 \u0627\u0644\u0642\u062f\u0645, acronimo FFRIM) \u00e8 l'ente che governa il calcio in Mauritania.\nFondata nel 1961, si affili\u00f2 alla FIFA nel 1964 e alla CAF nel 1968. Ha sede nella capitale Nouakchott e controlla il campionato nazionale, la coppa nazionale e la Nazionale del paese."}
{"id": "1429944", "revid": "1305772", "url": "https://it.wikipedia.org/wiki?curid=1429944", "title": "Gibraltar", "text": ""}
{"id": "1429945", "revid": "1543377", "url": "https://it.wikipedia.org/wiki?curid=1429945", "title": "Federazione calcistica del Ciad", "text": "La Federazione calcistica del Ciad (\"fra.\" F\u00e9d\u00e9ration Tchadienne de Football; \"arabo\" \u0627\u062a\u062d\u0627\u062f \u062a\u0634\u0627\u062f \u0644\u0643\u0631\u0629 \u0627\u0644\u0642\u062f\u0645, acronimo FTFA) \u00e8 l'ente che governa il calcio in Ciad.\nFondata nel 1962, si affili\u00f2 alla FIFA nel 1988 e alla CAF lo stesso anno. Ha sede nella capitale N'Djamena e controlla il campionato nazionale, la coppa nazionale e la Nazionale del paese."}
{"id": "1429946", "revid": "4711", "url": "https://it.wikipedia.org/wiki?curid=1429946", "title": "Federazione calcistica ivoriana", "text": ""}
{"id": "1429947", "revid": "4711", "url": "https://it.wikipedia.org/wiki?curid=1429947", "title": "Federazione calcistica marocchina", "text": ""}
{"id": "1429948", "revid": "4711", "url": "https://it.wikipedia.org/wiki?curid=1429948", "title": "Federazione calcistica tunisina", "text": ""}
{"id": "1429949", "revid": "4711", "url": "https://it.wikipedia.org/wiki?curid=1429949", "title": "Federazione calcistica algerina", "text": ""}
{"id": "1429950", "revid": "110157", "url": "https://it.wikipedia.org/wiki?curid=1429950", "title": "Grand Champions Cup di pallavolo maschile 2001", "text": "La Grand Champions Cup di pallavolo maschile 2001 si \u00e8 svolta dal 20 al 25 novembre 2001 a Nagoya e Tokyo, in Giappone: al torneo hanno partecipato sei squadre nazionali e la vittoria finale \u00e8 andata per la prima volta a Cuba.\nRegolamento.\nFormula.\nLe squadre hanno disputato un'unica fase con formula del girone all'italiana.\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nPodio.\nCampione.\nCuba(Primo titolo)\nSecondo posto.\nBrasile\nTerzo posto.\nJugoslavia"}
{"id": "1429951", "revid": "1543377", "url": "https://it.wikipedia.org/wiki?curid=1429951", "title": "Federazione calcistica del Gabon", "text": "La Federazione calcistica del Gabon (\"fra.\" F\u00e9d\u00e9ration Gabonaise de Football; \"arabo\" \u0627\u062a\u062d\u0627\u062f \u0627\u0644\u063a\u0627\u0628\u0648\u0646 \u0644\u0643\u0631\u0629 \u0627\u0644\u0642\u062f\u0645, acronimo FEGAFOOT) \u00e8 l'ente che governa il calcio in Gabon.\nFondata nel 1962, si affili\u00f2 alla FIFA nel 1963 e alla CAF nel 1967. Ha sede nella capitale Libreville e controlla il campionato nazionale, la coppa nazionale e la nazionale del paese."}
{"id": "1429952", "revid": "4711", "url": "https://it.wikipedia.org/wiki?curid=1429952", "title": "F\u00e9d\u00e9ration Gabonaise de Football", "text": ""}
{"id": "1429953", "revid": "124432619", "url": "https://it.wikipedia.org/wiki?curid=1429953", "title": "Sollevamento pesi ai Giochi della XVIII Olimpiade", "text": "Le competizioni di sollevamento pesi dei Giochi della XVIII Olimpiade si sono svolte dal 11 al 18 ottobre 1964 al \"Shibuya Public Hall\" di Tokyo.\nCome a si sono disputate 7 categorie come segue:"}
{"id": "1429954", "revid": "124431550", "url": "https://it.wikipedia.org/wiki?curid=1429954", "title": "Sollevamento pesi ai Giochi della XVII Olimpiade", "text": "Le competizioni di sollevamento pesi dei Giochi della XVII Olimpiade si sono svolte dal 7 al 10 settembre 1960 al Palazzetto dello Sport di Roma.\nCome a si sono disputate 7 categorie come segue:"}
{"id": "1429955", "revid": "124183689", "url": "https://it.wikipedia.org/wiki?curid=1429955", "title": "Sollevamento pesi ai Giochi della XVI Olimpiade", "text": "Le competizioni di sollevamento pesi dei Giochi della XVI Olimpiade si sono svolte dal 23 al 26 novembre 1956 al Royal Exhibition Building di Melbourne.\nCome a Helsinki 1952 si sono disputate 7 categorie come segue:"}
{"id": "1429956", "revid": "123640554", "url": "https://it.wikipedia.org/wiki?curid=1429956", "title": "Sollevamento pesi ai Giochi della XV Olimpiade", "text": "Le competizioni di sollevamento pesi dei Giochi della XV Olimpiade si sono svolte il 25 luglio 1952 al Messuhalli Hall di Helsinki.\nA differenza di a Londra 1948 \u00e8 stata aggiunta una categorie alle 6 gi\u00e0 in programma come segue:"}
{"id": "1429959", "revid": "110157", "url": "https://it.wikipedia.org/wiki?curid=1429959", "title": "Chiesa di Santa Maria della Solitaria", "text": "La chiesa di Santa Maria della Solitaria era un luogo di culto della citt\u00e0 di Napoli; l'edificio era ubicato in via Solitaria, nella parte est della collina di Pizzofalcone, nel quartiere San Ferdinando.\nStoria.\nLa chiesa, fondata nel 1580, era annessa ad un convento, sorto nel 1578 per ospitare le figlie orfane dei militari spagnoli; essa presentava tre navate affrescate da Giuseppe Ribera e Luca Giordano. Nel 1824 l'edificio di culto fu demolito ed il monastero annesso, soppresso.\nNel 1880, con sede all'interno dell'ex convento, venne fondato l'Istituto d'Arte \"Filippo Palizzi\"; l'istituto fu aperto nel 1882 grazie all'opera di illustri personaggi napoletani, tra cui va ricordato anche Gaetano Filangieri iunior."}
{"id": "1429962", "revid": "1819104", "url": "https://it.wikipedia.org/wiki?curid=1429962", "title": "Spadaccini della Nebbia", "text": "I sono un gruppo della serie manga ed anime \"Naruto\", del mangaka Masashi Kishimoto. Sono ninja del Villaggio della Nebbia, ciascuno caratterizzato dal possesso di una spada unica nel suo genere.\nStoria e caratteristiche.\nGli Spadaccini della Nebbia sono un gruppo composto dai sette migliori spadaccini del Villaggio della Nebbia. Il loro compito \u00e8 quello di portare a termine le missioni pi\u00f9 pericolose e difficili per conto del Mizukage, principalmente d'assassinio. I membri di questo gruppo cambiano generazione dopo generazione.\nLa prima apparizione degli spadaccini, in ordine cronologico (sia nel manga che nell'anime), \u00e8 in un flashback di Gai Maito ambientato poco tempo la terza guerra mondiale dei ninja. Il gruppo era formato da Fuguki Suikazan, Jinin Akebino, Kushimaru Kuriarare, Raiga Kurosuki, J\u016bz\u014d Biwa ed altri due sconosciuti. In quell'occasione, Dai Maito, padre di Gai, si sacrific\u00f2 per salvare il figlio e affront\u00f2 da solo i sette spadaccini, uccidendone quattro, Kushimaru, Jinin e i due sconosciuti, (stando alle dichiarazioni di J\u016bz\u014d Biwa nell'episodio 455).\nLa successiva generazione di spadaccini, composta da Fuguki Suikazan, Jinin Akebino, Mangetsu Hozuki, Zabuza Momochi, Jinpachi Munashi, Ameyuri Ringo e Kushimaru Kuriare, fu la pi\u00f9 potente mai apparsa nella storia e verr\u00e0 resuscitata da Kabuto Yakushi con la Tecnica della Resurrezione durante la quarta guerra dei ninja.\nLa maggior parte degli Spadaccini della Nebbia visti nel manga e nell'anime sono guerrieri spietati, sadici e crudeli. Fisicamente sono accomunati dal fatto di avere dei denti simili a quelli degli squali e di portare delle bende bianche sul collo. Nel corso degli anni molti spadaccini hanno violato le leggi del Villaggio della Nebbia, diventando cos\u00ec ninja traditori (Zabuza, Raiga, Kisame e Juzo). In occasione della quarta guerra dei ninja, l'unico spadaccino rimasto al servizio del villaggio \u00e8 Chojuro.\nSpadaccini.\nZabuza Momochi.\n, soprannominato il \"Demone della Nebbia\" o anche \"Demone Zabuza\", \u00e8 uno dei sette Spadaccini della Nebbia e possessore della Mannaia decapitatrice. \u00c8 un uomo dal fisico imponente che ha bocca e naso interamente coperte da bende bianche. Indossa il coprifronte girato verso sinistra e porta la sua Mannaia Decapitatrice dietro la schiena.\nPrimo Spadaccino della Nebbia a comparire nel manga e nell'anime, Zabuza \u00e8 un ninja traditore del Villaggio della Nebbia che divenne famoso nel mondo dei ninja quando uccise, in tenera et\u00e0 (9 anni), oltre cento candidati nella prova per passare al grado di genin. Il terribile atto gli fece guadagnare il soprannome di \"Demone del Villaggio della Nebbia\" e lo rese famoso in tutte e cinque le grandi nazioni. Ebbe anche un allievo, Suigetsu Hozuki, fratello del suo compagno Mangetsu e in seguito sottoposto di Orochimaru. Diventato adulto e temuto, Zabuza tent\u00f2 un colpo di stato contro l'allora Mizukage del villaggio (Yagura), ma fall\u00ec e fu costretto a fuggire, diventando un ninja traditore ed un mercenario. Durante quel periodo fece la conoscenza di Haku, un bambino dotato di un'abilit\u00e0 innata, l'Arte del Ghiaccio, e lo prese con s\u00e9 con l'obbiettivo di trasformarlo per i suoi scopi in un'arma da guerra. All'inizio della prima serie, insieme ad Haku, Zabuza viene assoldato da Gat\u014d con l'obiettivo di uccidere Tazuna, un costruttore di ponti del Paese delle Onde. Una missione apparentemente facile si trasforma per\u00f2 in una battaglia all'ultimo sangue, perch\u00e9 Tazuna \u00e8 protetto da Kakashi Hatake, Naruto Uzumaki, Sasuke Uchiha e Sakura Haruno (il team 7). Quando Kakashi \u00e8 sul punto di uccidere Zabuza il ninja della Nebbia viene salvato da Haku, che si spaccia per un ninja inseguitore incaricato di assassinarlo e ne porta via il corpo privo di sensi dopo aver inscenato la sua morte. Nel giro di una settimana si riprende dalla battaglia contro i ninja della Foglia e torna all'attacco per cercare vendetta e completare la missione.\nNella battaglia finale, Haku perisce per salvare Zabuza, che invece viene sconfitto da Kakashi. Grazie alle parole di Naruto, il \"Demone della Nebbia\" comprende quanto Haku sia stato importante per lui. Decide dunque di sacrificarsi uccidendo Gato, che nel frattempo gli aveva voltato le spalle ed aveva colpito il corpo senza vita di Haku, prima di essere sepolto insieme all'amico nel Paese delle Onde. Nella seconda serie viene resuscitato da Kabuto Yakushi con la Tecnica della Resurrezione per dare manforte all'esercito degli Zetsu dell'Organizzazione Alba contro quello dell'alleanza dei ninja. In quest'occasione ritorna in possesso della Mannaia decapitatrice e affronta di nuovo Kakashi, che lo sigilla con l'aiuto di Ensui Nara e Maki. Torner\u00e0 nel'aldil\u00e0 quando la tecnica verr\u00e0 annullata da Kabuto sotto l'illusione di Itachi Uchiha.\nConsiderato da molti uno dei pi\u00f9 forti tra gli spadaccini della nebbia, Zabuza \u00e8 dotato di una grande intelligenza ed \u00e8 un esperto di strategia e tattica militare, nonch\u00e9 di svariate tecniche di spionaggio. \u00c8 conosciuto per la sua abilit\u00e0 nella Tecnica dell'Omicidio Silenzioso, che, con l'ausilio della Tecnica del Velo di Nebbia, gli permette di avvicinarsi agli avversari senza farsi n\u00e9 vedere n\u00e9 sentire dai nemici, per poi ucciderli in un istante. \u00c8 abile anche nelle arti magiche di tipo acquatico. Temuto con il soprannome di \"Demone del Villaggio della Nebbia\" non solo per la sua crudelt\u00e0 e per le sue abilit\u00e0 ma anche perch\u00e9 \u00e8 in grado di creare con il chakra dietro al suo corpo l'immagine di un demone.\nNelle classifiche di preferenza pubblicate da Sh\u014dnen Jump, alla sua prima apparizione nell'anime, Zabuza si \u00e8 posizionato nella top ten, precisamente al nono posto. \u00c8 doppiato da Diego Sabre.\nChojuro.\n \u00e8 uno dei sette Spadaccini della Nebbia, possessore di Rombosogliola, e in seguito Sesto Mizukage del Villaggio della Nebbia. \u00c8 un ragazzo alto, magro, goffo, pallido e coi capelli arruffati, blu e corti. Porta degli occhiali neri, indossa sempre una maglietta a maniche lunghe blu a righe e dei pantaloni beige con macchie marroni.\nPersonaggio timido e insicuro (differentemente dagli altri Spadaccini della Nebbia apparsi nella serie), Chojuro fa coppia Ao per proteggere la Mizukage Mei Terumi (di cui sembra infatuato) durante l'incontro tra i cinque Kage nel Paese del Ferro. Successivamente partecipa alla quarta guerra dei ninja, affiancando prima la Mizukage nella protezione dei Daimyo di ogni Paese e poi sconfiggendo lo Zetsu Nero. In questa occasione matura il proprio carattere, diventando anche pi\u00f9 fiducioso delle proprie capacit\u00e0. Nell'epilogo della serie diventa il nuovo Mizukage del Villaggio della Nebbia.\nVista la sua scarsa presenza nella storia, le abilit\u00e0 di Chojuro sono quasi sconosciute. Possiede delle eccellenti doti sensoriali, una grandissima riserva di chakra, ed \u00e8 molto abile con la Rombosogliola. Il suo nome (\u9577\u5341\u90ce), come quello di tutti i Sette Spadaccini della Nebbia, si riferisce ad una coltivazione e significa \"pera asiatica\". \u00c8 doppiato da Andrea Oldani.\nMangetsu Hozuki.\n, soprannominato \"La reincarnazione di Zabuza\" \u00e8 il fratello maggiore di Suigetsu Hozuki, oltre che membro degli spadaccini della Nebbia. Non si conosce molto sul personaggio ma, a detta di Suigetsu, sappiamo che egli aspirava a diventare uno dei sette spadaccini della Nebbia. Mangetsu riusc\u00ec a diventare membro del gruppo, ma mor\u00ec successivamente per cause ignote. In un'occasione Kisame Hoshigaki fa notare a Suigetsu la differenza tra lui e suo fratello maggiore. Kisame, infatti, afferma che Mangetsu era meno arrogante e avventato del fratello minore. Nella seconda serie viene resuscitato da Kabuto Yakushi con la Tecnica della Resurrezione per dare manforte all'esercito degli Zetsu dell'Organizzazione Alba contro quello dell'alleanza dei ninja.\nCome Suigetsu, anche Mangetsu, in quanto membro del Clan Hozuki, ha il potere di fondersi con l'acqua e manovrarla a suo piacimento senza lo spreco di chakra sia per attaccare sia per difendersi. Per questo ha un costante bisogno di bere acqua. Stando alle informazioni del fratello Suigetsu, Mangetsu \u00e8 stato l'unico spadaccino del Villaggio della Nebbia a padroneggiare tutti gli stili di combattimento del gruppo. Inoltre, andando per esclusione, fu probabilmente il leader del gruppo dei sette spadaccini (viste le sue abilit\u00e0 e la capacit\u00e0 di usare tutte le spade) e, inoltre, il precedente possessore delle Spade gemelle di Choujuro, poich\u00e9 al momento della sua comparsa \u00e8 l'unico spadaccino a non avere una spada in mano (tralasciando Fuguki Suikazan, precedente possessore di Samehada). Il suo nome significa letteralmente \"luna piena\".\nFuguki Suikazan.\n \u00e8 uno dei sette Spadaccini della Nebbia, possessore della Pelle di Squalo, oltre che maestro di Kisame Hoshigaki. \u00c8 un ninja perlopi\u00f9 in sovrappeso e di grossa stazza e altezza, aveva gli occhi piccoli come Kisame, capelli arancioni e come tutti i membri degli spadaccini conosciuti i denti aguzzi.\nFu il capo della squadra assassina del Villaggio della Nebbia. Venne ucciso, per conto di Yagura (controllato da Obito Uchiha), dal suo allievo Kisame, il quale gli succedette come nuovo Spadaccino della Nebbia. Nella seconda serie viene resuscitato da Kabuto Yakushi con la Tecnica della Resurrezione per dare manforte all'esercito degli Zetsu dell'Organizzazione Alba contro quello dell'alleanza dei ninja. In quest'occasione viene sconfitto da Kakashi Hatake e sigillato da Sai. \u00c8 doppiato da Minoru Hirota e in italiano da Marco Balzarotti (ep. 251) e Riccardo Rovatti (ep. 285).\nKushimaru Kuriarare.\n \u00e8 uno dei sette Spadaccini della Nebbia, possessore della spada Ago da Cucito. Mentre nel manga il suo passato \u00e8 sconosciuto, nell'anime ne viene fatto un accenno da Kakashi Hatake, secondo il quale Kushimaru \u00e8 famoso, come quasi tutti gli altri spadaccini, per avere commesso numerosi crimini efferati, compresa l'uccisione del suo maestro. Sempre nell'anime, stando alle dichiarazioni di Juzo, Kushimaru \u00e8 stato uno dei quattro spadaccini della Nebbia uccisi da Dai Maito, padre di Gai Maito. Nella seconda serie viene resuscitato da Kabuto Yakushi con la Tecnica della Resurrezione per dare manforte all'esercito degli Zetsu dell'Organizzazione Alba contro quello dell'alleanza dei ninja. In quest'occasione, ma solo nell'anime, viene sconfitto e sigillato, con il compagno Jinpachi, da Kakashi Hatake e Gai Maito. Il suo nome significa letteralmente \"spiedo\". \u00c8 doppiato da Kanji Shirokuma e Francesco Mei.\nJinpachi Munashi.\n \u00e8 uno dei sette Spadaccini della Nebbia, possessore della spada Spruzzo. Mentre nel manga il suo passato \u00e8 sconosciuto, nell'anime ne viene fatto un accenno da Kakashi Hatake, secondo il quale Jinpachi \u00e8 famoso, come quasi tutti gli altri spadaccini, per aver commesso numerosi crimini efferati, compreso l'omicidio del suo fratello maggiore. Nella seconda serie viene resuscitato da Kabuto Yakushi con la Tecnica della Resurrezione per dare manforte all'esercito degli Zetsu dell'Organizzazione Alba contro quello dell'alleanza dei ninja. In quest'occasione, ma solo nell'anime, viene sconfitto e sigillato, con il compagno Kushimaru, da Kakashi Hatake e Gai Maito. \u00c8 doppiato da Dai Matsumoto e Emiliano Reggente.\nJinin Akebino.\n \u00e8 uno dei sette Spadaccini della Nebbia, possessore delle Scure Spaccaelmo. Nell'anime, stando alle dichiarazioni di Juzo, Jinin \u00e8 stato uno dei quattro spadaccini della Nebbia uccisi da Dai Maito, padre di Gai Maito. Nella seconda serie viene resuscitato da Kabuto Yakushi con la Tecnica della Resurrezione per dare manforte all'esercito degli Zetsu dell'Organizzazione Alba contro quello dell'alleanza dei ninja. In quest'occasione, ma solo nell'anime, viene sconfitto e sigillato Ensui Nara e Sai. \u00c8 doppiato da Hidenari Ugaki e Andrea Bolognini.\nRaiga Kurosuki.\n \u00e8 uno dei sette Spadaccini della Nebbia, possessore di \"Zanne\" o \"Gladi del Fulmine\". Viene introdotto nell'anime della prima serie e successivamente, sebbene in un'unica vignetta, nel manga della seconda serie. Membro del clan Kurosuki, Raiga \u00e8 un personaggio molto controverso che ha la passione dei funerali: gode infatti nel seppellire le persone vive, piangendo poi per la loro \"scomparsa\". Ninja traditore e migliore amico di Ranmaru, un bambino malato dotato di una potente abilit\u00e0 oculare, Raiga si stabilisce nelle miniere di Kinzan, imponendo con forza la sua autorit\u00e0 sugli abitanti del luogo. Questi, desiderosi di liberarsi di Raiga, ingaggiano i ninja del Villaggio della Foglia che affrontano lo spadaccino. Nella battaglia finale, Ranmaru, passato dalla parte dei ninja della Foglia, cerca di convincere Raiga ad arrendersi. Lo spadaccino, conscio di essere stato abbandonato dal suo pi\u00f9 caro amico, decide di suicidarsi con uno dei suoi fulmini. \u00c8 doppiato da Keiji Fujiwara e Giorgio Bonino.\nAmeyuri Ringo.\n \u00e8 l'unica donna conosciuta nei sette Spadaccini della Nebbia, possessore delle Gladi del Fulmine. Mentre nel manga il suo passato \u00e8 sconosciuto, nell'anime rivela di essere morta a causa di una malattia incurabile. Nella seconda serie viene resuscitata da Kabuto Yakushi con la Tecnica della Resurrezione per dare manforte all'esercito degli Zetsu dell'Organizzazione Alba contro quello dell'alleanza dei ninja. In quest'occasione, ma solo nell'anime, combatte contro Omoi, che riesce, con uno stragemma, ad attirarla e intrappolarla in una palude senza fondo. Prima di essere totalmente sepolta, la spadaccina gli doner\u00e0 i suoi Gladi del Fulmine, come premio per averla sconfitta. \u00c8 doppiata da Seiko Tamura e Veronica Puccio.\nJ\u016bz\u014d Biwa.\n \u00e8 uno dei sette Spadaccini della Nebbia, possessore della Mannaia decapitatrice prima di Zabuza Momochi. Mentre nel manga il suo passato \u00e8 sconosciuto, nell'anime si scopre che disert\u00f2 il Villaggio della Nebbia e si arruol\u00f2 nell'Organizzazione Alba, diventando il primo partner di Itachi Uchiha. Mor\u00ec durante una missione nel suo villaggio natale, durante il combattimento con Yagura, il Quarto Mizukage. \u00c8 doppiato da K\u014dsuke Got\u014d."}
{"id": "1429966", "revid": "105741083", "url": "https://it.wikipedia.org/wiki?curid=1429966", "title": "Chemioinformatica", "text": "La chemioinformatica \u00e8 l'uso del computer e delle tecniche dell'informazione, applicate ad una serie di problemi nel campo della chimica. Queste tecniche \"in silico\" sono usate dalle compagnie farmaceutiche nel processo di scoperta dei nuovi farmaci. Questi metodi possono anche essere usati nella industrie chimiche e affini, in varie altre forme.\nStoria.\nIl termine \"chemioinformatica\" fu definito da F.K. Brown nel 1998:\nBasi.\nLa chemioinformatica combina i campi scientifici della chimica e dell'informatica, per esempio nell'area della teoria chimica dei grafi ed estraendo informazioni dallo spazio chimico. \u00c8 previsto che lo spazio chimico contenga almeno formula_1 molecole. La chemioinformatica pu\u00f2 anche essere applicata all'analisi dei dati per varie industrie come quelle della carta, delle tinture e cos\u00ec come per quelle correlate.\nApplicazioni.\nImmagazzinamento e recupero.\nL'applicazione principale della chemioinformatica \u00e8 nell'immagazzinamento dell'informazione riguardante i composti chimici. L'efficiente ricerca di tale informazione immagazzinata include argomenti di cui si occupa l'informatica come il data mining e il machine learning. Temi di ricerca correlati includono:\nFormato dei file.\nLa rappresentazione \"in silico\" delle strutture chimiche utilizza formati specializzati quali il Chemical Markup Language basato su XML, o SMILES. Queste rappresentazioni sono spesso utilizzate per l'immagazzinamento in grandi database chimici. Mentre molti formati sono adatti per le rappresentazioni visive in 2 o 3 dimensioni, altri sono pi\u00f9 adatti per lo studio delle interazioni fisiche e delle modellistica molecolare.\nScreening virtuale.\nIn contrasto con lo screening ad alte prestazioni, lo screening virtuale implica la creazione di grandi librerie virtuali \"in silico\" di composti, i quali sono quindi sottoposti a un programma di docking allo scopo di identificare i membri maggiormente attivi. In alcuni casi, la chimica combinatoria viene utilizzata nello sviluppo delle librerie per aumentare l'efficienza dell'estrazione di informazione dallo spazio chimico. Pi\u00f9 comunemente, vengono sottoposti a screening diverse librerie di piccole molecole o prodotti naturali.\nRelazione quantitativa struttura-attivit\u00e0 (QSAR).\nConsiste nel calcolo dei valori della relazione quantitativa struttura-attivit\u00e0 e della relazione quantitativa struttura-propriet\u00e0, utilizzati per prevedere l'attivit\u00e0 dei composti in funzione delle loro strutture. In questo contesto esiste anche una forte relazione con la chemiometria. Sono anche rilevanti i sistemi esperti, dato che essi rappresentano parti della conoscenza chimica come una rappresentazione \"in silico\"."}
{"id": "1429977", "revid": "37401", "url": "https://it.wikipedia.org/wiki?curid=1429977", "title": "San Ferdinando D'Aragona", "text": ""}
{"id": "1429987", "revid": "729019", "url": "https://it.wikipedia.org/wiki?curid=1429987", "title": "Tamburello a muro", "text": "Il tamburello a muro o, in piemontese, tambass \u00e8 uno sport di squadra sferistico praticato con tamburello in Italia.\n\u00c8 una disciplina che prende nome dalla caratteristica che lo distingue dal tamburello tradizionale o a libero: il muro laterale d'appoggio. Ogni sferisterio, essendo principalmente rappresentato da piazze sotto i bastioni dei paesi, ha caratteristiche proprie che lo rendono unico donando a questa specialit\u00e0 un fascino particolare.\nStoria.\nDall'inizio del secolo scorso sino gli anni settanta venne giocato soprattutto sotto forma di tornei paesani e come cornice a feste patronali, fino a che nel 1976 prese il via il primo \"Torneo di tamburello a muro del Monferrato\". Dal 2002 tale torneo ha visto il sorgere progressivo di varie categorie, non pi\u00f9 solo serie unica ma:\nDiffusione geografica.\nGeograficamente possiamo collocare tale disciplina a cavallo tra le province di Asti e Alessandria, fino ad arrivare in alcuni casi nel centro Italia: basti pensare che nell'anno 2007 hanno partecipato ai vari campionati le formazioni di Faenza, Torrita di Siena e Sinalunga.\nRegolamento.\nIl regolamento rispecchia per gran parte quello del tamburello classico, con qualche piccola variante: pu\u00f2 essere colpito il muro di appoggio tranne che in battuta, quest'ultima viene effettuata sempre dallo stesso lato del campo per 3 giochi consecutivi (trampolino) dopodich\u00e9 si cambia campo. La partita \u00e8 composta da 19 giochi, senza vantaggi sul 40 pari. In caso di 18 a 18 la partita si conclude con il pareggio. La lunghezza del campo di gioco nonch\u00e9 i tipi di tamburello e palla utilizzati variano in relazione alle categorie."}
{"id": "1429989", "revid": "118912", "url": "https://it.wikipedia.org/wiki?curid=1429989", "title": "Roland Kernen", "text": ""}
{"id": "1429994", "revid": "86599", "url": "https://it.wikipedia.org/wiki?curid=1429994", "title": "Schelte John Bus", "text": "Bus \u00e8 associato all'Universit\u00e0 delle Hawaii (\"Institute for Astronomy\") e lavora al NASA Infrared Telescope Facility.\nNonostante abbia ricevuto il suo Ph.D al MIT solo nel 1999, Bus \u00e8 attivo nell'astronomia da molto tempo.\nDurante i suoi studi ha lavorato sotto la supervisione di Eugene Shoemaker.\nIl Minor Planet Center gli accredita le scoperte di 1683 asteroidi, effettuate tra il 1975 e il 1989, in parte in cooperazione con altri astronomi: Eleanor Francis Helin, John Peter Huchra, Charles Thomas Kowal, Tod R. Lauer e Carolyn Jean Spellmann Shoemaker. Tra queste scoperte si annoverano l'asteroide Apollo 2135 Aristaeus (che il 30 marzo 2147 passer\u00e0 a 5 milioni di chilometri dalla Terra), un asteroide Amor e oltre 40 asteroidi troiani partendo da 3240 Laocoon.\nHa inoltre scoperto nel 1981 la cometa periodica 87P/Bus e la non periodica C/1981 H1 Bus.\nGli \u00e8 stato dedicato l'asteroide 3254 Bus."}
{"id": "1429995", "revid": "73125", "url": "https://it.wikipedia.org/wiki?curid=1429995", "title": "Schelte J. Bus", "text": ""}
{"id": "1429996", "revid": "767487", "url": "https://it.wikipedia.org/wiki?curid=1429996", "title": "William King Gregory", "text": ""}
{"id": "1429998", "revid": "181699", "url": "https://it.wikipedia.org/wiki?curid=1429998", "title": "Vicleffo Scamuzzi", "text": "Biografia.\nFiglio d'arte, suo padre Polifonte fu un buon baritono ottocentesco, cantava infatti con Monti e il basso Gasperini, in importanti Teatri lirici ad ottimo livello.\nPrima di calcare le scene fece il tipografo stampatore in una nota tipografia cittadina. Nelle ore libere studiava canto dal maestro Mari e dalla professoressa Iole Sodi, i quali lo guidarono fino al debutto.\nScamuzzi debutt\u00f2 al Teatro Verdi di Pisa, nella stagione lirica del 1911 nel ruolo di Fra' Melitone ne \"La forza del destino\" di Giuseppe Verdi. In seguito inizi\u00f2 una fortunata tourn\u00e9e con l'impresa teatrale Gonzales in Russia e in estremo oriente. Ebbe perfino il grande onore di cantare al cospetto dello Zar. Dalla Russia pass\u00f2 in Cina, Giappone, Australia e Sudafrica, rimanendo lontano dall'Italia per pi\u00f9 di dieci anni.\nIn questi paesi si esib\u00ec in un vasto repertorio di opere italiane ed estere, fra cui \"Rigoletto\", \"Il trovatore\", \"Il barbiere di Siviglia\", \"Un ballo in maschera\", \"Il Principe Igor\".\nNel 1911, mentre in Australia interpretava \"Il barbiere di Siviglia\" di Rossini, nel teatro in cui si esibiva, si accesero le luci elettriche, fatte azionare dalla grande scoperta di Guglielmo Marconi.\nPersonaggio di stampo fuciniano, dal carattere pronto e vivace, burlone e pronto, incline allo scherzo e alla battuta mordace, Scamuzzi era apprezzato molto per le sue ottime doti interpretative e sceniche. Oltre alle opere citate, interpret\u00f2 \"Pagliacci\", \"Aida\", \"Fedora\", \"Lucia di Lammermoor\", \"Madama Butterfly\", \"Cavalleria rusticana\", \"Faust\", \"La boh\u00e8me\". Ebbe una carriera abbastanza lunga, cant\u00f2 in teatro fino al 1947, e termin\u00f2 interpretando ruoli di caratterista e ruoli artistici.\nNegli ultimi anni di carriera prese parte a numerosi concerti lirici nelle citt\u00e0 in cui era nato, ed ebbe modo di farsi apprezzare sempre come un interprete intelligente e dotato. \nCant\u00f2 a fianco di celebri cantanti lirici dell'epoca come il soprano Celestina Boninsegna, il tenore Lamberto Bergamini, Vera Amerighi Rutili, Mario Filippeschi, Iris Adami Corradetti, Miryam Ferretti, Vasco Carmignani, Amerigo Gentilini.\nDiscografia.\nEsistono poche registrazioni discografiche, tra le quali alcune private: Ambroise Thomas, \"Amleto\", \"O vin discaccia la tristezza\", 78 giri registrato in Giappone, con solo accompagnamento di pianoforte, e l'aria del Toreador della \"Carmen\" di Georges Bizet, sempre con accompagnamento pianistico, riversata in disco 33 giri per conto del Tima Club/VP 1/2 del 1984."}
{"id": "1429999", "revid": "79227", "url": "https://it.wikipedia.org/wiki?curid=1429999", "title": "Massacro della scuola di Jokela", "text": "Il massacro della scuola di Jokela \u00e8 stata una sparatoria avvenuta nella tarda mattinata del 7 novembre 2007 nel centro scolastico Jokelan koulukeskus presso Tuusula in Finlandia, e provocata da Pekka-Eric Auvinen, uno studente della stessa scuola. Nella sparatoria sono rimaste uccise nove persone: un ragazzo di 16, due di 17 e due di 18 anni, e una donna di 25 anni, tutti studenti del liceo, un'infermiera scolastica di 43 anni, la rettrice della scuola Helena Kalmi di 61 anni, e l'attentatore stesso. Quest'ultimo \u00e8 morto nella sera dello stesso giorno nel dipartimento di cura intensiva dell'ospedale di T\u00f6\u00f6l\u00f6, a causa delle ferite riportate nel tentativo di suicidarsi. Dodici persone lievemente ferite, una a causa di ferite di arma da fuoco e le altre undici per ferite causate da schegge di vetro, furono inoltre ricoverate negli ospedali di Hyvink\u00e4\u00e4 e T\u00f6\u00f6l\u00f6 e al centro sanitario di J\u00e4rvenp\u00e4\u00e4.\nAvvenimenti.\nNel 2007 il centro scolastico di Jokela era un complesso unificato comprendente una scuola media e un liceo, con un numero complessivo di circa 500 studenti e 50 componenti del personale. Mercoled\u00ec 7 novembre 2007 alle 11:40 locali circa, Pekka-Eric Auvinen inizi\u00f2 a sparare utilizzando una pistola calibro 22 modello SIG Sauer Mosquito all'interno del complesso scolastico di Jokela, di cui egli stesso era studente. Nei 20 minuti successivi uccise complessivamente nove studenti e il rappresentante del personale. Mentre gli studenti e il personale della scuola scappavano attraverso le finestre, altre undici persone rimasero ferite nel caos della situazione.\nIl centro telefonico per le emergenze ricevette l'allarme alle 11:43 e la polizia alle 11:45; le prime unit\u00e0 arrivarono alla scuola alle 11:55. Complessivamente venne dispiegata una forza di sicurezza di 100 persone. Alle 12:04 la polizia riusc\u00ec a identificare Auvinen, che tent\u00f2 di colpirli senza successo e fugg\u00ec dalla loro vista. Alle 12:08 la polizi\u00e0 inizi\u00f2 l'evacuazione di emergenza della scuola. Nei primi venti minuti circa 150 studenti vennero evacuati. Alle 13:54 la polizia trov\u00f2 l'attentatore in uno dei bagni della scuola con accanto l'arma del delitto. Nel frattempo si era sparato alla testa ed era incosciente, sebbene ancora vivo. L'omicida venne trasportato all'ospedale di T\u00f6\u00f6l\u00f6, dove perse la vita alle 22:15.\nSecondo le investigazioni del centro finlandese di polizia criminale, Auvinen spar\u00f2 complessivamente 76 proiettili di cui nove all'esterno della scuola, e aveva portato con s\u00e9 complessivamente 500 proiettili. Auvinen aveva due caricatori a scivolo da dieci proiettili ciascuno, per cui durante la sparatoria dovette cambiare caricatore almeno sei volte e riempirli di cartucce diverse volte. L'omicida aveva con s\u00e9 anche della benzina, con la quale probabilmente aveva intenzione di bruciare la scuola stessa.\nReazioni.\nLa Presidente della Repubblica finlandese Tarja Halonen present\u00f2 le condoglianze ai familiari e amici delle vittime del massacro. Il parlamento finlandese si raccolse in un minuto di silenzio durante la riunione del giorno dopo. Su approvazione del governo, l'8 novembre 2007 vennero apposte le bandiere a mezz'asta e nelle chiese vennero organizzati in tutta la nazione raccoglimenti di preghiera e di commemorazione per le vittime. Nello stesso giorno del delitto, durante una conferenza stampa del governo, il primo ministro Matti Vanhanen evidenzi\u00f2 le responsabilit\u00e0 della scuola, dei parenti e soprattutto dei media nella trattazione del massacro. Il ministero della pubblica istruzione pubblic\u00f2 immediatamente sul suo sito internet istruzioni sul comportamento da tenere nella trattazione del massacro e alcuni consigli per i genitori degli studenti della scuola su come comportarsi con i figli nel parlare del massacro stesso. Anche i re di Svezia e Norvegia e i presidenti di Estonia, Islanda e dell'Unione europea presentarono le proprie condoglianze alle vittime del massacro.\nDal momento che Auvinen aveva inserito nel suo profilo su YouTube il nome del gruppo Sturmgeist insieme ad altre 17 band, la band heavy metal norvegese Sturmgeist venne immediatamente contattata dai media. Il portavoce della band pubblic\u00f2 sulle pagine internet del gruppo stesso un comunicato in cui i componenti dalla band presentavano le proprie condoglianze per l'avvenimento. Nello stesso comunicato il portavoce sottolineava come la band e la loro musica non avessero niente a che fare con l'omicida.\nPekka-Eric Auvinen.\nPekka-Eric Auvinen (4 giugno 1989 - 7 novembre 2007) era uno studente di 18 anni della scuola di Jokela. Incensurato, non erano mai stati rilevati suoi comportamenti pericolosi. Secondo un'intervista della polizia, Auvinen era stato per anni sottoposto a vessazioni a scuola. Episodi di bullismo erano stati solo a livello verbale ed erano legati al modo di vestirsi di Auvinen e ai suoi gusti in generale. Secondo la polizia Auvinen aveva utilizzato irregolarmente psicofarmaci, sebbene al momento del massacro non vennero rilevate tracce di medicinali, n\u00e9 di droghe o alcool. Auvinen viveva insieme ai genitori e al fratello minore nel quartiere di Jokela a Tuusula. Il padre era musicista e la madre aveva preso parte alle attivit\u00e0 politiche del comune.\nIl piano omicida.\nSecondo la polizia, Auvinen aveva iniziato a progettare il piano omicida sin dal marzo del 2007. Quando seriamente egli abbia successivamente programmato il massacro risulta impossibile da determinare. Sempre secondo gli investigatori, non si possono identificare le ragioni per cui l'omicida avesse programmato il massacro, n\u00e9 \u00e8 possibile risalire al momento in cui l'obiettivo del massacro fosse diventato la scuola. Auvinen aveva dato all'operazione il nome di \"Operation Mainstrike\", e aveva utilizzato tale nome anche durante la pianificazione del massacro.\nLe indagini della polizia non hanno portato a nessuna conclusione per quanto riguarda la possibilit\u00e0 che qualche altra persona potesse essere a conoscenza dei piani del massacro. Auvinen aveva dato notizia delle sue intenzioni su internet dieci minuti prima del massacro stesso.\nDetenzione della pistola.\nAuvinen aveva fatto richiesta di diventare socio del poligono di tiro privato Helsinki Shooting Club (HSC) di Helsinki, a cui era possibile associarsi dopo un corso di circa un'ora, comprendente informazioni sulla sicurezza e prove di tiro. Egli aveva successivamente mostrato alla polizia del Keski-Uusimaa il certificato di adesione al poligono HSC come giustificazione per richiedere il permesso di detenzione di arma da fuoco. La polizia non concesse comunque il permesso per una pistola 9 millimetri come richiesto, ma per una pistola pi\u00f9 piccola per principianti, una calibro 22 modello SIG Sauer Mosquito. La concessione del permesso, secondo la polizia del Keski-Uusimaa, non pu\u00f2 essere messa in discussione, dal momento che Auvinen non aveva nessun precedente giudiziario o altri divieti di detenzione di armi da fuoco, e pertanto la polizia non aveva nessun potere discrezionale per negare il permesso.\nIl materiale su internet.\nAuvinen, diversi mesi prima della strage, aveva spedito su YouTube, con il nome utente di \"Sturmgeist89\", diversi video. In particolare nel gruppo \"TheAmazingAtheist\", gestito dal blogger ateo T.J. Kirk su YouTube, tra gli 11 utenti che caricarono un video inneggiante agli autori del massacro della Columbine High School, c'era anche quello di \"Naturalselector89\", che gli investigatori scoprirono appartenere anch'esso a Auvinen. Altri video caricati su altri gruppi mostravano lo stesso Auvinen sparare nel bosco a una mela, in cui presenta la propria arma, e altri video su farmaci antidepressivi, che possono essere collegati anch'essi con il Columbine e con il Virginia Tech. Prima del massacro Auvinen sped\u00ec l'ultimo video, chiamato \"Jokela High School Massacre \u2013 11/7/2007\". Come sottofondo al video si pu\u00f2 ascoltare la canzone \"Stray Bullet\" del gruppo KMFDM. Tutti i video inseriti da Auvinen sono stati rimossi da YouTube intorno alle quattro del pomeriggio del giorno del massacro.\nPacchetto di file.\nAuvinen lasci\u00f2 una serie di 21 file nel servizio internet di file sharing Rapidshare. Essi includono foto dell'attentatore, della scuola e dell'arma utilizzata, un file musicale e tre documenti di testo, sia in inglese che in finlandese. Uno dei documenti testuali descrive il piano del massacro. Il testo pi\u00f9 lungo \u00e8 chiamato \"Luonnollisen valitsijan manifesti\" (letteralmente \"Manifesto del selettore naturale\"), in cui Auvinen descrive i suoi pensieri e le ragioni che lo hanno portato alla sparatoria di Jokela. Auvinen parla anche di darwinismo sociale, della condizione attuale della societ\u00e0 e della propria guerra personale contro l'umanit\u00e0. Auvinen ha esplicitamente scritto che le proprie idee non sono collegabili a libri, film, musiche, videogiochi, o ai propri genitori. Ha anche sottolineato di aver pianificato tutto da solo e di non averne mai parlato con nessuno.\nIdeologia.\nAuvinen ha elencato sulla propria pagina internet i nomi di diversi pensatori critici della societ\u00e0, tra i quali Platone (\"La Repubblica\"), Friedrich Nietzsche e Pentti Linkola, opere di letteratura, tra le quali \"Fahrenheit 451\" di Ray Bradbury, \"1984\" di George Orwell e \"Il mondo nuovo\" di Aldous Huxley. Secondo Juha Sihvola e Henrik Rydenfelt le tracce di questi libri sono presenti nel manifesto scritto dall'omicida. Tra le altre cose Auvinen divide gli esseri umani in tre gruppi, cos\u00ec come fa Platone, ed evidenzia i diritti di un'\u00e9lite, unica capace di pensiero indipendente. Nel manifesto ci sono riferimenti anche all'idea nietzschiana di superuomo. Inoltre sulla sua pagina utente di YouTube col nickname Sturmgeist89 si descrive in modo contraddittorio come un cinico esistenzialista, misantropo e antiumanista ma allo stesso tempo umanista, antisociale, darwinista socialista, realistico ed un ateo \"divino\".\nSegnali di allarme.\nSecondo il giornale telematico Wired Magazine, l'utente registrato come TheAmazingAtheist su YouTube aveva evidenziato la presenza del materiale di Auvinen gi\u00e0 nel giugno del 2007. In un proprio video, TheAmazingAtheist aveva esplicitamente chiesto alla polizia di indagare su Auvinen e su altri utenti che avevano inserito su YouTube diversi video, nei quali venivano idealizzati il massacro di Columbine e l'attentato di Oklahoma City. TheAmazingAtheist non ha comunque mai contattato direttamente la polizia.\nAvvenimenti simili in Finlandia.\nLe sparatorie nelle scuole sono molto rare in Finlandia e in generale in tutti i Paesi nordici. Il precedente avvenimento in terra finlandese risale al 1989 in una scuola media di Rauma, in cui uno studente uccise due compagni. Successivamente, alcuni accoltellamenti sono avvenuti in alcune scuole finlandesi, a Tampere nell'ottobre del 2007, a Pori nel gennaio 2003, a Hollola gennaio 2001 e a Eurajoki nell'aprile 1999. Tutti questi casi, eccetto l'ultimo, sono attribuibili a episodi di bullismo. Solamente in un caso non ci sono state vittime.\nConseguenze.\nConseguenze nella legislazione.\nIl governo finlandese ha deciso il 9 novembre 2007 di accogliere le modifiche della direttiva UE sulle armi da fuoco, in modo da vietare il possesso di armi da fuoco a minorenni eccetto nei poligoni di tiro con la supervisione di un adulto. In precedenza in Finlandia era possibile concedere permessi di detenzione di armi da fuoco a maggiori di 15 anni previo consenso dei genitori, e il governo si era opposto all'impegno di altre nazioni UE per la modifica della direttiva.\nImitatori.\nLa scuola di Kirkonkyl\u00e4 a Maaninka \u00e8 comparsa successivamente al massacro di Jokela in un video chiamato \"Maaninka Massacre\". Anche altre scuole, a Kirkkonummi, Vantaa, Jyv\u00e4skyl\u00e4, Paimio, J\u00e4ms\u00e4nkoski, e Tuusula hanno subito le stesse minacce, in presenza o meno di video. In alcuni casi la polizia \u00e8 riuscita a risalire agli autori, in altri casi le minacce si sono rivelate un falso."}
{"id": "1430000", "revid": "16784", "url": "https://it.wikipedia.org/wiki?curid=1430000", "title": "Cermna Finn", "text": "Cermna Finn, figlio di Ebric e discendente di M\u00edl Esp\u00e1ine, fu, secondo la leggenda e la tradizione storica irlandese medievale, re supremo d'Irlanda insieme al fratello Sobairce Presero il potere dopo che Cermna aveva ucciso in battaglia a Tara il precedente sovrano supremo Eochaid \u00c9tgudach. Furono i primi re supremi Ulaid. Divisero tra di loro l'isola: il confine tra le due sfere di dominio andava da Drogheda a Limerick. Cermna regn\u00f2 sul sud da D\u00fan Cermna (che Keating identifica come Downmacpatrick nel Kinsale, contea di Cork), Sobairce sul nord da D\u00fan Sobairce (Dunseverick nella contea di Antrim). Regnarono per 40 anni. Cermna fu ucciso da Eochaid Faebar Glas, figlio del precedente sovrano supremo Conm\u00e1el, nella battaglia di D\u00fan Cermna. Sobairce mor\u00ec lo stesso anni per mano di Eochaid Menn, figlio del re dei Fomoriani. Il \"Lebor Gab\u00e1la \u00c9renn\" sincronizza i loro regni con quelli di Laostene in Assiria e di Roboamo nel Regno di Giuda. Goffredo Keating data il loro regno dal 1155 al 1115 a.C., gli \"Annali dei Quattro Maestri\" dal 1533 al 1493 a.C."}
{"id": "1430004", "revid": "16784", "url": "https://it.wikipedia.org/wiki?curid=1430004", "title": "Sobairce", "text": "Sobairce, figlio di Ebric e discendente di M\u00edl Esp\u00e1ine, fu, secondo la leggenda e la tradizione storica irlandese medievale, re supremo d'Irlanda insieme al fratello Cermna Finn Presero il potere dopo che Cermna aveva ucciso in battaglia a Tara il precedente sovrano supremo Eochaid \u00c9tgudach. Furono i primi re supremi Ulaid. Divisero tra di loro l'isola: il confine tra le due sfere di dominio andava da Drogheda a Limerick. Cermna regn\u00f2 sul sud da D\u00fan Cermna (che Keating identifica come Downmacpatrick nel Kinsale, contea di Cork), Sobairce sul nord da D\u00fan Sobairce (Dunseverick nella contea di Antrim). Regnarono per 14 anni. Sobairce fu ucciso da Eochaid Menn, figlio del sovrano dei Fomoriani. Cermna fu ucciso in quello stesso anno da Eochaid Faebar Glas, figlio del precedente re supremo Conm\u00e1el nella battaglia di D\u00fan Cermna. Il \"Lebor Gab\u00e1la \u00c9renn\" sincronizza i loro regni con quelli di Laostene in Assiria e di Rehoboam in Giuda. Goffredo Keating data il loro regno dal 1155 al 1115 a.C., gli \"Annali dei Quattro Maestri\" dal 1533 al 1493 a.C."}
{"id": "1430006", "revid": "287204", "url": "https://it.wikipedia.org/wiki?curid=1430006", "title": "Corner (famiglia)", "text": "I Corn\u00e8r (o italianizzati in Cornaro) furono una delle famiglie patrizie pi\u00f9 ricche e influenti della Repubblica di Venezia.\nTra i suoi membri ben quattro esponenti furono eletti dogi della Repubblica di Venezia, ovvero: Marco Corner, dal 1365 al 1368; Giovanni I Corner, dal 1625 al 1629; Francesco Corner, per diciannove giorni nel 1656; e Giovanni II Corner, dal 1709 al 1722.\nSempre appartenente a questa famiglia era Caterina Cornaro, che fu l'ultima regina di Cipro, prima come consorte del re Giacomo II di Lusignano, poi come reggente per il figlio Giacomo III di Lusignano, ed infine come unica regnante dal 1474 al 1489. Si deve a lei l'avvenuta annessione di Cipro nei domini della Serenissima, infatti venne costretta ad abdicare nel 1489 in favore di quest'ultima e fece ritorno in patria.\nStoria.\nOrigini.\nUna tradizione li fa discendere dalla romana \"gens Cornelia\"; sarebbero quindi passati a Rimini, giungendo poi a Venezia in tempi antichissimi. Li si ritrova nel ristretto gruppo delle famiglie \"evangeliche\" del patriziato, cio\u00e8 quelle che nel 982 avevano partecipato alla fondazione del monastero di San Giorgio Maggiore.\nLa famiglia diede alla Repubblica numerosi uomini d'arme, alti prelati, letterati e politici, tra i quali spiccano quattro dogi.\nDei Corner si distinguevano quattro linee principali: la pi\u00f9 antica erano i Corner della Piscopia, originatasi nel Trecento da un Federico che aveva ricevuto in feudo la localit\u00e0 di Piscopi, oggi Episkopi presso Limassol, sull'isola di Cipro; le altre discendevano dai tre figli di Giorgio, fratello della notissima Caterina e fautore dell'annessione di Cipro alla Repubblica (rami \"di San Polo\", di \"San Maurizio\" e di \"San Cassiano\").\nCorner della Piscopia.\nDiscendevano da Federico di Nicol\u00f2 Corner di San Luca, il quale concesse al re di Cipro Pietro I di Lusignano, suo amico, un importante prestito da impiegare nella lotta contro i Turchi. Il sovrano, in cambio, gli diede il feudo di Piscopi, localizzato presso l'estremit\u00e0 meridionale dell'isola, che il Corner trasform\u00f2 in un importante centro della produzione dello zucchero; nel 1379 risultava essere il cittadino pi\u00f9 ricco di Venezia. Lo stesso Federico acquist\u00f2 dagli Zane l'attuale Ca' Loredan, che rappresent\u00f2 per secoli la dimora della famiglia.\nNel corso del Cinquecento la famiglia cominci\u00f2 a decadere economicamente e, al contempo, diminuiva anche la sua partecipazione alla vita politica.\nDi questo ramo si distinsero Francesco di Fantino (1521-1584), politico e militare, Girolamo di Giacomo Alvise (1574-1625), politico e uomo di cultura, e suo figlio Giovan Battista (1613-1692), come lui politico e intellettuale. Notissima fu inoltre la figlia di quest'ultimo, l'erudita Elena Lucrezia (1646-1684), considerata la prima donna laureata della storia.\nUltime rappresentanti di questa linea furono le sorelle Lucrezia ed Elena di Girolamo, nipoti della precedente, coniugate rispettivamente con Sebastiano Foscari (1702) e a Giovanni Battista Loredan (1703, al quale and\u00f2 il palazzo di famiglia).\nCorner di San Polo.\nIl ramo, discendente da Giovanni di Giorgio, prendeva il nome dal palazzo affacciato su campo San Polo, acquistato a suo tempo da Marco di Giorgio.\nTra il Cinque e il Settecento erano una delle famiglie pi\u00f9 ricche di Venezia. Alla loro opulenza contribuivano in primo luogo le propriet\u00e0 terriere sparse per tutto il Veneto, ma anche le rendite dei membri che occupavano prestigiose gerarchie ecclesiastiche, nonch\u00e9 un'attenta gestione del patrimonio che veniva mantenuto indiviso mediante un numero limitato di matrimoni. A tutto ci\u00f2 si aggiungeva il prestigio dovuto all'elezione al soglio ducale di tre suoi esponenti: Giovanni di Marcantonio (1551-1629, eletto nel 1625), Francesco di Giovanni (1585-1656, eletto nel 1656) e Giovanni di Federico (1647-1722, eletto nel 1709).\nAltri membri illustri furono Alvise di Giovanni (1588-1641) e Francesco di Federico (1670-1734), politici e diplomatici. Tra le varie personalit\u00e0 ecclesiastiche, si ricordano i cardinali Alvise di Giovanni (1517-1584), Federico di Giovanni (1579-1653) e Giorgio di Francesco (1658-1722), nonch\u00e9 il vescovo Alvise di Marcantonio (1558-1594).\nSi estinsero nel 1799 con Giovanni di Francesco, morto senza eredi maschi. I beni di famiglia passarono ai discendenti della figlia Laura, sposata con Alvise Mocenigo.\nCorner di San Maurizio.\nCapostipite fu Giacomo di Giorgio (1483-1542) il quale, al momento della divisione dei beni paterni, eredit\u00f2 il palazzo di famiglia di San Maurizio, affacciato sul Canal Grande. Lo stesso Giacomo inizi\u00f2 la ricostruzione dell'edificio, distrutto da un incendio il 16 agosto 1532: fu proprio per la magnifica residenza, progettata da Jacopo Sansovino, che la famiglia fu nota anche come \"Corner della Ca' Granda\".\nAnche questo ramo si distinse per il prestigio e la ricchezza: nel 1711 Francesco Corner dichiarava decine di case e botteghe, distribuite specialmente tra Venezia, Padova e Asolo, e fondi sparsi in tutto il Veneto.\nDelle personalit\u00e0 di spicco, si citano Andrea di Giacomo (1511-1551), cardinale, e Andrea di Francesco (1686-1730), politico e diplomatico.\nCorner di San Cassiano.\nDerivavano da Girolamo, un terzo figlio di Giorgio. La famiglia aveva ricevuto in eredit\u00e0 la Ca' Corner della Regina di San Cassiano, altro acquisto di Marco di Giorgio (1458), cos\u00ec chiamata perch\u00e9 vi era nata la celebre Caterina Corner (la linea fu nota, infatti, anche come \"Corner della Regina\"). Assai influenti nella vita pubblica, potevano pure contare su un ingente patrimonio, sebbene i dissidi parentali in ambito economico avessero pi\u00f9 di una volta minato l'unit\u00e0 della famiglia.\nUomini politici e ambasciatori furono Girolamo di Giorgio (1562-1634), il figlio Francesco (1597-1651), i fratelli Giorgio (1623-1667), Girolamo (1632-1690), Federico, politico e diplomatico (1638-1724) e Caterino (1624-1669), quest'ultimo valente in ambito militare.\nUltimo rappresentate fu Caterino Corner (1732-1802) il quale lasci\u00f2 il suo palazzo a papa Pio VII. Il pontefice lo concesse pi\u00f9 tardi ai fratelli Cavanis, fondatori delle Scuole di Carit\u00e0.\nEsponenti.\nTra le personalit\u00e0 con questo cognome vi sono (ordinati per data di nascita):"}
{"id": "1430011", "revid": "28592", "url": "https://it.wikipedia.org/wiki?curid=1430011", "title": "Maestranze", "text": ""}
{"id": "1430017", "revid": "1745361", "url": "https://it.wikipedia.org/wiki?curid=1430017", "title": "Fergus Dubd\u00e9tach", "text": "Prese il potere succedendo a Lugaid mac Con. Regn\u00f2 per un anno, fino a quando fu sconfitto in battaglia da Cormac mac Airt."}
{"id": "1430018", "revid": "62748", "url": "https://it.wikipedia.org/wiki?curid=1430018", "title": "Grotte di Ellora", "text": "Grotte di Ellora \u00e8 un complesso situato nello stato del Maharashtra, che \u00e8 stato, fin da tempi antichi, contemporaneamente centro di pellegrinaggio di 3 grandi religioni: buddhismo, brahmanesimo e giainismo. Proprio a questa sua particolarit\u00e0 si deve la fioritura artistica che ne fa una delle maggiori localit\u00e0 di architettura rupestre di tutto il subcontinente indiano.\nPresso questa localit\u00e0 si trova infatti un complesso di ben 34 grotte adibite a templi grazie a scavi nella roccia.\nLa realizzazione di questi templi copre un periodo che va dal V al X secolo; le grotte numerate da 1 a 12 appartengono alla tradizione buddhista, quelle da 13 a 29 all'arte Chalukya di tradizione brahmana e induista (VII-IX secolo), le ultime da 30 a 34 (IX-X secolo) sono invece gianiste.\nTra il gruppo buddhista particolare importanza hanno i vihara \"Do Thal\" e \"Tin Thal\" e il chaitya di \"Visvakarma\".\nDel secondo gruppo spiccano i templi \"Ravanaka-Khai\" e \"Dasavatara\" dedicati rispettivamente a Shiva e a Vi\u1e63\u1e47u ma soprattutto il famoso tempio Kailasanatha (o \"Kailasa\") dedicato a Shiva che, costruito con un solo blocco, tenta di rendere visibile all'uomo il sacro Monte Kailash dimora del dio.\nQuesto tempio, risalente all'VIII secolo, conserva traccia di pitture del tutto simili ai celebri cicli di Ajanta ed agli affreschi di Badami. L'influenza architettonica e il tipo di decorazione plastica del Kailasanatha \u00e8 riscontrabile anche nel terzo gruppo giainista. \u00c8 noto anche come Elapura nella letteratura Rashtrakuta Kannada.\nLe grotte buddiste.\nInizialmente si pensava che le grotte buddiste fossero tra le strutture pi\u00f9 antiche, costruite tra il V e l'VIII secolo in due fasi: la prima fase (400-600) per le grotte da 1 a 5 e la seconda (met\u00e0 700-met\u00e0 800) per le grotte da 6 a 12. Ora per\u00f2, per gli studiosi moderni, \u00e8 chiaro che alcune delle grotte induiste (27,29,21,28,19,26,20,17 e 14) sono precedenti a queste. La pi\u00f9 antica grotta buddhista \u00e8 la Grotta 6, seguita dalla 5,2,3,5 (ala destra), 4,7,8,10 e 9. Le Grotte 11 e 12 sono state le ultime. Tutte le grotte buddhiste sono state realizzate tra il 630 e il 700.\nQueste strutture consistono principalmente in \"vihara\" o monasteri: ampi edifici di pi\u00f9 piani scavati nelle pendici della montagna, che comprendevano zone abitabili, zone per la notte, cucine e altre stanze. Alcune tra queste grotte-monastero sono provviste di santuari con incisioni di Buddha, bodhisattva e santi. In molte altre grotte, gli scultori si sono sforzati di dare alla pietra l'aspetto del legno.\nLa pi\u00f9 nota tra le grotte buddiste \u00e8 la Grotta 10, un chaitya (chandrashala) o 'Vishvakarma', comunemente conosciuta con il nome di \"Grotta del Carpentiere\". Oltre il suo ingresso, su pi\u00f9 piani, si apre uno stupa, anch'esso noto come chaitya, il cui soffitto \u00e8 stato inciso in modo da farlo sembrare realizzato con travi di legno. Nel cuore di questa grotta c'\u00e8 una statua di 4,5 metri di un Buddha seduto in posizione di preghiera. Tra le altre grotte buddhiste, tutte le prime nove (grotte da 1 a 9) sono monasteri. Le ultime due grotte, Do Tal (Grotta 11) e Tin Tal (Grotta 12) si sviluppano su tre piani.\nGrotta 1.\nLa Grotta 1 \u00e8 un \"vihara\" con otto celle, quattro scavate nella parete posteriore e quattro in quella destra. Un tempo era provvista di portico frontale munito di cella. Si ritiene che quest'ultima potesse servire da granaio per altri vihara.\nIl Vishvakarma.\nIl \"Vishvakarma\" (Grotta 10) \u00e8 l'unico chaitya tra le grotte del gruppo buddhista. \u00c8 localmente noto come \"Vishvakarma\" o \"Sutar ka jhopda\" (rifugio del carpentiere). Segue il modello costruttivo delle Grotte 19 e 26 di Ajanta. Basandosi sullo stile, la data di costruzione della grotta viene fatta risalire al 700. Un tempo il chaitya aveva un'alta parete che fungeva da protezione, ora crollata. Sulla parte frontale c'\u00e8 un cortile scavato nella roccia, al quale si accede tramite una scalinata. Su entrambi i lati si aprono portici su pilastri; anche in questo caso, nelle pareti retrostanti sono state scavate alcune celle. Probabilmente erano state progettate con l'intenzione di inserirvi dei santuari sussidiari, mai completati. Il portico su pilastri del \"chaitya\" presenta un piccolo santuario a entrambe le estremit\u00e0 e una singola cella all'estremit\u00e0 della parete retrostante. Le colonne del corridoio presentano fusti massicci a sezione quadrangolare e capitelli \"ghata-pallava\" (vaso e foglie). La sala principale \u00e8 absidata e divisa in navata centrale e navate laterali da 28 colonne ottagonali con capitelli a forcella. Nell'estremit\u00e0 absidata della sala, c'\u00e8 uno stupa sulla cui parte frontale \u00e8 stato inciso un colossale buddha seduto di 3,30 m in \"vyakhyana mudra\" (posizione di insegnamento). Sul retro \u00e8 stato invece inciso un \"Fico sacro\" (\"Ficus religiosa\"). La sala presenta soffitto a volta con travi incise a imitazione di quelle di legno."}
{"id": "1430019", "revid": "287204", "url": "https://it.wikipedia.org/wiki?curid=1430019", "title": "Muiredach Bolgrach", "text": "Prese il potere uccidendo il suo predecessore, Dui Finn, che aveva ucciso il padre di Muiredach. Regn\u00f2 per 13 mesi o quattro anni (a seconda delle fonti) e fu infine ucciso dal figlio di Dui, \u00c9nna Derg. Il \"Lebor Gab\u00e1la \u00c9renn\" sincronizza il suo regno con quello di Artaserse I (465-424 a.C.) di Persia. Goffredo Keating data il suo regno dal 674 al 670 a.C., gli \"Annali dei Quattro Maestri\" dall'894 all'893 a.C."}
{"id": "1430020", "revid": "153372", "url": "https://it.wikipedia.org/wiki?curid=1430020", "title": "Pineta Dannunziana", "text": ""}
{"id": "1430021", "revid": "701660", "url": "https://it.wikipedia.org/wiki?curid=1430021", "title": "Stazione meteorologica di Taranto", "text": "La stazione meteorologica di Taranto \u00e8 la stazione meteorologica relativa alla citt\u00e0 di Taranto.\nStoria.\nL'osservatorio inizi\u00f2 la sua attivit\u00e0 in data 1\u00ba aprile 1866 presso quella che era la locale sede della Capitaneria di Porto, con funzioni di assistenza alla navigazione marittima; le osservazioni, le rilevazione e l'archiviazione dei dati meteorologici ebbero inizio invece nel 1878 con l'entrata in funzione di una stazione termopluviometrica facente capo al locale servizio idrologico.\nDopo una temporanea chiusura avvenuta nel 1884, la stazione meteorologica riprese a funzionare a pieno regime nel 1891, anno in cui ebbe inizio la direzione di Luigi Ferrajolo, studioso locale a cui \u00e8 dedicato l'osservatorio meteorologico e geofisico di Taranto.\nNel 1900 la stazione riprese le funzioni di assistenza alla navigazione marittima, grazie anche al riconoscimento ottenuto dal ministero competente; nel 1905 la sede dell'osservatorio fu spostata presso il Palazzo degli Uffici lungo Corso Umberto, ove nel 1908 si aggiunse anche l'osservatorio geofisico che entr\u00f2 a far parte della rete nazionale.\nIn data 1\u00ba ottobre 1913 l'osservatorio meteorologico inizi\u00f2 a svolgere anche le funzioni di assistenza alla navigazione aerea, divenendo un punto di riferimento fondamentale per tutti i velivoli che sorvolavano la zona.\nIl 15 febbraio 1934 la stazione meteorologica entr\u00f2 a far parte della rete di stazioni del Servizio Meteorologico dell'Aeronautica Militare, rimanendovi fino al 1963, anno in cui l'osservatorio divenne definitivamente uno dei punti di riferimento per il servizio idrologico territoriale.\nCaratteristiche.\nLa stazione meteorologica si trova nell'Italia meridionale, in Puglia, nel comune di Taranto, a 3 metri s.l.m. e alle coordinate geografiche \nDati climatologici.\nIn base alle medie di riferimento trentennale (1961-1990), la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella dei mesi pi\u00f9 caldi, luglio e agosto, si aggira sui +25,5\u00a0\u00b0C. Le precipitazioni medie annue, piuttosto scarse, fanno registrare un valore appena superiore ai 400\u00a0mm, con un marcato minimo estivo ed un moderato picco autunnale ."}
{"id": "1430022", "revid": "92723", "url": "https://it.wikipedia.org/wiki?curid=1430022", "title": "\u00c9nna Derg", "text": "Prese il potere uccidendo il suo predecessore Muiredach Bolgrach, che aveva ucciso il padre di \u00c9nna. Durante il suo regno in Irlanda sarebbero state coniate le prime monete. Regn\u00f2 per 12 anni prima di morire di peste a Sliab Mis. Gli succedette il figlio Lugaid \u00cdardonn. Il \"Lebor Gab\u00e1la \u00c9renn\" sincronizza il suo regno con quello di Artaserse I (465-424 a.C.) di Persia. Goffredo Keating data il suo regno dal 670 al 658 a.C., gli \"Annali dei Quattro Maestri\" dall'893 all'881 a.C."}
{"id": "1430028", "revid": "49022", "url": "https://it.wikipedia.org/wiki?curid=1430028", "title": "Lugaid \u00cdardonn", "text": ""}
{"id": "1430029", "revid": "5456", "url": "https://it.wikipedia.org/wiki?curid=1430029", "title": "Fearghus Duibhdeadach", "text": ""}
{"id": "1430031", "revid": "125689980", "url": "https://it.wikipedia.org/wiki?curid=1430031", "title": "Lupin III - La strategia psicocinetica", "text": " \u00e8 un film del 1974 diretto da Takashi Tsuboshima.\nSi tratta di un live action giapponese con protagonista Lupin III, il celebre ladro creato da Monkey Punch. \u00c8 uscito nei cinema giapponesi il 3 agosto 1974.\nIn questo film il protagonista indossa un'inedita giacca bianca, rivista, in seguito, nello special \"Il segreto del Diamante Penombra\", e ha al collo un foulard nero e sul petto un tatuaggio, il simbolo della dinastia Lupin. Goemon \u00e8 assente perch\u00e9 la formazione della banda \u00e8 ancora agli inizi e Zenigata non ha il cappello.\nTrama.\nLupin III ruba un'automobile da un parcheggio pubblico ad una coppia. Mentre fugge con la nuova autovettura, nota una giovane e bellissima donna, alias Fujiko Mine, che \u00e8 rinchiusa dentro un cellulare diretto verso la prigione. Desideroso di salvare la meravigliosa ragazza, Lupin le si avvicina e le promette che entro quella stessa notte l'avrebbe aiutata ad evadere. E cos\u00ec avviene: il ladro libera Fujiko; in cambio, spera che la fuggitiva sia disposta a concedergli \"le sue grazie\", ma Fujiko stordisce il ladro (il quale viene catturato ed interrogato dall'ispettore Zenigata), mentre lei riesce a dileguarsi.\nFrattanto, il pistolero Daisuke Jigen \u00e8 impegnato nella continua ricerca del protagonista, Lupin III, il quale \u00e8 l'ultimo discendente nonch\u00e9 sopravvissuto del glorioso impero dei Lupin, raso al suolo dalla terribile famiglia di mafiosi italiani Maccherone. Jigen intende ritrovare il nipote di Arsenio Lupin in modo da cercare di ricostruire insieme a lui il grande impero della famiglia dei Lupin. L'incontro fra il ladro Lupin ed il pistolero Jigen non tarda ad arrivare, ma quest'ultimo rimane molto deluso dall'atteggiamento del protagonista, intento solo a pensare al gentil sesso e decisamente non intenzionato a far ritornare alla luce l'impero di cui facevano parte suo padre e suo nonno. Frattanto l'ispettore Zenigata comincia ad essere ossessionato dal pensiero di arrestare Lupin III, ma nonostante i continui tentativi la sconfitta \u00e8 l'unico risultato che il poliziotto riesce ad ottenere (senza contare poi i suoi due buffi assistenti, che ne combinano una dietro l'altra e che sono sempre oggetto di sfogo da parte di un troppo spesso nervoso Zaz\u00e0).\nFujiko, intanto, convince Lupin a rubare alcuni gioielli preziosi da una mostra; ma la donna (come prevedibile) non esita a ricorrere al suo famoso doppio gioco avvertendo Zenigata delle intenzioni del ladro gentiluomo. Infatti, la donna riesce a impossessarsi delle ricchezze facendo pagare le conseguenze del furto soltanto a Jigen e Lupin, che comunque sfuggono ai poliziotti.\nLa famiglia Maccherone, intanto, si prefissa l'obiettivo di uccidere l'ultimo superstite dell'impero dei Lupin, alias Lupin III. Ma il ladro sfugge a tutti gli attentati preparati per lui e sfugge numerose volte ai tranelli mortali dei Maccherone. Successivamente, la stessa famiglia di mafiosi cerca di impossessarsi di una statuetta di terracotta (basata sui \"Dog\u016b\") che si dice sia stata trasportata sulla Terra da un gruppo di alieni. E, come se non bastasse, i Maccherone rapiscono Fujiko.\nLupin, intanto, decide di farsi \"arrestare\" da Zenigata consegnandosi a lui di sua spontanea volont\u00e0, ma quando viene a sapere da Jigen che l'amata Fujiko \u00e8 stata catturata, evade senza alcuna difficolt\u00e0 per salvare la donna del suo cuore.\nDopo alcune divertenti peripezie, Lupin salva Fujiko e riesce a mettersi in salvo, impedendo inoltre ai Maccherone di impossessarsi della statuetta di terracotta. Proprio perch\u00e9 ha scongiurato questo pericolo, la polizia giapponese ordina all'ispettore Zenigata di premiare Lupin III consegnandogli un riconoscimento ufficiale.\nAnche se fortemente umiliato, Zaz\u00e0 cerca di consegnare il riconoscimento al ladro gentiluomo, che per\u00f2 vedendo arrivare in lontananza l'ispettore crede che quest'ultimo voglia (come al solito) arrestarlo e quindi inizia a fuggire a gambe levate con Fujiko e Jigen.\nDistribuzione.\nEdizione DVD.\nL'edizione italiana del DVD del film \u00e8 uscita tramite Yamato Video nel 2009."}
{"id": "1430032", "revid": "1543377", "url": "https://it.wikipedia.org/wiki?curid=1430032", "title": "Stazione meteorologica di Marina di Ginosa", "text": "La stazione meteorologica di Marina di Ginosa \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Marina di Ginosa.\nStoria.\nLa stazione meteorologica venne attivata dall'Aeronautica Militare il 21 novembre 1966 presso una ex batteria costiera della Marina Militare. La sua ubicazione \u00e8 presso la torre goniometrica della base militare.\nIl Servizio Meteorologico dell'Aeronautica Militare scelse la suddetta ubicazione per la stazione meteorologica a seguito del definitivo abbandono della sede della storica stazione meteorologica di Taranto che invece continu\u00f2 ad operare come osservatorio per il servizio idrologico nazionale: la scelta del cambiamento di ubicazione fu per una migliore osservazione dello stato del mare e per effettuare le osservazioni meteorologiche al di fuori di un contesto urbano.\nCaratteristiche.\nLa stazione meteorologica si trova nell'Italia meridionale, in provincia di Taranto, lungo il litorale del comune di Ginosa, a 12 metri s.l.m. e alle coordinate geografiche .\nOltre a rilevare i dati relativi a temperatura, precipitazioni, pressione atmosferica, umidit\u00e0 relativa, direzione e velocit\u00e0 del vento, la stazione \u00e8 collegata ad una boa situata nell'antistante Mare Jonio settentrionale, grazie alla quale \u00e8 possibile osservare lo stato del mare, l'altezza dell'onda marina, la direzione dell'onda stessa, oltre alla lunghezza e all'altezza dell'onda morta (onda non pi\u00f9 soggetta all'azione diretta del vento).\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, gennaio, \u00e8 di +9,0\u00a0\u00b0C, mentre quella del mese pi\u00f9 caldo, agosto, \u00e8 di +25,4\u00a0\u00b0C; mediamente si contano 6 giorni di gelo all'anno e 44 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -3,4\u00a0\u00b0C del gennaio 1987 e i +43,4\u00a0\u00b0C del luglio 2000.\nLe precipitazioni medie annue si attestano a 420\u00a0mm, mediamente distribuite in 54 giorni di pioggia, con minimo in estate, moderato picco massimo in autunno e massimo secondario in inverno.\nL'umidit\u00e0 relativa media annua fa registrare il valore di 72,7 % con minimo di 66 % a luglio e massimo di 78 % a dicembre; mediamente si contano 6 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alle medie di riferimento trentennale (1961-1990), effettivamente elaborata a partire dal 1966, la temperatura media del mese pi\u00f9 freddo, gennaio, si attesta a +8,8\u00a0\u00b0C, mentre quella del mese pi\u00f9 caldo, luglio, \u00e8 di +24,8\u00a0\u00b0C. Nel medesimo trentennio, la temperatura minima assoluta ha toccato i -5,0\u00a0\u00b0C nel gennaio 1968 (media delle minime assolute annue di -1,6\u00a0\u00b0C), mentre la massima assoluta ha fatto registrare i +42,6\u00a0\u00b0C nell'agosto 1970 (media delle massime assolute annue di +37,7\u00a0\u00b0C).\nLa nuvolosit\u00e0 media annua si attesta a 3,4 okta giornalieri, con minimo di 1,5 okta giornalieri a luglio e massimo di 4,5 okta giornalieri a febbraio.\nLe precipitazioni medie annue, piuttosto scarse, fanno registrare un valore appena superiore ai 450\u00a0mm, con un marcato minimo estivo ed un moderato picco autunnale.\nL'umidit\u00e0 relativa media annua fa registrare il valore di 70,9% con minimo di 66% a luglio e massimo di 77% a dicembre.\nLa pressione atmosferica media annua normalizzata al livello del mare \u00e8 di 1014,7 hPa, con massimi di 1017 hPa ad ottobre e a novembre e minimi di 1013 hPa ad aprile, a maggio, a luglio e ad agosto.\nValori estremi.\nTemperature estreme mensili dal 1966 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1966 ad oggi, con il relativo anno in cui si queste si sono registrate. La massima assoluta del quarantennio esaminato di +43,6\u00a0\u00b0C \u00e8 del giugno 2007, mentre la minima assoluta di -5,0\u00a0\u00b0C risale al gennaio 1968."}
{"id": "1430035", "revid": "599013", "url": "https://it.wikipedia.org/wiki?curid=1430035", "title": "S\u00edrl\u00e1m", "text": ""}
{"id": "1430038", "revid": "287204", "url": "https://it.wikipedia.org/wiki?curid=1430038", "title": "Square Dance Series", "text": "Square Dance Series \u00e8 una serie di cinque singoli (45 giri) della cover band statunitense Me First and the Gimme Gimmes, pubblicati per la Fat Wreck Chords a partire da ottobre 2007.\nDalla loro nascita nel 1995, i Me First and the Gimme Gimmes hanno pubblicato i loro primi 13 singoli sempre per etichette discografiche differenti (solo il primo singolo, \"Denver\", fu pubblicato attraverso la Fat Wreck Chords). Con la Square Dance Series tornano dunque a pubblicare singoli per la propria etichetta discografica.\nTutti i singoli della Square Dance Series sono edizioni limitate, pubblicati ciascuno in circa 3\u00a0000 copie (il numero esatto di copie varia per ciascun singolo). Per ciascun singolo circa 1\u00a0000 copie (vendute direttamente dal sito della Fat Wreck Chords) sono state realizzate in vinile nero quadrato; le restanti 2\u00a0000 copie circa (vendute da altri negozi, fisici o online) sono state realizzate in vinile colorato rotondo.\nCiascun singolo \u00e8 dedicato ad un artista country; il lato A \u00e8 tratto dal loro album \"Love Their Country\", mentre il lato B \u00e8 una cover inedita dello stesso artista (registrata durante le sessioni di \"Love Their Country\")."}
{"id": "1430039", "revid": "324090", "url": "https://it.wikipedia.org/wiki?curid=1430039", "title": "Campionati mondiali di canoa/kayak 2007", "text": "I 36esimi Campionati mondiali di canoa/kayak si sono svolti a Duisburg (Germania) dal 9 al 12 agosto 2007."}
{"id": "1430041", "revid": "2143966", "url": "https://it.wikipedia.org/wiki?curid=1430041", "title": "Stazione meteorologica di Taranto Grottaglie", "text": "La stazione meteorologica di Taranto Grottaglie \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Grottaglie.\nStoria.\nLa stazione meteorologica venne ufficialmente inaugurata il 29 settembre 1943 dal personale statunitense in servizio presso la base area; questa stazione rimase attiva fino al 30 aprile 1945.\nIl 14 maggio 1951 venne attivata dall'Aeronautica Militare una nuova stazione di terza classe presso la palazzina comando; il 12 gennaio 1969 la stazione meteorologica venne ricollocata nei pressi dei nuovi locali aeroportuali.\nIl 1\u00ba gennaio 1991 la gestione della stazione \u00e8 passata dall'Aeronautica Militare all'ENAV e, a seguito della sua automatizzazione, venne ricollocata sul lato opposto rispetto alla pista aeroportuale.\nCaratteristiche.\nLa stazione meteorologica, gestita dall'ENAV, si trova nell'Italia meridionale, in Puglia, nel comune di Grottaglie, presso l'aeroporto di Taranto-Grottaglie, 4\u00a0km da Grottaglie e 16\u00a0km da Taranto, ad un'altezza di 69 metri s.l.m. e alle coordinate geografiche .\nMedie climatiche ufficiali.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +8,5\u00a0\u00b0C; quella del mese pi\u00f9 caldo, agosto, \u00e8 di +24,9\u00a0\u00b0C. Nel medesimo trentennio, la temperatura minima assoluta ha toccato i -10,0\u00a0\u00b0C nel gennaio 1979 (media delle minime assolute annue di -3,4\u00a0\u00b0C), mentre la massima assoluta ha fatto registrare i +42,6\u00a0\u00b0C nel luglio 1988 (media delle massime assolute annue di +38,0\u00a0\u00b0C).\nLa nuvolosit\u00e0 media annua si attesta a 3,4 okta giornalieri, con minimo di 1,5 okta giornalieri a luglio e massimo di 4,6 okta giornalieri a febbraio.\nLe precipitazioni medie annue si aggirano attorno ai 565\u00a0mm, distribuite in 65 giorni, con un marcato minimo estivo ed un picco autunnale.\nL'umidit\u00e0 relativa media annua fa registrare il valore di 70,7% con minimo di 61% a luglio e massimo di 80% a dicembre.\nIl vento presenta una velocit\u00e0 media annua attorno ai 4\u00a0m/s.\nValori estremi.\nTemperature estreme mensili dal 1943 ad oggi.\nNella tabella sottostante sono riportati i valori delle temperature estreme mensili dal 1943 ad oggi, con il relativo anno in cui sono state registrate. Nel periodo esaminato, in base all'analisi dei metar orari, la temperatura minima assoluta ha toccato i -10,0\u00a0\u00b0C nel gennaio 1979 mentre la massima assoluta ha raggiunto i +43,0\u00a0\u00b0C nel luglio 2007 (questo tipo di analisi non pu\u00f2 escludere che i valori reali possano leggermente differire da quelli sopra indicati)."}
{"id": "1430043", "revid": "1272592", "url": "https://it.wikipedia.org/wiki?curid=1430043", "title": "Consap", "text": "La Concessionaria Servizi Assicurativi Pubblici (anche CONSAP) \u00e8 una societ\u00e0 per azioni italiana.\nLa societ\u00e0 \u00e8 controllata totalmente dal Ministero dell'economia e delle finanze del quale \u00e8 una societ\u00e0 in house. La societ\u00e0 gestisce servizi su concessione del Ministero dello sviluppo economico, del Ministero dell'interno e del Ministero dell'economia e delle finanze.\nStoria.\nCONSAP nasce il 1\u00ba gennaio 1993 ricevendo da INA le attivit\u00e0 legate alle \"cessioni legali\" e alla gestione dei Fondi di Garanzia e Solidariet\u00e0 di tipo assicurativo. La sua capacit\u00e0 di gestire fondi appositamente istituiti ha portato poi il Governo ad attribuirle, con successive norme, la gestione di ulteriori fondi, anche diversi da quelli assicurativi.\nAttivit\u00e0.\nCONSAP gestisce:\nCONSAP ha inoltre incarichi del Governo in materia di:"}
{"id": "1430044", "revid": "834", "url": "https://it.wikipedia.org/wiki?curid=1430044", "title": "Costo totale di propriet\u00e0", "text": ""}
{"id": "1430045", "revid": "834", "url": "https://it.wikipedia.org/wiki?curid=1430045", "title": "Costo totale di possesso", "text": ""}
{"id": "1430046", "revid": "281901", "url": "https://it.wikipedia.org/wiki?curid=1430046", "title": "Vipera cornuta", "text": ""}
{"id": "1430047", "revid": "114278141", "url": "https://it.wikipedia.org/wiki?curid=1430047", "title": "Rifugio Bosconero", "text": "Il rifugio Cas\u00e8ra Bosconero \u00e8 un rifugio alpino delle Dolomiti bellunesi. Si trova ai piedi della Rocchetta Alta, rilievo minore del gruppo del Bosconero, verso la fine della valle omonima, all'altezza del lago di Pontesei (val Zoldana, comune di Forno di Zoldo).\nStoria.\nRicavato da una vecchia \"cas\u00e8ra\", divenne dapprima bivacco grazie al CAI di Venezia e alla fondazione Berti, quindi fu ampliato dal CAI della Valzoldana per divenire rifugio.\nAccessi.\nL'accesso pi\u00f9 diretto e frequentato parte dal lago di Pontesei (807\u00a0m, presso la SS 251) e segue il sentiero 490 (1,45/2 h di percorrenza - 650\u00a0m di dislivello). Presso il lago passa l'Alta via n. 3 che partendo da Villabassa giunge a Longarone."}
{"id": "1430048", "revid": "2048388", "url": "https://it.wikipedia.org/wiki?curid=1430048", "title": "AFC Futsal Championship 2006", "text": "L'ottavo Asian Futsal Championship, disputato nel 2006 a Tashkent dal 21 maggio al 27 maggio, viene considerato l'ottavo campionato continentale asiatico per formazioni nazionali di calcio a 5.\nNelle fasi di qualificazione tenutesi a Kuantan in Malaysia, delle dieci formazioni presenti ebbero accesso al tabellone principale Malesia, Turkmenistan, Hong Kong e Australia per la prima volta partecipante ad un campionato asiatico dopo l'abbandono dell'OFC. Il 2006 segna il debutto della fase di qualificazione al tabellone principale, per una manifestazione che ha richiamato l'interesse di oltre venti squadre nazionali (24 nel 2005, 22 nel 2006). Nel tabellone principale le 16 formazioni vennero divise in quattro gironi da quattro squadre, con la qualificazione della prima alle semifinali ed alle finali ad eliminazione diretta.\nL'ottavo campionato asiatico segna anche un passo epocale per l'interruzione del dominio iraniano da parte del Giappone che battendo 5-1 l'Iran in semifinale, guadagn\u00f2 il pass per l'atto conclusivo portato a termine finalmente in maniera positiva ai danni dei padroni di casa dell'Uzbekistan. Per il Giappone, giunto alla quinta finale consecutiva, \u00e8 la prima vittoria dopo le brucianti quattro sconfitte patite tutte in favore degli iraniani."}
{"id": "1430049", "revid": "344646", "url": "https://it.wikipedia.org/wiki?curid=1430049", "title": "Sem\u00ebn Ljudvigovi\u010d Frank", "text": "Partecipa alle raccolte \"Problemy idealizma\" (1902), \"Vechi\" (1909) e \"Iz glubiny\" (1918). Aspira alla sintesi di pensiero razionale e fede religiosa nelle tradizioni della filosofia apofatica e del platonismo cristiano, sotto l'influenza di Nikolaj Kuzanskij e Vladimir Solov'\u00ebv (soprattutto del concetto di unitotalit\u00e0).\nNasce a Mosca in una colta famiglia ebrea. Ancora studente al ginnasio, entra in contatto con i circoli marxisti, sotto l'influenza dei quali entra nella facolt\u00e0 giuridica dell'Universit\u00e0 di Mosca (dove fu allievo del celebre professore Aleksandr Ivanovi\u010d \u010cuprov). Nel 1899 fu arrestato e allontanato dalle citt\u00e0 universitarie. Di l\u00ec a poco avrebbe oltrepassato i confini, lavorando a Berlino e a Monaco.\nLa sua prima opera a stampa, nel 1900, \"Teorija zennosti Marksa\" [La teoria del valore di Marx], \u00e8 dedicata alla critica del marxismo. Nella raccolta \"Problemy idealizma\" (1903) venne pubblicato il suo primo studio filosofico, \"Niz\u0161e i ljubov k dal'nemu\" [Nietzsche e l'amore della lontananza] (da questo momento l'opera di Frank si allaccer\u00e0 completamente ai problemi filosofici). In seguito all'esame di magistero (1912) diviene professore dell'Universit\u00e0 di Pietroburgo; in quell'anno abbraccia la fede ortodossa. Nel 1915 difende la sua dissertazione, \"Predmet znanija\" [L'oggetto della conoscenza], nella quale affronta le condizioni ontologiche della possibilit\u00e0 dell'intuizione come percezione diretta della realt\u00e0, in accordo alla tendenza dell'intuizionismo.\nIl suo libro \"Du\u0161a \u010celoveka\" [L'anima dell'uomo], pubblicato nel 1918, venne presentato come dissertazione per il conseguimento del titolo di dottore, ma la discussione non si pot\u00e9 sostenere. Nel 1917 Frank ricopre la cattedre di filosofia presso l'Universit\u00e0 di Saratov, e nel 1921 presso l'Universit\u00e0 di Mosca.\nInsieme ad altri, nel 1922 venne esiliato dalla Russia; trov\u00f2 sistemazione a Berlino, entr\u00f2 nel corpus dell'Accademia religioso-filosofica costituita da Nikolaj Aleksandrovi\u010d Berdjaev, col quale aveva gi\u00e0 lavorato a Mosca presso l'Accademia Spirituale. Dal 1930 si trasferisce in Francia, per poi stabilirsi a Londra nel 1945."}
{"id": "1430056", "revid": "400694", "url": "https://it.wikipedia.org/wiki?curid=1430056", "title": "Ermenegildo Zegna (imprenditore 1892)", "text": "Biografia.\nFiglio di Michelangelo Zegna, ex orologiaio che aveva aperto un laboratorio tessile, Ermenegildo Zegna frequent\u00f2 sin da bambino l\u2019azienda paterna. A Biella studi\u00f2 presso le scuole professionali tessili e nel 1910, ancora minorenne, fond\u00f2 insieme ai fratelli Edoardo e Mario e a un quarto socio, Costanzo Giardino Vitri, il Lanificio Zegna &amp; Giardino Vitri. Con il precoce abbandono di Giardino Vitri e di Edoardo, sin dai primi anni l\u2019azienda vide al timone Ermenegildo e, fino ai primi anni quaranta, il fratello Mario.\nChiamato alle armi con lo scoppio della prima guerra mondiale, al termine del conflitto torn\u00f2 a guidare l\u2019azienda. Il suo obiettivo era competere e superare l\u2019eccellenza britannica nel settore dei tessuti: comp\u00ec cos\u00ec numerosi viaggi in Inghilterra, dove visit\u00f2 le fabbriche tessili e ne apprese le tecniche, e da cui import\u00f2 stoffe e macchinari all\u2019avanguardia. Zegna si distinse anche per alcune intuizioni di marketing per l\u2019epoca innovative, come le pubblicit\u00e0 sui treni e la stampigliatura del marchio di fabbrica sulle cimose dei tessuti.\nNegli anni trenta l\u2019azienda arriv\u00f2 a impiegare oltre 1000 operai e inizi\u00f2 ad esportare negli Stati Uniti. Nel 1935 Ermenegildo Zegna fu insignito del titolo di Cavaliere del Lavoro dal re Vittorio Emanuele III, cui segu\u00ec nel 1939 il conferimento del titolo nobiliare di \"conte di Monterubello\".\nNei primi anni quaranta, con l\u2019uscita di scena del fratello Mario, Ermenegildo Zegna coinvolse in azienda i giovani figli Angelo e Aldo, che ne prenderanno il timone dalla seconda met\u00e0 degli anni sessanta.\nMor\u00ec a Trivero nel 1966.\nL'impegno filantropico.\nErmenegildo Zegna si distinse anche per l\u2019attenzione verso i luoghi di origine, promuovendo opere sociali e assistenziali volte a migliorare il benessere della comunit\u00e0. A Trivero, infatti, a partire dal 1932 fece costruire varie infrastrutture, tra cui un cineteatro, una biblioteca pubblica, un asilo, una palestra e il Centro Assistenziale Zegna con la clinica della maternit\u00e0 e dell\u2019infanzia. A Ermenegildo Zegna si deve anche la costruzione, iniziata nel 1938, della strada Panoramica Zegna.\nRiconoscimenti.\nA Ermenegildo Zegna \u00e8 intitolata la scuola alberghiera I.P.S.A.R. di Trivero, la cui struttura ospitava in origine l\u2019albergo San Bernardo fatto costruire negli anni cinquanta dall\u2019imprenditore e donato alla Provincia nel 1971."}
{"id": "1430060", "revid": "729019", "url": "https://it.wikipedia.org/wiki?curid=1430060", "title": "Ford Model A (1903)", "text": "La Ford Model A prodotta dal 1903 al 1905 \u00e8 la prima vettura prodotta dalla casa automobilistica statunitense Ford che ne riprese poi il nome in un secondo momento, con la presentazione della Ford Model A (1927).\nContesto.\nIl Model A originale, conosciuto anche come \"Fordmobile\", rappresenta la prima vettura costruita dalla Ford quando inizi\u00f2 la sua produzione nel 1903. Il primo acquirente della vettura fu il dott. Ernst Pfenning di Chicago che l'acquist\u00f2 il 23 luglio del 1903. In totale furono 1.750 le Model A prodotte tra il 1903 e il 1905.\nL'auto nasceva come due posti scoperta o 4 posti tonneau. Come optional era possibile montare una copertura. Il motore, montato al centro della vettura, era un bicilindrico raffreddato ad acqua con cilindri orizzontali e contrapposti di alesaggio e corsa rispettivamente di 114,3 mm (4,50 pollici) e 101,6 mm (4 pollici) per una cilindrata di 2085 cm\u00b3. La sua potenza era di circa 8/9 hp a 900 giri ed aveva un cambio epicicloidale a due marce pi\u00f9 retromarcia, che divenne quasi un marchio di fabbrica della Ford e che venne montato anche sulla Model T. L'albero motore era trasversale, parallelo all'asse delle ruote, per cui l'avviamento a manovella era laterale. Le sospensioni erano a doppia balestra semiellittica su entrambi gli assi e le ruote a raggi in legno montavano gomme da 3x28 pollici. Rispetto alla precedente Ford Quadricycle presentava l'innovazione del volante al posto del manubrio. L'auto pesava 562 kg e poteva raggiungere i 45 km\\h. Il suo passo era di 1,8 m e veniva venduta a 750 dollari USA dell'epoca. Come optional erano disponibili due coperture in gomma (30 dollari) o in pelle (50 dollari) e il divano posteriore (100 dollari).\nLa ditta spese quasi l'intero capitale di 28.000 dollari per progettare e realizzare la vettura, tanto che prima della sua messa in vendita restavano solo 223,65 dollari nel proprio conto bancario. Il successo delle vendite per\u00f2 permise alla Ford di ottenere un grande profitto tanto che la rese la prima vera casa automobilistica di successo.\nVenne sostituita nel 1906 dalla Ford Model B."}
{"id": "1430061", "revid": "125250972", "url": "https://it.wikipedia.org/wiki?curid=1430061", "title": "Ford Model A (1927)", "text": "La Ford Model A prodotta dal 1927 \u00e8 la seconda autovettura Ford in cui viene utilizzata la prima lettera dell'alfabeto, dopo il primo modello assoluto della produzione di questa casa automobilistica statunitense, la Ford Model A (1903).\nIl contesto.\nAnche questo modello fu per l'azienda un grande successo, la seconda macchina pi\u00f9 venduta della Ford dopo la Model T. La produzione inizi\u00f2 il 20 ottobre 1927 ma l'auto non fu venduta fino al 2 dicembre successivo. Questa vettura sostitu\u00ec la Model T dopo 18 anni di produzione ininterrotta.\nI prezzi della \"Model A 1927\" variavano dai 385 dollari dell'epoca, per il modello 2 posti roadster o \"Tudor\" (contrazione di \"Two door\"), ai 570 dollari della versione top della gamma, la \"Fordor\" (contrazione di \"Four door\").\nIl motore era un 4 cilindri in linea con cilindrata di 3,3 litri (200,5 in3) che forniva 40 hp. Il suo consumo normale, con il carburatore monocorpo Zenith, variava tra i 13 e 16 litri per 100 km. La velocit\u00e0 massima raggiungibile era di 105 km/h. Il passo della vettura era di 2,6 m mentre il rapporto finale di riduzione era di 3,77:1. La trasmissione era a tre marce pi\u00f9 retromarcia. Infine la Model A montava, finalmente, freni meccanici su tutte le ruote (la model T fu prodotta fino al 1927 con i soli freni posteriori e sulla trasmissione).\nLa Model A usc\u00ec con diverse carrozzerie: coup\u00e9 (Standard e Deluxe), Business coup\u00e9, Sport coup\u00e9, Roadster coup\u00e9 (Standard e Deluxe), Fordor (tre porte, STD e DX), Victoria, Station wagon, Taxicab (versione taxi) e anche sotto forma di due veicoli commerciali con carrozzeria furgonata o scoperta.\nLa vettura venne pi\u00f9 volte aggiornata e migliorata, nel 1930 la vettura sub\u00ec il restyling pi\u00f9 significativo e marcato con l'uscita della Model AN, dove N sta per \"New\": le principali e pi\u00f9 vistose modifiche furono negli pneumatici che scesero da 21\" con gomme 4.5 a 19\" con gomme corda 4.75. La calandra disegnata da Edsel Ford, tanto copiata dalle Lincoln, sar\u00e0 ristilizzata con un design pi\u00f9 filante e moderno. Nel 1931 quest'ultima verr\u00e0 parzialmente verniciata, le forme cos\u00ec anticiperanno la futura Model B del 1932 che adotter\u00e0 per la prima volta il V8 da 65 CV sempre a valvole laterali.\nLa produzione della vettura cess\u00f2 il 31 agosto 1931 dopo che ne erano state prodotte un totale di 4.320.446. Venne sostituita dalla Ford Model B.\nNe venne anche realizzata una versione su licenza in URSS dalla GAZ. Con questo modello, cominci\u00f2 la collaborazione tra la Ford e l'URSS che diede origine alla ditta stessa. Per il mercato inglese ed europeo fu costruita la model A con sigla AF, AFN dal 1930, identica alla A americana ma con motore ridotto di cilindrata a 2,8 litri e di potenza a 28 CV. La AF fu prodotta in circa 400.000 esemplari.\nRiguardo al motore, Henry Ford mise al banco per la prima volta il motore della A e non riusc\u00ec ad ottenere pi\u00f9 di 24 hp, una miseria per quell'epoca. Fu incaricato l'ingegnere Ickx che, in soli 90 giorni, come promesso, port\u00f2 la potenza a 40 hp."}
{"id": "1430062", "revid": "1543377", "url": "https://it.wikipedia.org/wiki?curid=1430062", "title": "Stazione meteorologica di Lecce Galatina", "text": "La stazione meteorologica di Lecce Galatina \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Lecce.\nCaratteristiche.\nLa stazione meteorologica si trova nell'Italia meridionale, in provincia di Lecce, nel comune di Galatina, a 61 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, gennaio, \u00e8 di +8,6\u00a0\u00b0C, mentre quella del mese pi\u00f9 caldo, agosto, \u00e8 di +25,2\u00a0\u00b0C; mediamente si contano 12 giorni di gelo all'anno e 65 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -9,4\u00a0\u00b0C del gennaio 1979 e i +44,4\u00a0\u00b0C del luglio 1987.\nLe precipitazioni medie annue si attestano a 639\u00a0mm, mediamente distribuite in 69 giorni di pioggia, con minimo in estate, picco massimo in autunno e massimo secondario in inverno.\nL'umidit\u00e0 relativa media annua fa registrare il valore di 74,3 % con minimo di 66 % a luglio e massimo di 82 % a dicembre; mediamente si contano 56 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alle medie di riferimento trentennale (1961-1990), la temperatura media del mese pi\u00f9 freddo, gennaio, si attesta a +8,6\u00a0\u00b0C, mentre quella del mese pi\u00f9 caldo, agosto, \u00e8 di +25,0\u00a0\u00b0C. Nel medesimo trentennio, la temperatura minima assoluta ha toccato i -9,4\u00a0\u00b0C nel gennaio 1979 (media delle minime assolute annue di -2,5\u00a0\u00b0C), mentre la massima assoluta ha fatto registrare i +44,4\u00a0\u00b0C nel luglio 1987 (media delle massime assolute annue di +38,8\u00a0\u00b0C).\nLa nuvolosit\u00e0 media annua si attesta a 3,4 okta giornalieri, con minimo di 1,4 okta giornalieri a luglio e massimo di 4,6 okta giornalieri a febbraio.\nLe precipitazioni medie annue superano di poco i 600\u00a0mm, con un marcato minimo estivo ed un picco autunnale.\nL'umidit\u00e0 relativa media annua fa registrare il valore di 73,8% con minimo di 63% a luglio e massimo di 83% a dicembre.\nDati climatologici 1951-1980.\nIn base alle medie trentennali 1951-1980, la temperatura media del mese pi\u00f9 freddo, gennaio, \u00e8 di circa +8,9\u00a0\u00b0C, mentre quella del mese pi\u00f9 caldo, agosto, si attesta a +25,0\u00a0\u00b0C.\nNel trentennio esaminato, la temperatura minima assoluta ha toccato i -9,4\u00a0\u00b0C nel gennaio 1979 mentre la massima assoluta ha raggiunto i +42,6\u00a0\u00b0C nell'agosto 1957.\nValori estremi.\nTemperature estreme mensili dal 1944 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1944 ad oggi, con il relativo anno in cui queste si sono registrate. La massima assoluta del periodo esaminato di +44,4\u00a0\u00b0C risale al luglio 1987, mentre la minima assoluta di -9,4\u00a0\u00b0C \u00e8 del gennaio 1979. Da sottolineare che la temperatura di -12,0 \u00b0C, citata da talune fonti come minima assoluta, non risulta nelle fonti primarie."}
{"id": "1430063", "revid": "2014155", "url": "https://it.wikipedia.org/wiki?curid=1430063", "title": "Cuil\u00e9n di Scozia", "text": "Biografia.\nInfanzia.\nEra uno dei tre figli di Indulf di Scozia, gli altri due erano Amlaib di Scozia ed Eochaid. Si suppone che Cuil\u00e9n \u00e8 implicato nella morte del suo predecessore Dubh di Scozia, che aveva sconfitto Cuil\u00e9n nella battaglia nel 965. \nRegno.\nLe cronache dei re riportano parecchi eventi durante il regno di Cuil\u00e9n. Si dice che il figlio di Marcan di Breodalaig (o di Breodalach) \u00e8 stato ucciso nel Lothian, quel Cellach, vescovo di Saint Andrews e M\u00e1el Brigte, anche lui vescovo, sono morti in quegli anni.\nAltre morti segnalate includono Donald mac Cairill e M\u00e1el Brigte mac Dubacain, le identit\u00e0 dei quali sono sconosciute, ma devono evidentemente essere stati uomini importanti. M\u00e1el Brigte potrebbe essere stato un figlio di Dubacan mac Indrechtaig, conte di Angus, che \u00e8 stato ucciso nella Battaglia di Brunanburh nel 937. Per concludere, si dice anche che Leot e Sluagadach siano andati a Roma, presumibilmente per affari di chiesa. \nMorte.\nNel 971 Cuil\u00e9n, con suo fratello Eochaid, sono stati uccisi in un corridoio a Lothian da Amdarch, re di Strathclyde. Si dice che il motivo dell'uccisione sia la vendetta: Cuil\u00e9n infatti stupr\u00f2 la figlia di Amdarch.\nLe cronache dei re non dicono che \u00e8 stato sepolto a Iona, ma la parte relativa alla morte di Dubh indica chiaramente che questo era assai probabile. A Cuil\u00e9n successe Cin\u00e1ed fratello di Dubh, che \u00e8 stato sostituito per un breve periodo, dal 973 al 977 circa, da Amla\u00edb, fratello di Cuil\u00e9n. Il figlio di Cuil\u00e9n Costantino, successivamente divenne anche lui re di Scozia."}
{"id": "1430067", "revid": "287204", "url": "https://it.wikipedia.org/wiki?curid=1430067", "title": "Faurei", "text": ""}
{"id": "1430072", "revid": "1917960", "url": "https://it.wikipedia.org/wiki?curid=1430072", "title": "TELE+ Digitale", "text": "TELE+ Digitale, nota anche coi precedenti nomi \"DStv\" , \"Telepi\u00f9 Satellite\" e \"D+\", \u00e8 stata una piattaforma televisiva a pagamento italiana edita da Telepi\u00f9 S.p.A.\n\u00c8 stata la prima piattaforma televisiva a pagamento per la televisione satellitare destinata al mercato italiano.\nLa piattaforma era disponibile anche a San Marino e nella Citt\u00e0 del Vaticano.\nStoria.\n1996-1997: DStv.\nIl lancio di DStv viene annunciato a Sansepolcro da Dario Tognazzi nell'aprile 1993, all'annuale corso di aggiornamento per antennisti della scuola \"Eurosatellite\": vengono prenotati quattro transponder del futuro satellite per telecomunicazioni Hot Bird 2, del gruppo Eutelsat Communications, per una disponibilit\u00e0 trasmissiva complessiva di 16 canali televisivi. Il progetto era quello di creare un'offerta televisiva pi\u00f9 corposa rispetto a quella di TELE+ sulla televisione analogica terrestre, vista la maggiore disponibilit\u00e0 trasmissiva della televisione satellitare, in particolare di quella digitale.\nNel settembre 1995, al \"Comisat\", l'amministratore delegato di Telepi\u00f9 S.p.A., Zanone Poma, annuncia l'imminente inizio delle trasmissioni televisive sperimentali dal satellite Hot Bird 1, posizionato al 13\u00ba grado est, che ebbero inizio a novembre. I canali televisivi disponibili, criptati in Irdeto, erano TELE+1, TELE+2, TELE+3, MTV Europe (in inglese) e un monoscopio identificato come \"Omega TV\", nome della societ\u00e0 licenziataria delle frequenze terrestri di TELE+3.\nIl 3 gennaio 1996 iniziano ufficialmente le trasmissioni di DStv dal satellite Hot Bird 1: per ricevere il segnale era pertanto necessario installare sul tetto della propria abitazione un'antenna parabolica orientata al 13\u00ba grado est, munirsi di un decoder compatibile con lo standard DVB-S e di una smart card attiva. Il costo dell'abbonamento era di 45.000 \u20a4 mensili.\nIl 31 luglio 1996 debuttano sulla piattaforma la versione italiana di Cartoon Network, i canali in lingua inglese BBC World e CNN International e 10 canali radiofonici denominati \"DMX\". Contemporaneamente, l'offerta viene diversificata in pacchetti: Premium aveva un costo mensile di 57.000 \u20a4 e offriva la visione dei canali TELE+1, TELE+2 e TELE+3, mentre Basic aveva un costo mensile di 15.000 \u20a4 e offriva la visione dei restanti canali dell'offerta.\nNel settembre 1996 viene lanciato TELE+ CALCIO, un gruppo di canali televisivi che permetteva di vedere in diretta le partite dei campionati di Serie A e Serie B in varie soluzioni: con il pacchetto +Calcio Full era possibile vedere in diretta tutte le partite di una sola squadra al costo di 500.000 \u20a4 a stagione; con il pacchetto +Calcio Away era possibile vedere in diretta tutte le partite in trasferta di una sola squadra al costo di 300.000 \u20a4 a stagione; con il pacchetto +Calcio Gold, il pi\u00f9 costoso, era possibile vedere in diretta tutte le partite di tutte le squadre. Successivamente, con la nascita della pay-per-view Palco, venne reso possibile anche acquistare le partite singolarmente. Sempre nello stesso mese, inoltre, entrano a far parte del pacchetto Basic i canali TMC e TMC 2.\n1997: Telepi\u00f9 Satellite.\nAd agosto 1996 Johann Rupert vende le sue quote in Telepi\u00f9, rispettivamente il 45%, alla francese Vivendi, che da il via ad un processo di rinnovamento dell'ancora neonata piattaforma: a gennaio 1997 il nome cambia in Telepi\u00f9 Satellite.\nNella primavera del 1997 nasce +Formula 1, un gruppo di cinque canali televisivi che permetteva di seguire in diretta i Gran Premi di Formula 1 da quattro diverse inquadrature con dettagliati rilevamenti cronometrici.\nSempre in primavera iniziano le proprie trasmissioni sulla piattaforma i canali TELE+1 Plus, l'edizione italiana di Bloomberg Television, BET on Jazz, Canale Meteo, Sei Milano e altri 10 canali radio \"DMX\".\nNel luglio 1997 la tedesca Kirch Media vende le sue quote in Telepi\u00f9, rispettivamente il 45%, a Vivendi, gi\u00e0 detentrice del 45% del capitale azionario della societ\u00e0. Il restante 10% di quest'ultima era propriet\u00e0 di Mediaset.\n1997-2001: D+.\nNel 1998 Mediaset vende il restante 10% di Telepi\u00f9 S.p.A. a Vivendi, che nel 1999 ceder\u00e0 il 2% delle quote societarie alla Rai.\nTra il 30 e il 31 agosto 1997 Telepi\u00f9 Satellite diventa D+: i canali TELE+1, TELE+2 e TELE+3 diventano, rispettivamente, TELE+ Bianco, TELE+ Nero e TELE+ Grigio, dove vengono trasmessi pi\u00f9 di 100 film al mese in anteprima assoluta, serie televisive, il calcio italiano con le migliori partite delle squadre TELE+ di Serie A (partite di Juventus, Inter, Milan, Atalanta, Bari, Bologna, Brescia, Perugia, Reggina, Verona e Vicenza), Serie B (partite di Genoa, Torino, Cagliari, Chievo, Empoli, Ternana, Treviso, Salernitana, Cosenza, Pescara, Piacenza, Pistoiese, Ravenna e Monza), Serie C (partite di Catania, Livorno e Messina) \u2015 le restanti partite su TELE+ Calcio \u2015 e la Supercoppa italiana, il calcio europeo con la UEFA Champions League, la Premier League, la Primera Divisi\u00f3n, la Bundesliga e la Division 1, il football NFL, il basket NBA, il baseball MLB, la Formula 1, il rally, i kart e il Ferrari Challenge.\nSempre il 1\u00ba settembre 1997 nascono la versione italiana di MTV, al posto della gi\u00e0 presente versione europea, di Hallmark Channel e di Discovery Channel, oltre ai nuovi canali TELE+ 16:9 e Marcopolo.\nNei mesi e negli anni successivi nuovi canali entrano a far parte dell'offerta, come Disney Channel, Canal Jimmy, Classica, INN, Happy Channel, Milan Channel, Planete, RaiSat Gambero Rosso, RaiSat Ragazzi, RaiSat Cinema, Rock TV e Inter Channel.\nSempre nel 1997, D+ introduce sul mercato dei nuovi ricevitori, chiamati Goldbox, e la codifica SECA alle proprie trasmissioni, affiancandola al gi\u00e0 utilizzato sistema Irdeto.\nNel 2000, a causa delle numerose e frequenti violazioni del sistema Irdeto, nei canali TELE+ CALCIO viene spento il simulcrypt, iniziando ad utilizzare solo la codifica SECA.\n2001-2003: TELE+ Digitale e l'acquisizione da parte di News Corporation.\nNell'agosto 2001, D+ diventa TELE+ Digitale, facendo appunto riferimento alla tecnologia di trasmissione utilizzata sul satellite. La pay TV controllata da Vivendi, inoltre, riformula completamente la propria offerta, introducendo nuovi pacchetti di canali e modificando le tariffe. Sempre nell'agosto 2001, TELE+ Digitale abbandona il sistema di codifica Irdeto per passare definitivamente al SECA Mediaguard, sempre a causa delle numerose e sempre crescenti violazioni del sistema utilizzato in precedenza.\nNel 2002, dopo aver acquisito la maggioranza del capitale azionario di Stream S.p.A., News Corporation compra Telepi\u00f9 S.p.A. dalla francese Vivendi per un totale di 900 milioni di euro, dando il via alla fusione tra i due provider di pay TV italiani.\nTra il 2002 e il 2003, TELE+ Digitale sostituisce per un'ultima volta le smart card dei propri abbonati, questa volta con le nuove SECA 2.\n2003: la chiusura.\nNel marzo del 2003 la Commissione europea autorizza la fusione tra Telepi\u00f9 S.p.A. e Stream S.p.A. dalla quale sarebbe nata Sky Italia S.r.l., le cui trasmissioni sarebbero ufficialmente iniziate il 31 luglio. Allo scadere della mezzanotte di tale data, infatti, TELE+ Digitale \u00e8 confluita assieme a Stream TV nella nascente Sky Italia, lasciando a quest'ultima tutti i loro abbonati e molti dei servizi televisivi presenti sulle rispettive piattaforme.\nPacchetti.\nSuper.\nIl pacchetto comprendeva 26 canali tematici e 20 Radio MultiMusica: RaiSat Ragazzi, Cartoon Network, RaiSat Cinema, RaiSat Fiction, Hallmark Channel, RaiSat Album, Happy Channel, Canal Jimmy, Sky News, Bloomberg Television, CNBC Europe, INN, BBC World, CNN International, Match Music, Rock TV, RaiSat Show, MTV, RaiSat Gambero Rosso, RaiSat Art, Discovery Channel, Planete, Marcopolo, ESPN Classic Sport, Eurosport ed Eurosport News. Il prezzo era di 19 \u20ac al mese.\nPremium Plus.\nIl pacchetto comprendeva cinque canali TELE+ (TELE+ Bianco, TELE+ Nero, TELE+ Grigio, TELE+ 16:9 e TELE+ 30) e i seguenti 12 canali tematici: Disney Channel, Marcopolo, Eurosport, Eurosport News, Discovery Channel, Bloomberg Television, Sky News, ESPN Classic, BBC World, CNBC Europe, INN e Rock TV. Il prezzo era di 32 \u20ac al mese.\nSuperpremium.\nIl pacchetto comprendeva i cinque canali TELE+, Disney Channel, i 26 canali tematici dell'offerta Super e le 20 radio MultiMusica. Il prezzo era di 39 \u20ac al mese.\n+Calcio Gold.\nAbbonandosi a +Calcio Gold era possibile vedere tutte le partite delle squadre delle quali TELE+ deteneva i diritti. Il prezzo era di 24 \u20ac al mese.\nSuperpremium Gold.\nComprendeva i pacchetti Superpremium e +Calcio Gold. Il prezzo era di 45 \u20ac al mese.\nFamily.\nIl pacchetto Family comprendeva tutti i canali del pacchetto Premium Plus e tutte le partite di +Calcio Gold. Il prezzo era di 39 \u20ac al mese.\nPremium Gold.\nNell'ambito di sperimentazione della tecnologia digitale terrestre, limitatamente alle citt\u00e0 di Palermo, Brescia e La Spezia, TELE+ Digitale lanci\u00f2 il pacchetto Premium Gold, che comprendeva quattro delle cinque reti TELE+ (TELE+ Bianco, TELE+ Nero, TELE+ Grigio e TELE+ 16:9), il servizio pay-per-view Palco e i seguenti canali tematici: Eurosport, RaiSat Ragazzi, Happy Channel e Planete. Il prezzo era di 31 \u20ac al mese.\nOptions.\nIn aggiunta ad un abbonamento annuale erano disponibili le seguenti Opzioni: Disney Channel (acquistabile solo con Super e +Calcio Gold essendo gi\u00e0 compreso negli altri pacchetti), Inter Channel, Milan Channel, CineCinema 1, CineCinema 2 e CineClassics, Classica, Seasons e +Formula 1.\nI prezzi dei canali erano i seguenti:\nServizi Interattivi.\nIl bouquet di TELE+ Digitale offriva a tutti gli abbonati ad un qualsiasi pacchetto anche i seguenti canali e servizi interattivi, senza maggiorazioni di prezzo: EPG (Guida Elettronica Programmi), +Cinema Interattivo, Meteo, +Giochi, Sport Magazine, +Club, +Formula 1 Magazine, Gambero Rosso Interattivo e RaiSat ITV Magazine. +Gol era invece abbinato al pacchetto +Calcio Gold.\nPalco.\nPalco \u00e8 stata la pay-per-view di TELE+ Digitale che offriva film, eventi sportivi e pellicole per adulti su 16 canali televisivi. Il primo trasmetteva nel formato panoramico mentre i restanti 15 in formato . Era inclusa in tutti i pacchetti.\nTecnologie.\nDecoder.\nGoldbox.\nIl Goldbox era un decoder, dotato di lettore integrato per smart card con sistema SECA, che permetteva la visione dei canali inclusi nel proprio abbonamento. In seguito alla legge sul \"decoder unico\", venne introdotto nei decoder anche il sistema di codifica NDS, per gli abbonati alla rivale Stream TV.\nTrasmissione dei contenuti.\nTELE+ Digitale forniva contenuti ai propri abbonati secondo i seguenti standard:\nCuriosit\u00e0.\nTELE+ Digitale \u00e8 stata la prima piattaforma televisiva a pagamento per la televisione digitale satellitare attivata in Europa, soltanto un anno e mezzo dopo la statunitense DirecTV, la prima piattaforma televisiva a pagamento per la televisione digitale satellitare attivata nel mondo.\nAltri due primati riguardano il calcio e la pay-per-view. Nel settembre 1996, infatti, per la prima volta \u00e8 stato possibile vedere in diretta tutte le partite di calcio di Serie A. Le singole partite erano acquistabili anche in pay-per-view: si trattava della prima offerta in tale modalit\u00e0 rivolta al mercato italiano."}
{"id": "1430073", "revid": "2143966", "url": "https://it.wikipedia.org/wiki?curid=1430073", "title": "Stazione meteorologica di Santa Maria di Leuca", "text": "La stazione meteorologica di Santa Maria di Leuca \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 costiera di Santa Maria di Leuca.\nCaratteristiche.\nLa stazione meteorologica si trova nell'Italia meridionale, in provincia di Lecce, nel comune di Castrignano del Capo, a 112 metri s.l.m. e alle coordinate geografiche .\nOltre a rilevare i dati relativi a temperatura, precipitazioni, pressione atmosferica, umidit\u00e0 relativa, eliofania, direzione e velocit\u00e0 del vento, la stazione \u00e8 collegata ad una boa situata nel punto in cui l'antistante Mare Jonio settentrionale volge verso il Mare Adriatico meridionale, grazie alla quale \u00e8 possibile osservare lo stato del mare, l'altezza dell'onda marina, la direzione dell'onda stessa, oltre alla lunghezza e all'altezza dell'onda morta (onda non pi\u00f9 soggetta all'azione diretta del vento).\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, febbraio, \u00e8 di +10,0\u00a0\u00b0C, mentre quella del mese pi\u00f9 caldo, agosto, \u00e8 di +25,3\u00a0\u00b0C; mediamente si contano zero giorni di gelo all'anno e 20 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -2,8\u00a0\u00b0C del gennaio 1979 e i +39,6\u00a0\u00b0C del luglio 1988.\nLe precipitazioni medie annue si attestano a 563\u00a0mm, mediamente distribuite in 61 giorni di pioggia, con minimo in estate e picco massimo in autunno-inverno.\nL'umidit\u00e0 relativa media annua fa registrare il valore di 75,7 % con minimo di 69 % a luglio e massimo di 80 % a novembre; mediamente si contano 9 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alle medie di riferimento trentennale (1961-1990), la temperatura media del mese pi\u00f9 freddo, gennaio, si attesta a +9,9\u00a0\u00b0C, mentre quella del mese pi\u00f9 caldo, agosto, \u00e8 di +25,0\u00a0\u00b0C. Nel trentennio esaminato, la temperatura minima assoluta ha toccato i -5,0\u00a0\u00b0C nel gennaio 1968 mentre la massima assoluta ha raggiunto i +39,6\u00a0\u00b0C nel luglio 1988, superando il precedente record di +39,0\u00a0\u00b0C registrato nell'agosto 1957 e nell'agosto 1963.\nLa nuvolosit\u00e0 media annua si attesta a 3,4 okta, con minimo di 1,2 okta a luglio e massimo di 4,6 okta a febbraio.\nLe precipitazioni medie annue superano di poco i 600\u00a0mm, con un marcato minimo in primavera ed estate ed un picco in autunno-inverno.\nL'umidit\u00e0 relativa media annua fa registrare il valore di 76,2 % con minimo di 69 % a luglio e massimi di 79 % ad ottobre, a novembre e a dicembre.\nDati climatologici 1951-1980.\nIn base alle medie di riferimento trentennale 1951-1980, la temperatura media del mese pi\u00f9 freddo, gennaio, si attesta a +9,8\u00a0\u00b0C, mentre quella del mese pi\u00f9 caldo, agosto, \u00e8 di circa +25,2\u00a0\u00b0C.\nNel trentennio esaminato, la temperatura minima assoluta ha toccato i -5,0\u00a0\u00b0C nel gennaio 1968 mentre la massima assoluta ha raggiunto i +39,0\u00a0\u00b0C nell'agosto 1957 e nell'agosto 1963.\nDati climatologici 1931-1960.\nIn base alle medie climatiche 1931-1960, la temperatura media del mese pi\u00f9 freddo, gennaio, \u00e8 di +9,6\u00a0\u00b0C (contro i +9,9\u00a0\u00b0C della media 1961-1990) mentre quella del mese pi\u00f9 caldo, agosto, si attesta a +25,7\u00a0\u00b0C (contro i +25,0\u00a0\u00b0C della media 1961-1990); la temperatura media annua fa registrare il valore di +17,0\u00a0\u00b0C (contro i +16,9\u00a0\u00b0C della media 1961-1990).\nValori estremi.\nTemperature estreme mensili dal 1946 ad oggi.\nNella tabella sottostante sono riportati i valori delle temperature estreme mensili dal 1946 ad oggi, con il relativo anno in cui sono state registrate. Nel periodo esaminato, la temperatura minima assoluta ha toccato i -5,0\u00a0\u00b0C nel gennaio 1968 mentre la massima assoluta ha raggiunto i +39,6\u00a0\u00b0C nel luglio 1988."}
{"id": "1430076", "revid": "1851848", "url": "https://it.wikipedia.org/wiki?curid=1430076", "title": "Gioacchino Alemagna", "text": "Biografia.\nPasticcere proveniente dalla provincia milanese, cre\u00f2 negli anni venti a Milano il suo primo forno dolciario, per poi prendere in gestione nel 1925 una sua pasticceria, dove vendeva direttamente i suoi prodotti. Nel 1933 ampli\u00f2 la propria attivit\u00e0, sempre nel capoluogo lombardo, con una pasticceria adiacente a piazza del Duomo, che divenne il locale alla moda della citt\u00e0, negli anni prebellici, grazie alla produzione del panettone, specialit\u00e0 di Alemagna.\nIn via Silva a Milano vi era il pi\u00f9 grosso stabilimento con pi\u00f9 di 30 forni di cottura e dipendenti.\nNel dopoguerra Gioacchino cedette l'azienda al figlio Alberto, ritirandosi dall'attivit\u00e0."}
{"id": "1430079", "revid": "36426", "url": "https://it.wikipedia.org/wiki?curid=1430079", "title": "Ospedale Santa Maria della Scala", "text": ""}
{"id": "1430080", "revid": "729019", "url": "https://it.wikipedia.org/wiki?curid=1430080", "title": "Coppa del Mondo di pallavolo maschile 2003", "text": "La decima edizione della Coppa del Mondo di pallavolo maschile si \u00e8 svolta in Giappone dal 16 al 30 novembre 2003. Le prime tre squadre classificate (Brasile, Italia e Serbia-Montenegro) si sono qualificate per i Giochi di Atene 2004.\nNazioni partecipanti.\nCampioni continentali: , , , , .\nVice campioni continentali: , , , .\nWild card: , .\nNazione ospitante: .\nProgramma delle Gare.\n1\u00ba Round.\n16 - 18 novembre 2003\n2\u00ba Round.\n20 - 21 novembre 2003\n3\u00ba Round.\n23 - 25 novembre 2003\n4\u00ba Round.\n28 - 30 novembre 2003\nPodio.\nCampione.\nCampione\nBrasile(Primo titolo)\nSecondo posto.\nItalia\nTerzo posto.\nSerbia e Montenegro"}
{"id": "1430081", "revid": "78273", "url": "https://it.wikipedia.org/wiki?curid=1430081", "title": "Convento di Santa Mustiola", "text": ""}
{"id": "1430085", "revid": "1318658", "url": "https://it.wikipedia.org/wiki?curid=1430085", "title": "Bramanesimo", "text": "Con il termine Bramanesimo, gli storici e gli orientalisti intendono la dottrina dell'India generatasi intorno all'ultima letteratura vedica, quella inerente ai \"Br\u0101hma\u1e47a\" e alle \"Upani\u1e63ad\". Esso rappresenta lo sviluppo del Vedismo e si avvia intorno al IX secolo a.C., terminando nei primi secoli della nostra Era con l'ingresso dell'Induismo.\nIl passaggio dal Vedismo al Bramanesimo corrisponde alla progressiva sostituzione delle figure sacerdotali coinvolte nei riti sacrificali. Se nel primo \"Veda\", il \"\u1e5agveda\", l'officiante delle libagioni \u00e8 l\"hot\u1e5b,\" accompagnato da altre figure sacerdotali minori, con il passare dei secoli e con l'elaborazione dottrinale all'interno degli stessi \"Veda\", sopraggiunge la figura dell\"'udg\u0101t\u1e5b \" il cantore degli inni del \"S\u0101maveda\", sostituito poi anch'esso come figura sacerdotale primaria dallo \"adhvaryu\", il mormorante dei \"mantra\" relativi allo \"Yajurveda\" e, infine con il Bramanesimo, dal \"bramino\", l'ultimo dei sacerdoti che sovrintendeva alla correttezza del rito riparando a qualsiasi errore, e detentore dell'ultimo \"Veda\", l\"Atharvaveda\"."}
{"id": "1430087", "revid": "1543377", "url": "https://it.wikipedia.org/wiki?curid=1430087", "title": "Stazione meteorologica di Foggia Amendola", "text": "La stazione meteorologica di Foggia Amendola \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa all'area rurale attorno alla citt\u00e0 di Foggia. Era nota per un primato assoluto: il 25 giugno 2007 stabil\u00ec un record ufficiale della temperatura pi\u00f9 elevata mai registrata in Italia, toccando +47,0\u00a0\u00b0C, il che corrisponderebbe alla quarta temperatura pi\u00f9 elevata mai registrata ufficialmente in Europa.\nCaratteristiche.\nLa stazione meteorologica si trova nell'Italia meridionale, in Puglia, in provincia di Foggia, nel comune di San Marco in Lamis, nell'area aeroportuale di Amendola, a 60 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, gennaio, \u00e8 di +7,5\u00a0\u00b0C, mentre quella del mese pi\u00f9 caldo, agosto, \u00e8 di +25,1\u00a0\u00b0C; mediamente si contano 19 giorni di gelo all'anno e 67 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -10,4\u00a0\u00b0C del gennaio 1985 e i +43,8\u00a0\u00b0C del luglio 1983.\nLe precipitazioni medie annue si attestano a 469\u00a0mm, con minimo in estate, picco massimo in inverno in autunno.\nL'umidit\u00e0 relativa media annua fa registrare il valore di 71,2 % con minimo di 62 % a luglio e massimo di 80 % a dicembre; mediamente si contano 34 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alle medie di riferimento trentennale (1961-1990), la temperatura media del mese pi\u00f9 freddo, gennaio, si attesta a +7,3\u00a0\u00b0C, mentre quella del mese pi\u00f9 caldo, luglio, \u00e8 di +24,8\u00a0\u00b0C. Nel medesimo trentennio, la temperatura minima assoluta ha toccato i -10,4\u00a0\u00b0C nel gennaio 1985 (media delle minime assolute annue di -4,6\u00a0\u00b0C), mentre la massima assoluta ha fatto registrare i +43,8\u00a0\u00b0C nel luglio 1983 (media delle massime assolute annue di +39,0\u00a0\u00b0C).\nLa nuvolosit\u00e0 media annua si attesta a 3,7 okta giornalieri, con minimo di 2,1 okta giornalieri a luglio e massimo di 4,7 okta giornalieri a febbraio.\nLe precipitazioni medie annue sono leggermente inferiori ai 500\u00a0mm e distribuite in modo simile e in scarse quantit\u00e0 in ogni mese dell'anno, pur con un relativo minimo estivo ed un picco autunnale molto moderato.\nL'umidit\u00e0 relativa media annua fa registrare il valore di 71,9% con minimo di 61% a luglio e massimo di 81% a dicembre.\nL'eliofania assoluta media annua si attesta a 6,7 ore giornaliere, con massimo di 10,5 ore giornaliere a luglio e minimo di 3,7 ore giornaliere a dicembre.\nLa pressione atmosferica media annua normalizzata al livello del mare \u00e8 di 1015,2\u00a0hPa, con massimo di 1018\u00a0hPa ad ottobre e minimi di 1013\u00a0hPa ad aprile e a dicembre.\nValori estremi.\nTemperature estreme mensili dal 1944 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1944 ad oggi, con il relativo anno in cui si queste si sono registrate. La massima assoluta del periodo esaminato di +45,2\u00a0\u00b0C \u00e8 del 24 luglio 2007, mentre la minima assoluta di -10,4\u00a0\u00b0C risale all'8 gennaio 1985.\n\u00c8 stata invalidata dalle elaborazioni statistiche per questo database la temperatura massima di +47,0 \u00b0C del 25/06/2007 fornita dal SYREP. Quel giorno si dimostra un'anomala impennata di 3 \u00b0C fra un METAR e l'altro, sperimentando appunto l'inattendibile valore di 47,0 \u00b0C precedentemente omologato, ma che risulta superiore agli standard e alle carte di reanalisi oltre che alle temperature massime contemporaneamente registrate dalle altre stazioni meteorologiche presenti in zona."}
{"id": "1430089", "revid": "1603714", "url": "https://it.wikipedia.org/wiki?curid=1430089", "title": "San Floriano (disambigua)", "text": ""}
{"id": "1430090", "revid": "339392", "url": "https://it.wikipedia.org/wiki?curid=1430090", "title": "Numero aleph", "text": ""}
{"id": "1430095", "revid": "2014155", "url": "https://it.wikipedia.org/wiki?curid=1430095", "title": "Amlaib di Scozia", "text": "Biografia.\nInfanzia.\nEra figlio di Indulf di Scozia e fratello di Cuil\u00e9n di Scozia. Come con suo padre e forse suo fratello, il suo nome \u00e8 di origine norvegese-gaelica o di norvegese antico, in questo caso l'irlandese antico equivalente di Olaf.\nRegno.\nIl suo nome non \u00e8 incluso in nessuna lista dei re scozzesi, n\u00e9 \u00e8 stato considerato re, in quanto ha solo sostituito Cinaed dal 973 al 977 quando Cin\u00e1ed si \u00e8 assentato per incontrarsi con Edgardo d'Inghilterra a Chester.\nMorte.\n\u00c8 conosciuto dalla notizia della sua morte negli Annali di Tigernach, dove viene riportato che \u00e8 stato ucciso da Kenneth II di Scozia (Cinaed).\nAltri progetti.\n "}
{"id": "1430098", "revid": "88740", "url": "https://it.wikipedia.org/wiki?curid=1430098", "title": "Piergiorgio Paterlini", "text": "Assieme a Michele Serra e Andrea Aloi, \u00e8 tra i fondatori del giornale satirico \"Cuore\".\nTeatro.\nTesti per Lella Costa:\nTesti per Gianluca Ferrato:\nRealizzata la trasposizione teatrale di \"La Califfa di Bevilacqua\", regia di Alessandro Benvenuti."}
{"id": "1430099", "revid": "339392", "url": "https://it.wikipedia.org/wiki?curid=1430099", "title": "Numeri aleph", "text": ""}
{"id": "1430100", "revid": "287204", "url": "https://it.wikipedia.org/wiki?curid=1430100", "title": "Eirik Veras Larsen", "text": ""}
{"id": "1430104", "revid": "35647", "url": "https://it.wikipedia.org/wiki?curid=1430104", "title": "Oscillatori", "text": ""}
{"id": "1430110", "revid": "2033070", "url": "https://it.wikipedia.org/wiki?curid=1430110", "title": "Valle del Bradano", "text": "La valle del Bradano \u00e8 una valle interna della Basilicata.\nGeografia.\nLa valle \u00e8 ubicata nella parte orientale della regione e lambisce la Puglia. L'orografia del territorio \u00e8 caratterizzata per lo pi\u00f9 da colline ed altipiani che da nord degradano verso il mar Jonio.\nLa vegetazione \u00e8 scarsa poich\u00e9 vi \u00e8 un grande sfruttamento agricolo della zona.\nIl clima \u00e8 particolare e diverso dal resto della regione infatti risente molto dell'influsso dell'Adriatico creando condizioni di semi-continentalit\u00e0 con notevoli escursioni termiche diurne e stagionali.\nIn effetti ad un inverno abbastanza rigido e spesso nevoso segue un'estate molto calda e secca.\nAll'interno della valle \u00e8 presente la Riserva Naturale di San Giuliano.\nEconomia.\nLa valle, ad eccezione delle zone intorno Matera e Montescaglioso, ha un'economia basata principalmente sull'agricoltura; in particolare grano e oliveti.\nGenzano di Lucania, grosso centro agricolo posto a nord della Valle, ricade nella zona di produzione del famoso vino Docg Aglianico del Vulture"}
{"id": "1430112", "revid": "339392", "url": "https://it.wikipedia.org/wiki?curid=1430112", "title": "Numero \u05d0", "text": ""}
{"id": "1430113", "revid": "1318658", "url": "https://it.wikipedia.org/wiki?curid=1430113", "title": "European Food Information Council", "text": "Il Consiglio Europeo di Informazione sull\u2019Alimentazione (EUFIC-European Food Information Council) \u00e8 un'organizzazione no-profit orientata al consumatore. \u00c8 stata fondata nel 1995 per rendere pi\u00f9 accessibile e comprensibile la scienza dell\u2019alimentazione e della salute. Con sede a Bruxelles, in Belgio, la sua missione \u00e8 quella di fornire contenuti scientifici per ispirare e promuovere diete e stili di vita pi\u00f9 sani e sostenibili tra i cittadini europei.\nEUFIC comunica informazioni basate sulla scienza riguardo ad una vasta gamma di argomenti relativi all'alimentazione e alla salute, come la nutrizione e lo stile di vita, la sicurezza e la qualit\u00e0 degli alimenti, l'alimentazione sostenibile e la comunicazione del rischio alimentare. Il lavoro di EUFIC per migliorare la comprensione della scienza dell'alimentazione e della salute da parte delle persone si concentra su tre pilastri fondamentali:\nL'integrit\u00e0 scientifica e l'imparzialit\u00e0 sono al centro del lavoro di EUFIC. Un comitato consultivo scientifico indipendente guida il lavoro dell\u2019organizzazione assicurando che il materiale prodotto rifletta il consenso scientifico.\nEUFIC sceglie i suoi argomenti sulla base della loro rilevanza scientifica, dell'importanza per la salute pubblica e al monitoraggio del dibattito pubblico. Gli esperti di scienza del consumo aiutano il team e la rete EUFIC a comprendere meglio atteggiamenti e comportamenti di questi nei confronti del cibo.\nL'organizzazione con sede a Bruxelles porta le sue risorse al pubblico attraverso diversi canali di diffusione - in particolare sulle diverse piattaforme social (Instagram, Facebook, Twitter e LinkedIn), nonch\u00e9 attraverso collaborazioni con una vasta rete di partner autorevoli in ambito alimentare e sanitario.\nIl sito web in 5 lingue (inglese, francese, tedesco, italiano e spagnolo) ha la certificazione Health On the Net, che verifica la conformit\u00e1 dei contenuti basati su standard comuni tra \"stakeholders\", per proteggere i cittadini da informazioni fuorvianti nell\u2019ambito della salute.\nCollaborazioni.\nEUFIC opera come parte di diversi consorzi finanziati dai programmi quadro della Commissione europea e da EIT Food. EUFIC ha inoltre collaborazioni di lunga data con organizzazioni come la Federazione europea delle associazioni di dietisti (EFAD) e l'Associazione europea per lo studio dell'obesit\u00e0 (EASO).\nEUFIC \u00e8 anche attivamente coinvolta nella European Nutritional Leadership Platform (ENLP), attraverso la quale si sviluppano, ispirano e collegano le prossime generazioni di leader nel settore alimentare e nutrizionale.\nStoria di EUFIC.\n1995 - 2000 Nascita di EUFIC tra i pionieri di Internet.\nEUFIC \u00e8 stata fondata nel 1995 con la missione di fornire agli \"opinion-formers\" (istituti di informazione alimentare, associazioni dei consumatori, autorit\u00e0 governative, esperti di salute, insegnanti e media) informazioni chiare, scientifiche e facilmente comprensibili per contribuire a migliorare la conoscenza del pubblico su questioni relative alla nutrizione e alla salute.\nNel 1997 EUFIC \u00e8 diventato un pioniere dell'informazione alimentare su Internet, rendendo le sue risorse direttamente disponibili ai consumatori. All\u2019epoca erano presenti online circa 1 milione di siti web in tutto il mondo, tra i quali EUFIC \u00e8 stato uno dei primi a fornire informazioni affidabili online sull\u2019alimentazione.\nLa prima direttrice di EUFIC, Anna Jung, ha guidato l\u2019organizzazione fino al 2005.\n2001 - 2005 CoolFoodPlanet.org e la certificazione HONcode.\nNel 2001 EUFIC ha fondato la pagina web CoolFoodPlanet.org, un divertente strumento di apprendimento interattivo per bambini.\nEUFIC ha ottenuto la certificazione HONcode nel marzo 2004. Health On The Net (HON) \u00e8 un'organizzazione senza scopo di lucro che promuove informazioni sulla salute in maniera trasparente e affidabile.\n2006 - 2010 Pubblicazioni scientifiche, partnership e multimedia.\nNel 2006 EUFIC ha prodotto le sue prime pubblicazioni scientifiche: \"Jung A. Quo Vadis Food Risk Communication?, Fern\u00e1ndez-Celem\u00edn L, Jung A. What should be the role of the media in nutrition communication?\" . Lo stesso anno, la Dott.ssa Josephine Wills \u00e8 diventata direttrice di EUFIC, restandone alla guida fino al 2014.\nNel 2009 EUFIC ha organizzato un workshop in collaborazione con l'Organizzazione delle Nazioni Unite per l'alimentazione e l'agricoltura (FAO) riguardo linee guida dietetiche basate sugli alimenti. Hanno partecipato 14 paesi dell'UE.\nEUFIC ha inoltre rilanciato il suo sito web in 11 lingue nel 2010.\n2011 - 2015 Maggiore attenzione al consumatore e lancio dei social media.\nNel settembre 2011, viene lanciato il primo canale social di EUFIC con l\u2019apertura di una pagina Facebook. \nNel 2012 sono seguiti gli account Twitter e YouTube, cos\u00ec come una nuova versione del CoolFoodPlanet. Nel 2015 EUFIC ha dato via a Speaking up for Science Action Network (SuSAN), che riunisce un gruppo di esperti europei impegnati ad affrontare le fake news e la disinformazione nei media.\nLa dottoressa Laura Fern\u00e1ndez Celem\u00edn \u00e8 diventata direttrice di EUFIC nel 2015, e ancora oggi guida l'organizzazione.\n2016 - 2020 Contenuti a misura di consumatore in un ambiente in rapido cambiamento.\nEUFIC aggiunge @SciFoodHealth come suo secondo account Twitter. Questo si occupa principalmente di notizie relative all'UE e ai progetti EIT Food in cui EUFIC \u00e8 coinvolta.\nNel 2017, EUFIC ha aderito al registro di trasparenza dell'UE.\nNel 2018, EUFIC ha collaborato all'iniziativa globale della FAO sullo spreco e la perdita di cibo.\nNel 2019, EUFIC ha ricevuto l'European Association Awards per la \"Migliore campagna digitale\" grazie alla sua campagna \"Hungry for Whole Grain\".\nCon la creazione di un account Instagram, EUFIC ha ampliato la sua presenza online su un altro popolare social media nel 2020, raggiungendo ben 11.000 \"followers\" in meno di un anno.\nCon l\u2019arrivo della pandemia da Covid-19 in Europa, EUFIC ha pubblicato nell\u2019aprile 2020 una serie di articoli con delle linee guida per un\u2019alimentazione sana durante l\u2019isolamento.\nIn 25 anni, EUFIC ha pubblicato 107 pubblicazioni scientifiche, 59 delle quali \"peer-reviewed\".\nFinanziamento e trasparenza.\nEUFIC \u00e8 un'organizzazione indipendente senza scopo di lucro, registrata secondo la legge belga come AISBL (Association internationale sans but lucratif) con il numero 0456\u00a0866\u00a0931.\nNel 2020, il 66% dei finanziamenti EUFIC proveniva da fonti pubbliche, il 33% dai membri e l'1% da ricerche commissionate. L'elenco completo dei membri EUFIC \u00e8 disponibile qui.\nI conti annuali di EUFIC sono rivisti e approvati da revisori finanziari esterni formalmente riconosciuti e vengono pubblicati annualmente nel Central Balance Sheet Office.\nEUFIC \u00e8 inoltre elencata nel registro per la trasparenza dell'UE: TR ID 248894041414-94.\nLa governance di EUFIC.\nLa governance di EUFIC si basa sui valori di trasparenza, inclusivit\u00e1 e integrit\u00e1 scientifica. I membri degli organi di gestione rappresentano i quattro settori chiave per riuscire a migliorare la salute pubblica attraverso la comunicazione della scienza: la comunit\u00e0 scientifica, gli operatori sanitari e della comunicazione scientifica, il settore privato e la societ\u00e0 civile.\nUna lista del consiglio di amministrazione di EUFIC pu\u00f2 essere trovata qui.\nTutti i rappresentanti svolgono il loro ruolo a titolo personale e senza retribuzione e si impegnano a rispettare i principi operativi e il codice di condotta di EUFIC firmando una dichiarazione annuale riguardo al conflitto di interessi.\nReport annuale.\nLe finanze di EUFIC vengono controllate annualmente e pubblicate nel Report annuale dell'organizzazione."}
{"id": "1430114", "revid": "1543377", "url": "https://it.wikipedia.org/wiki?curid=1430114", "title": "Stazione meteorologica di Bari Palese", "text": "La stazione meteorologica di Bari Palese \u00e8 la stazione meteorologica di riferimento per il Servizio meteorologico dell'Aeronautica Militare e per l'Organizzazione meteorologica mondiale, relativa alla citt\u00e0 di Bari.\nCaratteristiche.\nLa stazione meteorologica, gestita dall'ENAV, si trova nell'Italia meridionale, in Puglia, nell'entroterra della citt\u00e0 di Bari, presso l'aeroporto di Palese, a 44 metri s.l.m. e alle coordinate geografiche \nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, la temperatura media del mese pi\u00f9 freddo, gennaio, \u00e8 di +8,8\u00a0\u00b0C, mentre quella del mese pi\u00f9 caldo, agosto, \u00e8 di +24,3\u00a0\u00b0C; mediamente si contano 4 giorni di gelo all'anno e 31 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +44,8\u00a0\u00b0C dell'agosto 1994 (valore per\u00f2 inferiore ai +45,6\u00a0\u00b0C registrati nel luglio 2007) e i -5,9\u00a0\u00b0C del gennaio 1993.\nLe precipitazioni medie annue si attestano a 563\u00a0mm, mediamente distribuite in 70 giorni, con minimo in estate, picco massimo in autunno e massimo secondario in inverno per gli accumuli totali stagionali.\nL'umidit\u00e0 relativa media annua fa registrare il valore di 71,3% con minimo di 65% a luglio e massimi di 77% a novembre e a dicembre; mediamente si contano 2 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alle medie di riferimento trentennale (1961-1990), la temperatura media del mese pi\u00f9 freddo, gennaio, si attesta a +8,6\u00a0\u00b0C, mentre quella del mese pi\u00f9 caldo, luglio, \u00e8 di +23,8\u00a0\u00b0C. Nel medesimo trentennio, la temperatura minima assoluta ha toccato i -4,7\u00a0\u00b0C nel gennaio 1987 (media delle minime assolute annue di -0,9\u00a0\u00b0C), mentre la massima assoluta ha toccato i +42,0\u00a0\u00b0C nel luglio 1985 (media delle massime assolute annue di +37,9\u00a0\u00b0C).\nLa nuvolosit\u00e0 media annua si attesta a 3,6 okta giornalieri, con minimo di 1,7 okta giornalieri a luglio e massimi di 4,8 okta giornalieri a gennaio e a febbraio.\nLe precipitazioni medie annue sono inferiori ai 600\u00a0mm, con un minimo relativo in estate ed un picco in autunno molto moderato.\nLa pressione atmosferica media annua normalizzata al livello del mare \u00e8 di 1014,3 hPa, con massimo di 1017 hPa ad ottobre e minimo di 1012 hPa a dicembre.\nL'umidit\u00e0 relativa media annua fa registrare il valore di 70,6% con minimo di 64% a luglio e massimo di 78% a dicembre.\nDati climatologici 1951-1980.\nIn base alle medie di riferimento trentennale (1961-1990), la temperatura media del mese pi\u00f9 freddo, gennaio, si attesta attorno ai +8,7\u00a0\u00b0C, mentre quella del mese pi\u00f9 caldo, agosto, \u00e8 di circa +23,8\u00a0\u00b0C.\nNel medesimo trentennio, la temperatura minima assoluta ha toccato i -4,6\u00a0\u00b0C nel gennaio 1963 mentre la massima assoluta ha toccato i +41,6\u00a0\u00b0C nel luglio 1953.\nDati climatologici 1931-1960.\nIn base alle medie climatiche 1931-1960, la temperatura media del mese pi\u00f9 freddo, gennaio, \u00e8 di +8,3\u00a0\u00b0C (contro i +8,6\u00a0\u00b0C della media 1961-1990) mentre quella del mese pi\u00f9 caldo, agosto, si attesta a +24,4\u00a0\u00b0C (contro rispettivamente i +23,8\u00a0\u00b0C di luglio e i +23,7\u00a0\u00b0C di agosto delle medie 1961-1990); la temperatura media annua fa registrare il valore di +16,0\u00a0\u00b0C (contro i +15,7\u00a0\u00b0C della media 1961-1990).\nMediamente si contano 6 giorni di gelo all'anno e 104 giornate in cui si registrano precipitazioni, anche se inferiori alla soglia di 1\u00a0mm del giorno di pioggia.\nValori estremi.\nTemperature estreme mensili dal 1943 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dall'8 dicembre 1943 ad oggi. Nel periodo esaminato, la temperatura minima assoluta ha toccato i -5,9\u00a0\u00b0C nel gennaio 1993 mentre la massima assoluta ha raggiunto i +45,6\u00a0\u00b0C nel luglio 2007."}
{"id": "1430115", "revid": "2048388", "url": "https://it.wikipedia.org/wiki?curid=1430115", "title": "AFC Futsal Championship 2007", "text": "Il nono Asian Futsal Championship, disputato nel 2007 a Hyogo e Osaka in Giappone dal 13 maggio al 19 maggio, viene considerato il nono campionato continentale asiatico per formazioni nazionali di calcio a 5.\nNelle fasi di qualificazione tenutesi a Taiwan, delle otto formazioni presenti ebbero accesso al tabellone principale Libano, Filippine, Iraq e Corea del Sud. Il 2007 rappresenta un'annata di regresso del numero di squadre iscritte: ai nastri di partenza si presentarono 20 formazioni nazionali contro le ventiquattro di due anni prima. Nel tabellone principale venne mantenuta la formula dell'anno prima: le 16 formazioni vennero divise in quattro gironi da quattro squadre, con un'unica variazione della qualificazione della prima e della seconda e l'inserimento dei quarti di finale ad eliminazione diretta.\nIl nono campionato asiatico restituisce all'Iran la corona di campione d'Asia, battendo in finale i padroni di casa e campioni in carica del Giappone. Il podio \u00e8 completato dai vicecampioni uscenti dell'Uzbekistan. Per l'Iran si tratta dell'ottavo titolo in nove edizioni della manifestazione continentale."}
{"id": "1430116", "revid": "123318121", "url": "https://it.wikipedia.org/wiki?curid=1430116", "title": ".rfl", "text": ".rfl \u00e8 l'estensione con cui sono riconosciuti i file ReFill per il software Reason.\nI ReFill sono archivi che contengono campioni audio e patch, ovvero dei preset per i moduli che compongono il programma Reason.\nEssendo un formato proprietario della Propellerhead sono utilizzabili soltanto dal suddetto software. Tra le loro caratteristiche c'\u00e8 quella di comprimere i file audio (accettano solo file WAV e AIFF) fino a dimezzarne le dimensioni. Oltre ad audio e patch (ogni patch \u00e8 pensata per un modulo ed ha una sua estensione) pu\u00f2 contenere anche immagini GIF e file di testo non formattato .txt."}
{"id": "1430119", "revid": "1798099", "url": "https://it.wikipedia.org/wiki?curid=1430119", "title": "Muircheartach mac Ercae", "text": ""}
{"id": "1430123", "revid": "49022", "url": "https://it.wikipedia.org/wiki?curid=1430123", "title": "Lugaid mac L\u00f3egairi", "text": ""}
{"id": "1430125", "revid": "72129", "url": "https://it.wikipedia.org/wiki?curid=1430125", "title": "Battaglia di Verona (1848)", "text": ""}
{"id": "1430126", "revid": "124386714", "url": "https://it.wikipedia.org/wiki?curid=1430126", "title": "Lago di Pontesei", "text": "Il lago di Pontesei (775\u00a0m s.l.m.) \u00e8 un piccolo bacino idroelettrico della Val di Zoldo, in provincia di Belluno, ricavato sbarrando il corso del torrente Ma\u00e8 con una diga costruita tra il 1955 e il 1957. Il 22 marzo 1959, una frana dal suo versante nell'invaso provoc\u00f2 un'ondata che caus\u00f2 una vittima, Arcangelo Tiziani.\nDescrizione.\nQuesto lago separa idealmente le due parti della vallata, dividendo lo Zoldano vero e proprio (a monte) dal cosiddetto Canal del Ma\u00e8 (a valle). Il toponimo deriva dal termine locale \"pontesi\u00e8i\" \"ponticelli\" e fa riferimento ai ponti che, prima della costruzione dell'attuale strada provinciale 251, permettevano di superare la localit\u00e0, caratterizzata da pendii ripidi e passaggi esposti.\nLa diga fu progettata dall'ingegnere Carlo Semenza, con la consulenza privata del geologo Francesco Penta per la SADE.\nLa frana del 1959.\nLa diga in origine formava invaso ben pi\u00f9 vasto, che raggiungeva la confluenza con il torrente Mares\u00f3n in localit\u00e0.\nPreceduta da numerosi segni premonitori, tra cui la formazione di fessure lungo la sede stradale costeggiante l'invaso, alle ore 7.00 del 22 marzo 1959 una frana, con un volume stimato di circa 3 milioni di metri cubi, si stacc\u00f2 dalle falde del monte Castellin e dello Spiz, sulla sponda sinistra del lago, su di un fronte di 500 metri e precipit\u00f2 in 2-3 minuti colmando parzialmente il lago.\nNonostante il bacino fosse 14 metri al di sotto del livello di pieno carico, la frana provoc\u00f2 un'ondata che sormont\u00f2 la diga. A monte l'onda s\u00ec alz\u00f2 di 30 metri. L'incidente \u00e8 considerato un'anticipazione del disastro del Vajont per le analogie del suo evolversi.\nLe analisi dei periti indicarono che il materiale franato costituiva originariamente una coltre detritica, in alcuni punti spessa anche 20 metri.\nL'unica vittima e i superstiti.\nArcangelo Tiziani, un operaio invalido, impegnato nella sorveglianza degli alloggiamenti e attrezzature del cantiere dell'impresa Cargnel, che stava svolgendo la costruzione della centrale elettrica a valle della diga, si dirigeva da Forno di Zoldo al cantiere. A causa dei movimenti della frana, che avevano danneggiato la sede stradale, la S.S 251 era stata chiusa gi\u00e0 dalle 6.00 del mattino dalle guardie forestali.\nSul sentiero nella sponda opposta, sorpass\u00f2 in bicicletta l'ingegnere Camillo Linari e il geometra Marinello in servizio alla SADE, che si trovavano l\u00ec per poter osservare meglio i movimenti della frana, quando all'improvviso la frana di tre milioni di metri cubi di roccia si stacc\u00f2 dai monti Castellin e Spiz, precipitando nell'invaso, 14 metri sotto il livello di massimo. Mentre i due tecnici, essendosi resi conto del pericolo, fuggirono risalendo velocemente il versante, Tiziani non riusc\u00ec, anche per via della sua zoppia, a mettersi in salvo, finendo travolto dall'onda, alta in quel punto 6 o 7 metri, che lo trascin\u00f2 sul fondo del lago. Il suo corpo non fu mai pi\u00f9 ritrovato.\nLa corriera Fiat 680 RN della \"Autoservizi Zoldana\", con sede a Longarone, era giunta a Forno di Zoldo la sera precedente e part\u00ec regolarmente alle ore 7 da Forno. A bordo c'erano una decina di persone: i due autisti, Valentino Martini di Podenzoi (conducente) e Alfonso Molin Pradel (uno dei comproprietari della ditta), il bigliettaio Dario Soccol, un carabiniere e i passeggeri.\nAll'inizio del lago in localit\u00e0 Pont Aut (ponte alto), visto il blocco stradale sulla S.S 251, a causa della sede stradale danneggiata dai movimenti della frana, furono fermati e i passeggeri fatti scendere, e indirizzati attraversando un piccolo ponte, verso il sentiero nella riva opposta. Avrebbero dovuto arrivare alla diga, per trovare un'altra corriera diretta a Longarone. La strada si trovava a circa 30 metri pi\u00f9 in alto del livello del lago in quel momento.\nAppena i passeggeri scesero, mentre l'autista era in procinto di girare la corriera per tornare indietro, sentirono un grosso boato, con un bagliore proveniente dalla linea ad alta tensione, e videro l'onda arrivare verso di loro. Tutti scapparono verso monte, mettendosi al riparo di uno sperone di roccia dietro la curva della strada. L'onda raggiunse la corriera, l'alz\u00f2, la gir\u00f2 e la depose sullo sperone di roccia sopra un carrello da miniera, piegandogli il telaio, rompendogli i vetri e riempiendola di sassi. Alfonso Molin Pradel rimase l'ultimo in coda al gruppo di persone, venne travolto dall'onda e trascinato verso valle. L'acqua per\u00f2 lo fece incastrare nella ringhiera del piccolo ponte e, riuscendo a salvarsi, venne ricoverato in ospedale con pochi traumi. La corriera verr\u00e0 recuperata quasi un mese dopo e rimessa in servizio con un'ingente spesa.\nNonostante la distanza di circa 1,2 km dal luogo della frana, l'onda del lago che si dirigeva verso monte ebbe la forza di alzarsi per 30 metri e sollevare un mezzo pesante circa 50 quintali.\nSilvio Teza, con altri tre occupanti (Giovanni e Marcello Teza, Francesco Panciera), a bordo del camion O.M Super Taurus stavano salendo da Villanova di Longarone in direzione Goima di Zoldo. Giunti in prossimit\u00e0 della diga, superato il ponte sul Rio Bosconero a circa 200 metri, l'autista sent\u00ec il volante vibrare in modo costante e vide i tralicci dell'alta tensione piegarsi e scendere verso il basso, provocando una serie di lampi. La strada davanti a lui spar\u00ec, mentre la montagna di fronte si spostava aumentando di velocit\u00e0. Ferm\u00f2 il camion per far scendere i suoi passeggeri. Pensando di salvare il camion, innest\u00f2 la retromarcia ritornando verso il ponte, ma attraverso lo specchio retrovisore vide l'onda dietro di lui che sollev\u00f2 il ponte, del peso di 600 t, per trascinarlo sul fondo. Fortunatamente le altre persone con lui erano salve e si trovarono isolati. Il suo camion fu recuperato alcuni mesi dopo, quando venne installato un ponte Bailey rimasto sul posto fino agli inizi degli anni novanta.\nCondizione del bacino dopo la frana.\nLa roccia franata, tuttora ben visibile dalla strada, riemp\u00ec parzialmente il bacino, che fino al 1966 continu\u00f2 a essere riempito fino al massimo invaso, anche se parzialmente ridotto (da 9 a 6 milioni di m\u00b3), formando una sorta di promontorio entro il lago. Il serbatoio rimase in servizio normale per altri sette anni, fino all'alluvione del 4 novembre 1966.\nIl genio civile reput\u00f2 che l'esondazione del torrente Ma\u00e8 a Forno di Zoldo fosse stata causata dal livello del lago, che avrebbe frenato l'avanzamento del materiale alluvionale trasportato dal torrente verso valle. Ordin\u00f2 quindi all'Enel di ridurre il livello del massimo invaso di 25 metri, da quota 800 a 775 m s.l.m.\nPer ottemperare al genio, si rese necessario realizzare un nuovo scarico di superficie, con una soglia sfiorante e una paratoia a ventola, in sostituzione del calice, e delle sette luci sfioranti sul coronamento della diga, e il serbatoio si ridusse ulteriormente a meno di 1 milione di m\u00b3 (0,77).\nLungo le coste del lago viene praticata la pesca sportiva alla trota fario."}
{"id": "1430127", "revid": "1543377", "url": "https://it.wikipedia.org/wiki?curid=1430127", "title": "Stazione meteorologica di Gioia del Colle Aeroporto", "text": "La stazione meteorologica di Gioia del Colle Aeroporto \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Gioia del Colle e al territorio delle basse Murge baresi.\nCaratteristiche.\nLa stazione meteorologica si trova nell'Italia meridionale, nella citt\u00e0 metropolitana di Bari, nel comune di Gioia del Colle, a 350 metri s.l.m. e alle coordinate geografiche .\nL'Ufficio Meteorologico Aeroportuale e la stazione meteorologica vennero inaugurati il 10 novembre 1951 all'interno dell'infrastruttura militare di Gioia del Colle.\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, gennaio, \u00e8 di +6,2\u00a0\u00b0C, mentre quella del mese pi\u00f9 caldo, luglio, \u00e8 di +23,2\u00a0\u00b0C; mediamente si contano 28 giorni di gelo all'anno e 39 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -9,8\u00a0\u00b0C del gennaio 1985 e i +41,8\u00a0\u00b0C del luglio 1988.\nLe precipitazioni medie annue si attestano a 597\u00a0mm, mediamente distribuite in 72 giorni di pioggia, con minimo in estate e picco massimo in autunno-inverno.\nL'umidit\u00e0 relativa media annua fa registrare il valore di 71,3 % con minimo di 61 % a luglio e massimi di 80 % a novembre e a dicembre; mediamente si contano 72 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alle medie di riferimento trentennale (1961-1990), la temperatura media del mese pi\u00f9 freddo, gennaio, si attesta a +5,9\u00a0\u00b0C, mentre quella del mese pi\u00f9 caldo, luglio, \u00e8 di +22,8\u00a0\u00b0C. Nel medesimo trentennio, la temperatura minima assoluta ha toccato i -9,8\u00a0\u00b0C nel gennaio 1985 (media delle minime assolute annue di -5,7\u00a0\u00b0C), mentre la massima assoluta ha fatto registrare i +41,8\u00a0\u00b0C nel luglio 1988 (media delle massime assolute annue di +37,5\u00a0\u00b0C).\nLa nuvolosit\u00e0 media annua si attesta a 3,7 okta giornalieri, con minimo di 1,6 okta giornalieri a luglio e massimi di 4,8 okta giornalieri a gennaio e a febbraio.\nLe precipitazioni medie annue, di poco superiori ai 600\u00a0mm, presentano un minimo relativo in estate ed un picco in autunno molto moderato.\nL'umidit\u00e0 relativa media annua fa registrare il valore di 70,2% con minimo di 59% a luglio e massimi di 79% a novembre e a dicembre.\nValori estremi.\nTemperature estreme mensili dal 1959 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1959 ad oggi, con il relativo anno in cui si queste si sono registrate. La massima assoluta del periodo esaminato di +43,2\u00a0\u00b0C \u00e8 del luglio 2007, mentre la minima assoluta di -9,8\u00a0\u00b0C risale al gennaio 1985."}
{"id": "1430128", "revid": "287204", "url": "https://it.wikipedia.org/wiki?curid=1430128", "title": "Ivan Ramiro Parra", "text": ""}
{"id": "1430130", "revid": "2014155", "url": "https://it.wikipedia.org/wiki?curid=1430130", "title": "Costantino III di Scozia", "text": "Le faide per il trono.\nCostantino nacque in una data imprecisata prima del 971 figlio di Cuil\u00e9n di Scozia, al tempo della sua nascita la successione era legata al sistema di regole del Tanistry per il quale ogni maschio della famiglia diventava eleggibile al trono. Normalmente la corona passava da una branca all'altra della famiglia reale poich\u00e9 erano tutte strettamente legate fra loro. Costantino fu in grado di salire al trono nonostante il suo predecessore e cugino Kenneth II di Scozia avesse almeno due figli (uno dei quali divenne poi re col nome di Malcolm II di Scozia. I due re che gli succedettero Kenneth III di Scozia e, appunto, Malcolm II, erano anch'essi suoi cugini uccisero entrambi i loro predecessori per divenire sovrani. Il beneficio di un simile sistema di regole per la successione aveva il beneficio di assicurare che il re sarebbe stato sempre un adulto evitando cos\u00ec il problema della reggenza.\nI vari re avevano le loro zone d'influenza e potere sparse per tutta la Scozia prevenendo cos\u00ec che una singola regione potesse arrivare a reclamare un pieno dominio su tutte le altre. Questo avrebbe per altro evitato che si venissero a creare movimenti di secessione nel paese, il rovescio della medaglia era che ogni singolo re doveva fronteggiare diversi altri pretendenti al trono ed era possibile che i loro parenti, e le loro ambizioni, fossero tutt'altro che disposti ad attendere una placida morte per cause naturali che gli garantisse l'accesso alla corona.\nIn questo modo la successione spesso si decideva tramite atti di guerra ed omicidi con il risultato che i morti in giovane et\u00e0 erano tanti ed elevato era il prezzo delle vite stroncate che ogni famiglia doveva pagare. Durante il X secolo si consumarono conflitti dinastici fra due branche della famiglia reale. Una discendenva da Costantino I di Scozia, che mor\u00ec nell'877, e l'altra da suo fratello Aedh di Scozia che mor\u00ec l'anno seguente. Costantino discendeva da quest'ultimo ramo, il suo bis-nonno era stato Costantino II di Scozia, suo nonno Indulf di Scozia era morto nel 962, mentre suo padre Cuil\u00e9n di Scozia regn\u00f2 fino al 971 e suo zio paterno Amlaib di Scozia mor\u00ec nel 977 dopo essere succeduto a Kenneth II. L'alternanza fra i due rami della famiglia sembra essersi svolta pacificamente per un buon periodo di tempo, i conflitti sembrano essere cominciati nel 960 circa quando Cuil\u00e9n prese le armi contro il cugino regnante Dubh di Scozia. I motivi di tale conflitto non sono chiari al giorno d'oggi e taluni storici credono che uno dei fattori di maggior rilevanza possa essere stato il controllo del Regno di Strathclyde.\nIl regno e la morte.\nSecondo Giovanni di Fordun Kenneth II prov\u00f2 a cambiare le regole di successione al trono concedendolo al pi\u00f9 vicino parente di sangue sopravvissuto al re defunto cos\u00ec da assicurare la corona ai propri diretti discendenti. Questo gioco parve volto ad escludere sia Costantino che Kenneth (il futuro Kenneth III) dalla corsa e i due unirono le forze convincendo Finnguala, figlia di Cuncar conte di Angus, a uccidere il re. La tradizione vuole che ella accett\u00f2 per avere una propria vendetta poich\u00e9 Kenneth II aveva ucciso i suoi figli, tuttavia non tutte le fonti sono concordi. Le \"Chronicles of the Picts and Scots\" raccolte da William Forbes Skene (7 giugno 1809-29 agosto 1892) fornisce un resconto diverso secondo il quale fu lei l'omicida, ma manca qualunque connessione a Costantino e a suo cugino, voce che si comincia a ritrovare fra il XII e il XIII secolo. Gli Annali dell'Ulster annotano semplicemente che \"Cinaed son of Mael Coluim (Kenneth figlio di Malcolm), venne ucciso con l'inganno\" senza nessun riferimento ai mandanti. Secondo Giovanni di Fordun Costantino e Kenneth complottarono incessantemente per la morte del re e di suo figlio e un giorno Kenneth II and\u00f2 a caccia con i propri compagni presso Fettercairn, non lontano dall'abitazione di Finnguala.\nA quel punto fu lei ad avvicinarsi proclamando la propria fedelt\u00e0 al re e invitandolo a visitare la sua casa. Ella maneggi\u00f2 in modo da attirarlo in un cottage, dove non aveva via d'uscita, e dov'era stata collocata una trappola, all'interno del cottage c'era infatti una statua collegata con dei fili a un certo numero di balestre. Se qualcuno avesse toccato la statua avrebbe attivato l'innesco delle balestre e la vittima sarebbe facilmente caduta sotto le frecce, toccarla fu proprio quel che Kenneth II fece e in breve cadde sotto la pioggia di frecce. Finnguala guadagn\u00f2 l'uscita dirigendosi verso i boschi e unendosi ai suoi complici Costantino e Kenneth. Quando i compagni del re lo raggiunsero lo trovarono per terra sanguinante e bench\u00e9 non gli riusc\u00ec di trovare Finnguala ne bruciarono la casa fino alle fondamenta. Alcuni storici considerano la storia della trappola meccanica come una mera invenzione, anche se sono disposti a considerare che il suo nucleo, quindi il piano per assassinare il re, sia vero e che abbia davvero condotto alla sua morte.\nAltri storici quali Alan Orr Anderson avanza altri dubbi sulla storia poich\u00e9 la figura di Finnguala \u00e8 considerata semi-mitica, egli punta l'attenzione sul significato del suo nome, \"spalla bianca\" tuttavia egli suggerisce che potrebbe anche significare \"cigno bianco\" e il nome figura anche in alcuni toponimi del luogo quale Finella Hill, presso Fordoun, e Finelle Dean, vicino a St Cyrus. Anderson alla fine teorizza che la figura di Finnguala sia del tutto mitica e che la si possa considerare come una locale divinit\u00e0 acquatica. Infine c'\u00e8 da notare che Giovanni di Fordun crede che Finnguala sia la madre di Macbeth di Scozia ma \u00e8 solo un errore dato dalla similarit\u00e0 di nome con Findl\u00e1ech di Moray (morto 1020), padre di Macbeth.\nSempre secondo Fordun, che spesso si riferisce a Costantino chiamandolo \"il calvo\"forse confondendolo con Eogan II di Strathclyde, il giorno seguente la morte di Kenneth II Costantino ne prese il trono forte dell'appoggio di diversi nobili.\nA pretendere la corona si fece avanti anche il figlio del morto, Malcolm e quel che ne segu\u00ec fu una lunga e aspra divisione fra gli scozzesi. Secondo le cronache dei re di Alba Costantino regn\u00f2 per diciotto mesi, continuamente tormentato da Malcolm e da uno zio illegittimo, anch'egli a nome Kenneth, di nota prodezza, che fu suo instancabile persecutore e che mise tutta la sua forza nell'intento di ucciderlo. La \"Cronica Regum Scottorum\" redatta nel XII secolo accorcia il suo regno a 16 mesi, questa \u00e8 una lista di re compilata al tempo di Guglielmo I di Scozia e lui \u00e8 l'ultimo sovrano a venirvi menzionato. Per quanto riguarda lo \"zio illegittimo di nome Kenneth\" non viene citato in altre fonti pi\u00f9 antiche, motivo per cui la sua esistenza non \u00e8 da tutti accettata e Fordun lo annota come uno dei figli illegittimi di Malcolm I di Scozia. Alcuni storici credono invece che questo \"Kenneth figlio di Malcolm\" fosse in realt\u00e0 \"Kenneth figlio di Dubh\" (quindi Kenneth III di Scozia) in questo modo Kenneth sarebbe il \"nipote\" di Malcolm e non suo figlio.\nAltri storici ancora dubitano che Kenneth II, figlio di Malcolm I, avesse fratelli, illegittimi o meno, ed obiettano anche sul fatto che sarebbe stata una ben strana scelta chiamare due figli con lo stesso nome. La soluzione comunemente accettata \u00e8 che lo \"zio\" fosse in realt\u00e0 il cugino Kenneth (III) o che al limite potrebbe essere lo stesso Kenneth II la cui identit\u00e0 venne equivocata in un testo impreciso o, anche, che in realt\u00e0 la formula sia stata invertita cos\u00ec che dovrebbe essere letta come \"Malcolm figlio di Kenneth\" e in questo caso si arriverebbe a Malcolm (II) che davvero si oppose a Costantino. L'ultima ipotesi \u00e8 che questo Kenneth non fosse membro della famiglia reale.\nGli Annali di Tigernach riportano che Costantino venne ucciso in una battaglia contro gli Scoti nel 977, altre fonti collocano in quell'anno la morte di M\u00e1el Coluim I di Strathclyde e non \u00e8 chiaro se fra le due morti vi sia un collegamento.\nSempre secondo la cronaca egli venne ucciso da \"Kenneth figlio di Malcolm\" nei pressi della fortezza di Bertha e il corpo venne poi trasportato a Iona per essere sepolto. La Cronaca di Melrose riferisce invece che egli sia morto nei pressi del fiume Almond, che poi confluisce nel fiume Tay vicino a Perth, e l'assassino \u00e8 anche quindi indicato con il nome di Malcolm. Il resoconto fornito da Fordun \u00e8 pi\u00f9 verboso e dettagliato, secondo lui un giorno Costantino s'incontr\u00f2 con \"Kenneth, figlio di Malcolm\" a Laudonia, nel Lothian, non lontano dalle rive dell'Almond. Qui i due ingaggiarono una violenta battaglia che si concluse con un massacro per entrambe le parti e la morte dei rispettivi comandanti, a quel punto la guardia superstite di Costantino and\u00f2 da suo cugino Kenneth permettendogli di prendere il trono. La notizia dello scontro per\u00f2 viaggi\u00f2 lontano arrivando fino a Malcolm che si trovava in Cumbria, egli part\u00ec immediatamente per reclamare il trono, ma venne sconfitto e costretto alla ritirata.\nFordun dipinge Malcolm quale il governatore della Cumbria da cui emerse per combattere Costantino III e Kenneth III (o forse suo figlio Giric).\nSempre secondo lui nel 1000 Malcolm difese la Cumbria dagli attacchi di Etelredo II d'Inghilterra. Una conferma di questo avvenimento viene dalla Cronaca anglosassone che annota come le flotte danesi che regolarmente razziavano le coste inglesi partirono in quell'anno permettendo a Etelredo di compiere un'invasione dello Strathclyde, anche se il motivo di tale invasione ormai \u00e8 andato perduto. Questo per altro ci rende noti i limiti dell'area di influenza di Costantino e Kenneth III suggerendoci che la Cumbria e lo Strathclyde ne erano fuori. L'avversario di Etelredo non \u00e8 reso noto dalle cronache e si ritiene che Fordun sia confuso mentre dipingeva gli avvenimenti di quel periodo giacch\u00e9 \u00e8 alquanto probabile che il re inglese si sia trovato a combattere contro Kenneth III di Scozia nel tentativo di riportare l'area dello Strathclyde sotto il controllo anglo-sassone com'era ai tempi di Edmondo I d'Inghilterra, nonno di Etelredo.\nLa mancanza di eredi.\nNon sono noti eredi di Costantino e per questo egli fu l'ultimo dei discendenti di Aedh di Scozia a divenire re. Con la sua morte cess\u00f2 la rivalit\u00e0 fra i discendenti di Aedh e quelli di Costantino I di Scozia e ne nacque un'altra, fra due rami della famiglia reale entrambi discendenti da Costantino I. Una era rappresentata da Malcolm, figlio di Kenneth II, e da Kenneth III di Scozia figlio di Dubh di Scozia entrambi trisnipoti di Costantino I."}
{"id": "1430132", "revid": "767487", "url": "https://it.wikipedia.org/wiki?curid=1430132", "title": "Tartarughe Ninja II - Il segreto di Ooze", "text": "Tartarughe Ninja II - Il segreto di Ooze (\"Teenage Mutant Ninja Turtles II: The Secret of the Ooze\") \u00e8 un film del 1991, diretto da Michael Pressman, con protagonisti gli attori Paige Turco e David Warner, sequel del film \"Tartarughe Ninja alla riscossa\". Questa seconda pellicola non ha quasi nessuna analogia con gli eventi del fumetto, oltre al famoso ritorno di Shredder e alla TGRI (Che comunque in \u2018'Eastman &amp; Laird's \u2013 Teenage Mutant Ninja Turtles'\u2019 si chiamava TCRI ed era stata fondata dagli Utrom). Lo stile tetro parzialmente permane, ma inizia ad essere permeato dal genere comico e luminoso della prima serie animata che nel 1991, anno di uscita del film nelle sale, vedeva il suo periodo di massimo splendore.\nA differenza del primo film, questo mostrava raramente l'uso delle armi delle Tartarughe, che combattono invece a mani nude per gran parte del film, come parte di un tentativo di attenuare la violenza della puntata precedente. Il film \u00e8 uscito il 22 marzo 1991 e ha ricevuto recensioni contrastanti da parte della critica che ha ritenuto che si discostasse dal tono molto pi\u00f9 oscuro del film originale del 1990. Il film ha avuto successo finanziario ed \u00e8 diventato il tredicesimo film con il maggior incasso a livello nazionale nell'anno della sua uscita. Il film contiene un messaggio ambientalista ed \u00e8 dedicato a Jim Henson (che ha lavorato sui costumi delle Tartarughe e Splinter nel primo film), morto poco dopo la distruzione del primo film.\nTrama.\nIl film riprende dagli eventi finali della pellicola precedente. Le Tartarughe Ninja e il loro maestro Splinter si sono trasferiti nella casa della reporter April O'Neil, loro amica umana e hanno stretto amicizia con Keno, un ragazzo che consegna le pizze a domicilio. Intanto i membri rimasti del Clan del Piede si sono radunati in una discarica, nella quale Tatsu, il braccio destro del loro ex-leader Shredder intende diventare il nuovo capo. Improvvisamente per\u00f2 il temibile Shredder risorge dai rifiuti, sopravvissuto allo scontro finale ma con il corpo orribilmente sfregiato. Egli riprende il comando del Clan del Piede e giura vendetta contro le Tartarughe e il loro maestro.\nApril sta facendo un reportage su un'industria chimica chiamata \"TGRI\", per fondere le accuse rivolte al centro per gli effetti inquinanti dei loro esperimenti. Il capo degli scienziati, Il Professor Jordan Perry, ha infatti scoperto un campo di denti di leone mutati dagli scarti tossici del centro. Il maestro Splinter, mentore delle Tartarughe mostra a loro un contenitore metallico vuoto contenente un tempo uno scarto tossico chiamato \"Ooze\", che li aveva mutati anni prima in super-animali, realizzato proprio dalla TGRI, come dimostra la sigla sopra di esso.\nDi notte, Tatsu si intrufola nella TGRI per rubare l'ultimo campione di Ooze da portare a Shredder e nonostante l'intervento delle Tartarughe, Tatsu riesce all'impresa rapendo anche il Prof. Perry. Shredder ordina a Perry di sottoporre una tartaruga azzannatrice e un lupo all'Ooze tramutandoli cos\u00ec in due animaleschi guerrieri mutanti, Tokka e Rahzar, che, nonostante siano stupidi, Shredder decide di usare come armi di distruzione.\nIntanto, Splinter e le Tartarughe hanno creato una nuova dimora situata nella zona di una vecchia stazione metropolitana abbandonata. Raffaello, in compagnia di Keno, si intrufola con successo nel covo di Shredder, ma vengono scoperti e mentre Raffaello viene catturato, Keno fugge e informa del pericolo le altre tre Tartarughe che partono per salvare il fratello. Arrivati, Le Tartarughe liberano Raffaello e il Prof. Perry, che consegna a loro l'antidoto contro gli effetti dell'Ooze.\nLe Tartarughe poi si scontrano furiosamente contro Tokka e Rahzar, in una battaglia che dura fino a una discoteca (nella quale il cantante Vanilla Ice improvvisa una canzone rap per le Tartarughe). Le Tartarughe iniettano l'antidoto a Tokka e a Rahzar prima facendogli magiare delle ciambelle contenenti l'antidoto e poi usando degli estintori per favorirne l'effetto chimico, facendoli tornare ad essere animali normali. Dopodich\u00e9, le Tartarughe sconfiggono Tatsu. Shredder irrompe improvvisamente nella discoteca minacciado i presenti con dell'Ooze. Le Tartarughe per\u00f2 riescono a farlo schizzare fuori dall'edificio con un potente suono di autoparlante al massimo volume e consegnano l'Ooze a Perry.\nCos\u00ec le Tartarughe vanno a cercare Shredder sul pontile dove era caduto e l\u00ec ritrovano il loro nemico, che ha bevuto l'ultima fiala di Ooze trasformandosi in un abnorme mostro rettiloforme, \"Super-Shredder\" che tenta di eliminare le Tartarughe Ninja facendo crollare le travi di sostegno. Tuttavia le Tartarughe si salvano mentre a morire \u00e8 Shredder.\nAlla fine del film le Tartarughe tornano nella nuova casa dove li aspetta un arrabbiato Splinter che infatti ha appena scoperto delle loro foto scattate in pubblico durante la battaglia in discoteca. Mentre li punisce, Splinter si diverte a canticchiare la loro canzone rap.\nAccoglienza.\nBotteghino.\n\u00c8 uscito il 22 marzo 1991 negli Stati Uniti e successivamente in altri paesi da giugno ad agosto. Il film \u00e8 stato il numero uno in Nord America nel suo primo fine settimana di uscita, incassando oltre 20 milioni di dollari, e alla fine guadagnando 78.656.813 dollari in totale, generando affitti cinematografici per 41,9 milioni di dollari. Il film \u00e8 stato un successo al botteghino statunitense e canadese, ma ha fatto meno del primo film, diventando il secondo film indipendente con il maggior incasso di sempre, dietro l'originale. All'estero, il film non \u00e8 andato molto bene, con la 20th Century Fox che ha acquisito i diritti stranieri per 25 milioni di dollari, ma il film ha guadagnato solo 12 milioni di dollari in noleggio. In totale, il film ha avuto noleggi in tutto il mondo per 54 milioni di dollari. Alcuni fan hanno notato che nel film c'\u00e8 stata anche una riduzione nell'uso delle armi da parte delle tartarughe, forse a causa della violenza nel primo film (Leonardo e Raffaello usano le armi solo una volta ciascuno nel film, per esempio).\nCome il suo predecessore, il secondo film delle Tartarughe Ninja \u00e8 stato censurato nel Regno Unito a causa dell'uso di armi proibite (il nunchaku), in particolare durante la sequenza dei titoli di testa in cui Michelangelo imita il loro uso facendo oscillare un paio di salsicce. Le modifiche sono state annullate per l'uscita del DVD nel 2002. La versione tedesca non \u00e8 stata censurata visivamente; come nel primo film, alle scene di combattimento sono stati aggiunti divertenti effetti sonori da cartone animato per ammorbidire la violenza.\nCritica.\nSu Rotten Tomatoes, il film ha una valutazione del 35% basata sulle recensioni di 43 critici. Su Metacritic, il film ha un punteggio di 45 su 100 basato su recensioni di 20 critici, indicando \"recensioni contrastanti o medie\".\nDave Kehr del \"Chicago Sun-Times\" definisce il film \"un veloce, divertente, coinvolgente e senza pretese di 88 minuti che, muovendosi tra scontri di arti marziali e battute satiriche casuali, raggiunge un mix di azione e umorismo pi\u00f9 riuscito del primo.\u00bb\nJanet Maslin del \"New York Times\" osserva che \"le tartarughe combattono di meno, fanno i pagliacci di pi\u00f9 e si allontanano troppo dalle loro amate fogne\" e lo definisce un miglioramento, ed \u00e8 sollevata dal fatto che abbiano almeno fatto un film mainstream. Maslin ha affermato che le Tartarughe \"ripuliscono il loro numero\" nel film e ha anche elogiato il film per contenere scene che fanno riferimento alle tendenze della cultura popolare in crescita che erano considerate i principali concorrenti delle \"pi\u00f9 grandi risorse\" del franchise TMNT, come la musica rap e Bart Simpson. Lloyd Bradley della rivista \"Empire\" ha dato al film tre stelle su cinque, dicendo: \"Questo manca dell'oscurit\u00e0 e della sottigliezza che rendono il primo film cos\u00ec buono e cos\u00ec adulto, ma la sua trama semplificata e le sue gag piaceranno ai meno di dieci\".\nGene Siskel del \"Chicago Tribune\" non \u00e8 rimasto impressionato da questo film come il primo, definendolo \"un film di arti marziali in uniformi di gomma\". Siskel considerava di essere un adulto \"dimenticando il tipo di intrattenimento insensato di cui godeva da bambino\", ma rifiuta l'idea e definisce le scene di combattimento pi\u00f9 deprimenti che gioiose. Roger Ebert del \"Chicago Sun-Times\" si \u00e8 lamentato che le tartarughe sembrano essenzialmente uguali e suggerisce che sono un \"emblema dei nostri tempi squallidi e tristi\" e che sono \"un esempio dei rischi dell'individualit\u00e0\". Dice che i bambini stanno ottenendo un cattivo affare e rispetto agli eroi dei fumetti con cui \u00e8 cresciuto vengono derubati di \"un senso di meraviglia\".\nRiconoscimenti.\n1992 - BMI Film &amp; TV Award\n1992 - Kids' Choice Awards\n1992 - Young Artist Award"}
{"id": "1430134", "revid": "287204", "url": "https://it.wikipedia.org/wiki?curid=1430134", "title": "Ivan Parra", "text": ""}
{"id": "1430137", "revid": "1728", "url": "https://it.wikipedia.org/wiki?curid=1430137", "title": "Campiello (Venezia)", "text": ""}
{"id": "1430138", "revid": "36426", "url": "https://it.wikipedia.org/wiki?curid=1430138", "title": "Cimitero Monumentale Ebraico di Firenze", "text": ""}
{"id": "1430140", "revid": "226458", "url": "https://it.wikipedia.org/wiki?curid=1430140", "title": "Colm\u00e1n R\u00edmid", "text": "Colm\u00e1n era figlio di B\u00e1et\u00e1n mac Muirchertaig e apparteneva ai Cen\u00e9l nE\u00f3gain, ramo degli U\u00ed N\u00e9ill del nord. Avrebbe detenuto il potere supremo insieme ad \u00c1ed Sl\u00e1ine, ma ci\u00f2 \u00e8 dubbio. Sua figlia o nipote F\u00edn era la madre di Aldfrith, figlio di Oswiu. Suo fratello M\u00e1el Umai combatt\u00e9 nella battaglia di Degsastan dove avrebbe ucciso il fratello di re \u00c6thelfrith della Bernicia. Colm\u00e1n sarebbe stato ucciso da un suo consanguineo Loch\u00e1n nel 604."}
{"id": "1430141", "revid": "1728", "url": "https://it.wikipedia.org/wiki?curid=1430141", "title": "Calle (Venezia)", "text": ""}
{"id": "1430152", "revid": "7336", "url": "https://it.wikipedia.org/wiki?curid=1430152", "title": "Pianaccio", "text": ""}
{"id": "1430154", "revid": "1564499", "url": "https://it.wikipedia.org/wiki?curid=1430154", "title": "Japigia", "text": "La Japigia o Iapigia (\u1f38\u03b1\u03c0\u03c5\u03b3\u03af\u03b1 in greco) era il territorio abitato anticamente dal popolo degli Japigi, corrispondente a buona parte dell'attuale regione Puglia (\"Apulia\" in latino), la quale prende da essa il nome.\nSecondo molti storici antichi infatti, tutti i popoli che abitavano la regione storica erano Iapigi, pur essendo distinti nei tre gruppi tribali dei Dauni, Peucezi e Messapi.\nGli storici greci, invece, identificavano talvolta la Japigia con la sola Messapia poich\u00e9 mettevano in relazione l'origine di questo popolo con il leggendario figlio di Dedalo, Iapige, che guid\u00f2 i cretesi fino a stabilirsi nei pressi di Taranto."}
{"id": "1430155", "revid": "6923", "url": "https://it.wikipedia.org/wiki?curid=1430155", "title": "Nuoto ai Giochi della XXVI Olimpiade - 100 metri stile libero femminili", "text": "Hanno partecipato alle batterie di qualificazione 48 atlete: le prime 8 si sono qualificate per la finale A, le successive 8 invece si sono qualificate per la finale B.\n20 luglio 1996"}
{"id": "1430157", "revid": "767487", "url": "https://it.wikipedia.org/wiki?curid=1430157", "title": "Fat Time", "text": "Fat Time \u00e8 un album live di Miles Davis uscito nel 1981 per l'etichetta discografica Jazz Door."}
{"id": "1430159", "revid": "729019", "url": "https://it.wikipedia.org/wiki?curid=1430159", "title": "Aedh Uairidhnach", "text": "\u00c8 a volte conosciuto come \u00c1ed All\u00e1n, nome solitamente usato per l'omonimo sovrano di VIII secolo, discendente di \u00c1ed. \u00c1ed Uaridnach era figlio di Domnall Ilchelgach, che da alcune fonti viene considerato re supremo irlandese. Apparteneva ai Cen\u00e9l nE\u00f3gain del nord, ramo degli U\u00ed N\u00e9ill. \u00c1ed sarebbe stato preceduto sul trono da \u00c1ed Sl\u00e1ine e Colm\u00e1n R\u00edmid, che avrebbero regnato insieme. Pare che \u00c1ed abbia dovuto far fronte all'opposizione dei Cen\u00e9l Feradach dei Cen\u00e9l nE\u00f3gain guidati da Suibne Menn, a cui potrebbe aver concesso il potere sui Cen\u00e9l nE\u00f3gain. Non si conosce come \u00c1ed sia morto, ma pare in modo non violento. "}
{"id": "1430163", "revid": "49022", "url": "https://it.wikipedia.org/wiki?curid=1430163", "title": "\u00c1ed Uaridnach", "text": ""}
{"id": "1430165", "revid": "156618", "url": "https://it.wikipedia.org/wiki?curid=1430165", "title": "M\u00e1el Coluim mac Cin\u00e1eda", "text": ""}
{"id": "1430166", "revid": "287204", "url": "https://it.wikipedia.org/wiki?curid=1430166", "title": "Mael Coluim mac Cinaeda", "text": ""}
{"id": "1430167", "revid": "226458", "url": "https://it.wikipedia.org/wiki?curid=1430167", "title": "Maurice Sc\u00e8ve", "text": "Biografia.\nMaurice Sc\u00e8ve fu il capofila della \u00abScuola poetica di Lione\u00bb, anche se in realt\u00e0 non esiste nessun manifesto e pubblicazione che abbia esplicitato teorie poetiche fatte risalire n\u00e9 a lui n\u00e9 a un particolare gruppo di artisti. Cresciuto in una famiglia agiata della borghesia commerciale (il padre \u00e8 \"juge-mage\", luogotenente del siniscalco, il fratello Guillaume \u00e8 un umanista rinomato), presto frequenta artisti e letterati: Cl\u00e9ment Marot, \u00c9tienne Dolet, Charles de Sainte-Marthe e suo cugino Guillaume du Choul. La sua erudizione, il sicuro senso artistico e il prestigio acquisito a Lione lo designano a principale organizzatore dell'entrata solenne in citt\u00e0 di re Enrico II, nel settembre del 1548. Non sembra tuttavia aver ricercato onori e prebende, se visse piuttosto appartato, non firmando quasi mai i suoi versi e, infine, negli anni sessanta, scomparendo senza lasciare traccia di s\u00e9.\nUn'ispirazione ricca e variegata.\nMaurice Sc\u00e8ve ottenne rinomanza poetica nel concorso dei \"Blasons\", i ritratti letterari lanciati da Marot nel 1535, grazie al suo \u00abritratto del sopracciglio\u00bb. Umanista appassionato dell'antichit\u00e0 e dell'Italia, la sua opera si pone sotto l'influenza del platonismo e del petrarchismo \u2013 egli pretese, nel 1533, di aver individuato ad Avignone la tomba di Laura, l'ispiratrice del \"Canzoniere\" del Petrarca. Le sue fonti sono per\u00f2 diverse da quel che sembri: a parte Marot, gi\u00e0 celebre e punto di riferimento costante, egli si richiama a tecniche di scrittura virtuosistica di ambito retorico, ai poeti del \"Dolce stil novo\" e a Dante, a loro volta eredi innovatori della poesia trovadorica. La sua poesia raccoglie anche motivi biblici: egli traduce diversi salmi e nell'ultima sua opera, \"Microcosme\", riscrive la storia umana dal tempo della Creazione.\n\"D\u00e9lie, oggetto della pi\u00f9 alta virt\u00f9\".\nIl suo capolavoro fu pubblicato nel 1544 quasi anonimamente, con le sue sole iniziali e un suo ritratto. \"D\u00e9lie\" \u00e8 dedicata a una donna amata d'un amore impossibile, forse identificata nella sua giovane allieva, Pernette du Guillet. \u00c8 composta da 449 strofe di 10 versi decasillabi ciascuna, e ogni gruppo di 9 strofe \u00e8 separato \u2013 nell'edizione a stampa \u2013 da 50 incisioni di soggetto mitologico o familiare contornate da un motto, che indica il tema trattato.\nLa scrittura di Sc\u00e8ve, tra formule ellittiche, cultura dell'ambiguit\u00e0 e sfoggio d'erudizione, fu esaltata da pochi amatori della \"ricca invenzione\" - Thomas S\u00e9billet e Fran\u00e7ois Habert su tutti \u2013 e criticata dai pi\u00f9, ostili a tanto ermetismo, come Charles Fontaine e Jacques Peletier du Mans, i capofila della Pl\u00e9iade del Cinquecento. Modernamente, quest'ermetismo tende a essere considerato, al contrario, l'espressione di \u00abpoesia pura\u00bb che avvicina Maurice Sc\u00e8ve ai simbolisti e a Mallarm\u00e9. Tra questi due periodi, si situano il Classicismo con il suo gusto per la chiarezza, e il Romanticismo, con la sua espansione lirica, che fecero cadere nell'oblio l'opera dello Sc\u00e8ve."}
{"id": "1430168", "revid": "125019", "url": "https://it.wikipedia.org/wiki?curid=1430168", "title": "Patrizio de Lollis", "text": "Lasciati gli studi, nel 1974, comincia a lavorare in una grande azienda grafica, in serigrafia, svolgendo gi\u00e0 dopo un anno mansioni di caporeparto.\nGli incontri con alcuni artisti dell'epoca e le prime grafiche lo indirizzano subito verso la stampa d'arte, che diventer\u00e0 la sua passione oltre che il suo lavoro.\nDopo una collaborazione, nel 1978, con una galleria e stamperia d'arte di Palermo, dove affina la tecnica, nel 1982 si costruisce un torchio serigrafico, con l'aiuto dello scultore Nino Siracusa e, dopo poco, apre una sua stamperia d'arte serigrafica.\n\u00c8 il primo esempio in Sicilia di stamperia d'arte autonoma, in quanto, allora, le stamperie erano di supporto a qualche galleria d'arte, spesso allestite nei loro retrobottega.\nIn oltre trent'anni di attivit\u00e0 conosce e collabora con artisti nazionali ed internazionali, come Hsiao Chin, Carla Accardi, Renato Guttuso, Jbrahim Kodra, Saverio Terruso, Gianbecchina ecc., realizzando le loro opere grafiche e dai quali riceve preziosi consigli.\nIncontra poeti e scrittori siciliani, tra i quali vi sono Ignazio Buttitta, Giacomo Giardina, Marco Bonavia. Ha tenuto seminari, stage e corsi di stampa d'arte con i principali istituti d'arte di Palermo e provincia, con l'Accademia di Belle Arti di Palermo in collaborazione con l'Accademia di Norimberga.\n\u00c8 presidente di un'associazione culturale no-profit.\n\u00c8 presente in numerose pubblicazioni d'arte nazionali ed internazionali e nei migliori cataloghi d'arte italiani."}
{"id": "1430169", "revid": "1023546", "url": "https://it.wikipedia.org/wiki?curid=1430169", "title": "Grecaggio", "text": "Il grecaggio \u00e8 una tecnica di legatura del manoscritto ereditata dalla legatura bizantina.\nLe sporgenze sul dorso erano avvertite come antiestetiche nel mondo bizantino e, al fine di ottenere dorsi lisci, si praticava un \"canale di scolo\" in cui far passare le \"catenelle\".\nLa pratica fu introdotta in Italia dai legatori bizantini che, emigrati dopo il 1453, si rifugiarono nelle zone della penisola con cui avevano maggiori contatti, come ad es.Venezia."}
{"id": "1430174", "revid": "715388", "url": "https://it.wikipedia.org/wiki?curid=1430174", "title": "Witch Hunter Robin", "text": " \u00e8 una serie animata giapponese prodotta da Sunrise e creata da Shuk\u014d Murase.\nTrama.\nDa secoli ormai le streghe sembrano non esistere pi\u00f9, ma loro esistono ancora e l'associazione segreta Solomon, ha il compito di cercare streghe e stregoni che usano i loro poteri per far del male agli esseri umani. Robin Sena \u00e8 una ragazza, sedicenne, con poteri paranormali in grado di richiamare le fiamme, ha vissuto a Roma fino a poco tempo prima, si \u00e8 appena trasferita in Giappone presso la STNJ, una filiale della Salomon. Per catturare le streghe e privarle dei poteri l'STNJ usa una sostanza chiamata Urubu. Nel corso degli avvenimenti il passato misterioso di Robin inizia a svelarsi e sembra che sia l'erede di una dinastia di streghe di Salem. Robin in breve tempo passa da cacciatrice a preda, e fugge dall'STNJ che vuole ucciderla."}
{"id": "1430177", "revid": "287204", "url": "https://it.wikipedia.org/wiki?curid=1430177", "title": "Loris (zoologia)", "text": "Loris (E. Geoffroy, 1796) \u00e8 un genere di primati della famiglia dei Lorisidi.\nDescrizione.\nQuesti animali sono lunghi circa 25 cm. Il corpo \u00e8 a forma di fagiolo, dal quale spuntano quattro zampe esili ed allungate; la testa ha un muso corto e appuntito sovrastato da due enormi occhi posti in posizione frontale, assai ravvicinati fra loro: attorno agli occhi \u00e8 presente una mascherina marrone che si allunga a triangolo verso l'alto, dando all'animale una perenne espressione triste.\nBiologia.\nHanno un'andatura estremamente cauta e lenta: le zampe vengono tenute rannicchiate sotto il corpo, sicch\u00e9 mentre l'animale avanza pare che ad ogni passo lotti contro una resistenza interna che lo spingerebbe a restare perennemente immobile.\nQuando tuttavia si tratta di afferrare una preda, la flemma sparisce e diventano cos\u00ec assai agili nei movimenti (seppur non li vedremo mai saltare di ramo in ramo come i galagoni).\nSi tratta di animali solitari, notturni ed arboricoli: quando due esemplari si incontrano, si \"abbracciano\" a lungo.\nTassonomia.\nAl genere sono ascritte due specie:\nLa specie \"L. lydekkerianus\" \u00e8 sorta recentemente per scorporo delle sottospecie continentali di \"L. tardigradus\", che resterebbe limitata all'isola di Ceylon. Alcuni autori sostengono la validit\u00e0 di tale classificazione passata e sono per un nuovo declassamento di \"L. lydekkerianus\" a sottospecie."}
{"id": "1430178", "revid": "1543377", "url": "https://it.wikipedia.org/wiki?curid=1430178", "title": "Stazione meteorologica di Brindisi Casale", "text": "La stazione meteorologica di Brindisi Casale \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione meteorologica mondiale, relativa alla citt\u00e0 di Brindisi.\nCaratteristiche.\nLa stazione meteorologica si trova nell'Italia meridionale, in Puglia, nel comune di Brindisi, presso l'aeroporto di Brindisi-Casale, a 10 metri s.l.m. e alle coordinate geografiche .\nOltre a rilevare i dati 24 ore su 24 su temperatura, precipitazioni, umidit\u00e0 relativa, eliofania, direzione e velocit\u00e0 del vento, quella di Brindisi \u00e8 una delle otto stazioni italiane in cui vengono effettuate osservazioni in quota grazie ai radiosondaggi, con un almeno due lanci di palloni sonda al giorno (alle ore 0 e alle ore 12 UTC).\nDal 10 dicembre 2015 la torre di controllo dell'aeroporto \u00e8 passata dalla gestione militare a quella civile.\u00c8 probabile che a seguito dell'adeguamento dei sistemi tecnologici anche la stazione meteorologica passer\u00e0 sotto la gestione dell'Ente Nazionale per l'Assistenza al Volo. Al momento tuttavia non esistono prove di un tale passaggio. Al contrario lo stesso Distaccamento Aeroportuale di Brindisi, indica tra le sue mansioni di fornire ancora \"il servizio meteo all'aviazione civile\". Pertanto, al momento, si pu\u00f2 affermare che la stazione meteorologica brindisina sia ancora sotto gestione AM, anche se risulta molto probabile un suo passaggio all'ENAV.\nIn data 16 gennaio 2018, alle ore 11.30 locali, la Stazione meteorologica d'osservazione al suolo di Brindisi Casale passa sotto gestione e controllo ENAV.\nMedie climatiche ufficiali.\nDati climatologici 1981-2010.\nIn base alla media trentennale di riferimento 1981-2010, la temperatura media del mese pi\u00f9 freddo, febbraio, si attesta a quasi +9,8\u00a0\u00b0C; quella del mese pi\u00f9 caldo, agosto, \u00e8 di circa +25,7\u00a0\u00b0C. Nel medesimo trentennio, la temperatura massima assoluta di +44,4\u00a0\u00b0C \u00e8 stata registrata nel luglio 2007, mentre la temperatura minima assoluta di -3,0\u00a0\u00b0C risale al gennaio 1985. Mediamente si contano annualmente 32,4 giorni con temperatura massima eguale o superiore ai 30\u00a0\u00b0C e 0,9 giorni di gelo.\nLe precipitazioni medie annue si attestano a 604\u00a0mm, mediamente distribuite in 64 giorni di pioggia, con moderato picco tra autunno e inverno ed accentuatissimo minimo in estate.\nL'eliofania assoluta media annua si attesta a 7,1 ore giornaliere, con massimo di 11,2 ore medie giornaliere in luglio e minimo di 3,7 ore medie giornaliere in dicembre.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, gennaio, \u00e8 di +9,8\u00a0\u00b0C, mentre quella del mese pi\u00f9 caldo, agosto, \u00e8 di +25,1\u00a0\u00b0C; mediamente si contano 1,2 giorni di gelo all'anno e 25,1 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -6,4\u00a0\u00b0C del gennaio 1979 e i +43,8\u00a0\u00b0C dell'agosto 1994.\nLe precipitazioni medie annue si attestano a 605\u00a0mm, mediamente distribuite in 68 giorni di pioggia, con minimo in estate, picco massimo in autunno-inverno.\nL'umidit\u00e0 relativa media annua fa registrare il valore di 75 % con minimi di 72 % a giugno e a luglio e massimi di 78 % a dicembre e a gennaio; mediamente si contano 20 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alle medie di riferimento trentennale (1961-1990), la temperatura media del mese pi\u00f9 freddo, gennaio, si attesta a +9,5\u00a0\u00b0C, mentre quella del mese pi\u00f9 caldo, agosto, \u00e8 di +24,6\u00a0\u00b0C. Nel medesimo trentennio, la temperatura minima assoluta ha toccato i -6,4\u00a0\u00b0C nel gennaio 1979 (media delle minime assolute annue di -0,5\u00a0\u00b0C), mentre la massima assoluta ha fatto registrare i +43,4\u00a0\u00b0C nel giugno 1982 (media delle massime assolute annue di +36,8\u00a0\u00b0C). Mediamente si contano annualmente 20,9 giorni con temperatura massima eguale o superiore ai 30\u00a0\u00b0C e 1,7 giorni di gelo.\nLa nuvolosit\u00e0 media annua si attesta a 3,8 okta giornalieri, con minimo di 1,6 okta giornalieri a luglio e massimi di 5 okta giornalieri a gennaio e a febbraio.\nLe precipitazioni medie annue, inferiori ai 600\u00a0mm, presentano un minimo in primavera-estate ed un picco in autunno-inverno.\nL'umidit\u00e0 relativa media annua fa registrare il valore di 73,8% con minimo di 70% a luglio e massimo di 78&amp; a gennaio.\nL'eliofania assoluta media annua si attesta a 6,8 ore giornaliere, con massimo di 10,8 ore giornaliere a luglio e minimo di 3,6 ore giornaliere a dicembre.\nLa pressione atmosferica media al livello del mare \u00e8 di 1014,9\u00a0hPa, con massimi di 1017\u00a0hPa ad ottobre e a novembre e minimo di 1013\u00a0hPa ad aprile.\nDati climatologici 1951-1980.\nIn base alla media trentennale di riferimento (1951-1980) per l'Organizzazione mondiale della meteorologia, la temperatura media del mese pi\u00f9 freddo, gennaio, si attesta a quasi +9,6\u00a0\u00b0C; quella del mese pi\u00f9 caldo, agosto, \u00e8 di +24,5\u00a0\u00b0C. Nel medesimo trentennio, la temperatura massima assoluta di +40,2\u00a0\u00b0C \u00e8 stata registrata nel luglio 1973, mentre la temperatura minima assoluta di -6,4\u00a0\u00b0C risale al gennaio 1979. Mediamente si contano annualmente 21,1 giorni con temperatura massima eguale o superiore ai 30\u00a0\u00b0C e 1,8 giorni di gelo.\nLe precipitazioni medie annue si attestano a 617,4\u00a0mm, mediamente distribuite in 72 giorni di pioggia, con moderato picco tra autunno e inverno ed accentuatissimo minimo in estate.\nTemperature estreme mensili dal 1943 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1943 ad oggi, con il relativo anno in cui si queste si sono registrate. La massima assoluta del periodo esaminato di +44,4\u00a0\u00b0C \u00e8 del luglio 2007, mentre la minima assoluta di -6,4\u00a0\u00b0C risale al gennaio 1979.\nMedie climatiche aerologiche ufficiali.\nNelle tabelle sottostanti sono riportate le medie climatiche registrate dalla stazione aerologica fino al 1960."}
{"id": "1430180", "revid": "339392", "url": "https://it.wikipedia.org/wiki?curid=1430180", "title": "Jbrahim Kodra", "text": ""}
{"id": "1430181", "revid": "1982", "url": "https://it.wikipedia.org/wiki?curid=1430181", "title": "Ducato di Limburg", "text": ""}
{"id": "1430183", "revid": "767487", "url": "https://it.wikipedia.org/wiki?curid=1430183", "title": "Tartarughe Ninja III", "text": "Tartarughe Ninja III (\"Teenage Mutant Ninja Turtles III\") \u00e8 un film del 1993, diretto da Stuart Gillard, con protagonisti gli attori Elias Koteas e Paige Turco. Con il terzo film la saga cinematografica si scinde completamente dal fumetto, assumendo quasi per intero le caratteristiche allegre dei cartoni animati in voga in quel periodo. Nonostante questi cambiamenti e il buon successo commerciale, il film \u00e8 stato negativamente accolto da critici e fan.\nTrama.\nLe Tartarughe Ninja, con l'ausilio di uno scettro magico, vengono proiettate nel Giappone feudale del 1603, dove vengono scambiati per demoni kappa, con il compito di trarre in salvo April, anch'essa finita nel passato e ritenuta una strega. Ad interferire con il cammino delle tartarughe c'\u00e8 un astuto e spietato trafficante di armi europeo, Walker, e il signore della guerra Lord Norinaga, il quale tentano di fare il doppio gioco con lo daimy\u014d locale per impossessarsi dello scettro. Film con una storia inedita, sebbene ispirata al crossover del fumetto in cui le Tartarughe Ninja, al fianco di Renet di Cerebus, dovevano utilizzare lo Scettro del Tempo per compiere una pericolosa missione nell'antico Giappone.\nRiconoscimenti.\n1994 - Kids' Choice Award"}
{"id": "1430186", "revid": "287204", "url": "https://it.wikipedia.org/wiki?curid=1430186", "title": "Stampatore d\u2019arte", "text": ""}
{"id": "1430187", "revid": "2014155", "url": "https://it.wikipedia.org/wiki?curid=1430187", "title": "Kenneth III di Scozia", "text": "Biografia.\nInfanzia.\nEra figlio di Dubh di Scozia\nRegno.\nL'unico evento che \u00e8 segnalato durante regno di Cin\u00e1ed \u00e8 l'uccisione di D\u00fangal mac Cin\u00e1eda da parte di Gille Coemg\u00e1in mac Cin\u00e1eda, secondo quanto riportato dagli Annali dei quattro maestri avvenuta circa nel 999. Non \u00e8 sicuro che questo fatto si riferisca agli eventi in Scozia e se uno o entrambi fossero figli di questo Cin\u00e1ed, o del mac Ma\u00edl Coluim di Cin\u00e1ed, o di altra persona o persone. Cin\u00e1ed III fu ucciso nella Battaglia di Monzievaird a Strathearn da M\u00e1el Coluim mac Cin\u00e1eda nel 1005.\nNon \u00e8 dato sapere se Boite mac Cin\u00e1eda era un figlio di Cin\u00e1ed III o di Cin\u00e1ed mac Ma\u00edl Coluim (Kenneth II di Scozia), o di qualche altra persona, anche se la maggior parte degli storici pensano che lo fosse. Un figlio o il figlio di Boite sarebbe stato ucciso da M\u00e1el Coluim mac Cin\u00e1eda nel 1032 come riportato dagli Annali dell'Ulster. La nipote di Cin\u00e1ed, Gruoch ingen Boite meic Cin\u00e1eda - la Lady MacBeth di Shakespeare - era la moglie di Gille Coemg\u00e1in, conte di Moray, moglie del re Mac Bethad mac Findla\u00edch e madre del re Lulach mac Gille Coemg\u00e1in."}
{"id": "1430192", "revid": "1543377", "url": "https://it.wikipedia.org/wiki?curid=1430192", "title": "Nazionale di calcio a 5 della Cina", "text": "La nazionale di calcio a 5 della Cina \u00e8, in senso generale, una qualsiasi delle selezioni nazionali di Calcio a 5 della Chinese Football Association che rappresentano la Cina nelle varie competizioni ufficiali o amichevoli riservate a squadre nazionali.\nLa nazionale cinese ha partecipato a due edizioni dei campionati del mondo: nel 1992 \u00e8 giunta ultima nel Girone D, nel 1996 in Spagna ha bissato l'ultimo posto nel Girone B, abbandonando la competizione al primo turno. Nei campionati continentali la Cina ha partecipato per la prima volta in Indonesia nel 2002, giungendo ultima nel Girone C, cos\u00ec come nella successiva edizione a Teheran.\nNel 2004 la nazionale cinese vince le sue prime gare in un trofeo ufficiale e per la prima volta si qualifica alla seconda fase del campionato asiatico, giungendo seconda a pari punti con la Thailandia nel girone D, uscendo ai quarti di finale contro il Giappone. L'exploit non viene ripetuto un anno dopo e la formazione cinese viene eliminata nel primo turno con zero punti, nel 2006 giunge seconda nel Girone A ma in virt\u00f9 del regolamento che prevede un solo passaggio per ogni girone, rimane fuori dal prosieguo della manifestazione. Nel 2007 infine rimane fuori dai quarti nel Girone D, preceduta da Iran e Libano.\nIl miglior risultato della nazionale della Repubblica di Cina giunge ai campionati asiatici del 2008: dopo un ottimo girone di qualificazione ha battuto nei quarti di finale l'Uzbekistan dominatore del proprio girone, assicurandosi la semifinale ma, soprattutto, uno dei quattro posti disponibili per l'accesso ai Campionati del mondo che si terranno in settembre e ottobre in Brasile."}
{"id": "1430193", "revid": "729019", "url": "https://it.wikipedia.org/wiki?curid=1430193", "title": "Suibne Menn", "text": "Apparteneva al ramo cadetto dei Cen\u00e9l nE\u00f3gain degli U\u00ed N\u00e9ill del nord, i Cen\u00e9l Feredaig, che prendevano il nome da suo nonno Feredach, un discendente di Niall dei Nove Ostaggi. Il dominio sui Cen\u00e9l nE\u00f3gain era stato in mano dei Cen\u00e9l maic Ercae, discendenti del fratello di Feradach, Muirchertach mac Ercae. N\u00e9 Fiachnae, n\u00e9 Feredach erano stati sovrani dei Cen\u00e9l nE\u00f3gain.\nRe \u00c1ed Uaridnach dei Cen\u00e9l maic Ercae mor\u00ec nel 612 e il potere sugli U\u00ed N\u00e9ill pass\u00f2 ai rivali Cen\u00e9l Conaill del nord nella persona di M\u00e1el Coba mac \u00c1edo. M\u00e1el Coba fu per\u00f2 ucciso da Suibne nel 615, pare nelle Midland irlandesi e cos\u00ec Suibne prese il potere, che egli forse tenne grazie a un'alleanza con un altro ramo minore degli U\u00ed N\u00e9ill, il clan Cholm\u00e1in del sud. Secondo gli annali irlandesi, \u00d3engus, capo del clan Cholm\u00e1in, fu re supremo alla sua morte nel 621, cosa che fa pensare che Suibne avrebbe concesso il potere a \u00d3engus prima di prenderlo per s\u00e9.\nNel 628 il fratello di M\u00e1el Coba, Domnall, attacc\u00f2 Suibne, ma sconfitto fugg\u00ec. Suibne fu comunque ucciso pi\u00f9 tardi in quello stesso anno dal re dell'Ulster Congal C\u00e1ech, che divenne cos\u00ec re supremo."}
{"id": "1430194", "revid": "150809", "url": "https://it.wikipedia.org/wiki?curid=1430194", "title": "Nazionale di calcio a 5 cinese", "text": ""}
{"id": "1430195", "revid": "1638611", "url": "https://it.wikipedia.org/wiki?curid=1430195", "title": "Epigrafi di Cerignola", "text": "Il territorio di Cerignola risulta abitato sin dal Neolitico e numerose sono le tracce lasciate dai popoli ivi stabilitisi nel corso dei secoli; tra i reperti recuperati troviamo, inoltre, numerose epigrafi, ossia iscrizioni il cui testo commemora eventi o personaggi di particolare rilievo storico.\nAra votiva della dea Bona.\nEpigrafe incisa su un altare votivo in pietra calcarea, successivamente adattato ad acquasantiera e murato nella parete destra del santuario della Madonna di Ripalta. Il testo si riferisce ad un altare fatto costruire a sue spese da \"Sextilia Accepta\" e dedicato alla dea Bona, il cui culto era assai diffuso nella zona di Cerignola. La dimensione delle lettere segue un ordine decrescente.\nAra votiva della dea Diana.\nEpigrafe incisa su un altare votivo in pietra calcarea scoperto nel 1856 in localit\u00e0 Santa Felicita, nel territorio dell'antica \"Herdonia\", distante circa 3 chilometri dalla stazione di Orta Nova. Sulla faccia laterale sono scolpiti un vaso di vino e un ramo di olivo, mentre la cornice presenta figure a forma di croce; caratteristico \u00e8 il coronamento a dentelli. L'epigrafe, risalente al III secolo d.C., si riferisce alla costruzione di un altare dedicato alla dea Diana fatto costruire dal senatore \"Lucius Publilius D. Patruinus\". Attualmente il reperto \u00e8 conservato nell'atrio di palazzo Cirillo-Farrusi.\nBlocco di testata del parapetto di un ponte.\nBlocchi di testata appartenenti ai parapetti di un ponte sul tratto Ordona-Canosa della via Traiana e rinvenuto in localit\u00e0 \"canale Castello\". Il testo ricorda che l'imperatore Traiano finanzi\u00f2 sia l'arteria che porta il suo nome, che i ponti edificati sul suo tracciato. Se il luogo del rinvenimento e il luogo della collocazione originaria dovessero coincidere, sarebbe confermato il tracciato della via Traiana conosciuto dagli storici: \"Stornara\"-\"Cerignola\", \"canale Castello\", \"Torricelli\", \"Capitolo\". Le lapidi attesterebbero la presenza di un ponte che in epoca passata attraversava canale Castello. La presenza nell'epigrafe della parola \"pontes\", cos\u00ec come l'assenza dell'indicazione del numero di miglia, indicano che i blocchi erano collocati sul ponte. Attualmente le epigrafi sono conservate nell'atrio di palazzo Carmelo. Il testo segue un ordine decrescente.\nCippo miliare.\nEpigrafe risalente al IV secolo d.C. incisa su un cippo miliare in pietra calcarea, privo della parte superiore, rinvenuto nel 1700. In un primo momento il cippo \u00e8 stato collocato ad ornamento di un pozzo in contrada \"Le Torri\", successivamente \u00e8 stato rimosso dal Comune che lo ha interrato nel cortile interno di palazzo Carmelo. L'epigrafe \u00e8 dedicata all'imperatore Flavio Valerio Costantino, ma in realt\u00e0 va considerata nel contesto della via Traiana nel tratto che va da Ordona a Canosa. Se luogo di rinvenimento e collocazione del cippo dovessero coincidere, allora viene a modificarsi il percorso della via Traiana ipotizzato dall'Alvisi lungo la direttrice masseria \"Le Torri\"-\"ponte sull'Ofanto\"; viceversa, se il cippo \u00e8 stato spostato dal posto del rinvenimento, allora l'ipotesi dello storico rimane valida. La dimensione del testo segue un ordine decrescente.\nCippo sepolcrale.\nEpigrafe incisa su un cippo ad uso sepolcrale in pietra calcarea rinvenuto nel 1977 in contrada \"Posta Fara\", nelle vicinanze del santuario della Madonna di Ripalta. Il cippo \u00e8 di forma cilindrica appiattita longitudinalmente nella parte inferiore. L'iscrizione \u00e8 incisa su un riquadro rettangolare nella parte anteriore; l'incisione \u00e8 poco accurata, tant'\u00e8 che alcuni caratteri sono posti sulla cornice lateralmente e inferiormente. Il cippo, datato tra fine del II secolo e l'inizio del III secolo d.C., viene dedicato dallo schiavo \"Compsinus\" alla propria moglie \"Cinnamis\" (serva imperiale), morta all'et\u00e0 di trent'anni.\nFrammento di cippo miliare.\nEpigrafe incisa su un cippo miliare in pietra calcarea privo della parte inferiore, superiore e posteriore. Il rinvenimento \u00e8 avvenuto in contrada \"San Marco\"-\"Pignatella\"; se tale luogo dovesse corrispondere alla localit\u00e0 in cui il cippo \u00e8 stato collocato, allora sarebbe confermata la tesi dell'Alvisi in merito al tracciato della via Traiana nel tratto canale \"Castello\"-\"monte Gentile\". L'epigrafe \u00e8 datata IV secolo ed \u00e8 dedicata ai tetrarchi \"C. Valerio Diocleziano\" e \"M. Valerio Massimiano\" e ai loro luogotenenti \"C. Galerio Massimiano\" e \"Flavio Valerio Costanzo Cloro\". Attualmente il cippo \u00e8 conservato nel giardino di palazzo Carmelo.\nLastra onoraria dedicata a \"L. Publilio Celso Patruino\".\nEpigrafe incisa su una lastra onoraria in pietra calcarea rinvenuta in localit\u00e0 \"Santa Felicita\" nel 1856. La scrittura \u00e8 di tipo monumentale e la dimensione dei caratteri segue un ordine decrescente. La lastra \u00e8 dedicata al console e amministratore di Canosa \"L. Publilio Celso Patruino\" per onorarlo. Il reperto, datato III secolo d.C. \u00e8 conservato nell'atrio di palazzo Cirillo-Farrusi.\nLastra sepolcrale.\nTesto B.\nEpigrafi incise su una lastra unica ad uso sepolcrale in pietra calcarea, attualmente murata sulla facciata del santuario della Madonna di Ripalta. La lastra manca della parte sinistra, destra e inferiore; presenta un'iscrizione principale e una secondaria (di fattura meno pregiata) incisa nello spazio non occupato dal testo primario. Le lettere incise sono di tipo monumentale con dimensione delle lettere decrescente.\nIl primo testo cita tre persone: \"Eutychus\" (che ha dedicato l'epigrafe) e due donne defunte, mentre la seconda iscrizione \u00e8 dedicata al defunto liberto \"Ianuarius\"; entrambi i testi risultano essere incompleti."}
{"id": "1430196", "revid": "1610933", "url": "https://it.wikipedia.org/wiki?curid=1430196", "title": "Timica", "text": "Biografia.\nOriginaria della Laconia, fu la moglie di Millia di Crotone, e insieme al marito fu un membro della scuola pitagorica.\nDurante le varie campagne in Calabria di Dionisio, il tiranno siracusano, fece attaccare dai suoi soldati i seguaci della scuola pitagorica. I pitagorici fuggirono ma si fermarono nei pressi di un campo di fave, perch\u00e9 attraversarlo sarebbe stato un tab\u00f9, quindi decisero di combattere e furono uccisi. Timica e il marito, invece, non erano stati in grado di tenere il passo con gli altri, essendo lei al sesto mese di gravidanza. I soldati li fecero prigionieri e li portarono da Dionisio. Questi li interrog\u00f2 per sapere i misteri e i segreti della setta, fra cui, non ultimo, il motivo per il quale i pitagorici preferivano morire piuttosto che attraversare un campo di fave, ma essi si rifiutarono di rispondere. Allora il tiranno fece portare via Millia, sperando che Timica, rimasta sola e impaurita avrebbe rivelato tutto quello che sapeva. Ma Timica continu\u00f2 a tacere e quando Dionisio esasperato diede ordine di torturarla, costei, pensando che sotto i tormenti avrebbe potuto cedere e parlare, prefer\u00ec staccarsi la lingua con un morso e sputarla in faccia al tiranno.\nTimica \u00e8 citata da Clemente Alessandrino nelle sue \"Stromata\" e da Giamblico nella \"Vita di Pitagora\".\nCuriosit\u00e0.\nSecondo Plutarco, anche Zenone d'Elea, dopo aver tentato di uccidere il tiranno Demilo e avendo fallito, per non rivelare l'identit\u00e0 dei suoi complici comp\u00ec lo stesso gesto."}
{"id": "1430202", "revid": "2014155", "url": "https://it.wikipedia.org/wiki?curid=1430202", "title": "Kenneth II di Scozia", "text": "Biografia.\nInfanzia.\nEra figlio di Malcolm I di Scozia.\nRegno.\nLe cronache dei re di Alba \u00e8 stato compilato durante il suo regno, ma molti dei nomi di luogo accennati sono interamente corrotti, se non inventati. Qualunque sia la realt\u00e0, le cronache dichiarano che \"lui ha immediatamente saccheggiato Strathclyde. La fanteria di Kenneth fece un enorme massacro a Moin Uacoruar.\" Le cronache dicono inoltre che Cin\u00e1ed ha saccheggiato la Northumbria tre volte, in primo luogo fino a Stainmore, poi a Cluiam ed infine sul fiume Dee da Chester. Queste incursioni possono collocarsi intorno al 980, quando le cronache anglosassoni registrarono gli attacchi a Cheshire.\nNel 973, le Cronache di Melrose segnalano che Cin\u00e1ed, con M\u00e1el Coluim mac Domnaill, il re di Strathclyde, \"Maccus, re di molte isole\" (cio\u00e8 il re dell'Isola di Man e di altre isole Magnus Haraldsson, denominato Maccus mac Arailt) e con altri re gallesi e norvegesi, \u00e8 venuto a Chester per riconoscere la sovranit\u00e0 del re inglese Edgardo. Pu\u00f2 essere accaduto che Edgardo abbia regolato la frontiera fra le terre del sud del regno di Scozia e le terre nordiche del suo regno inglese. Cumbria era inglese, la frontiera occidentale posta sul Solway. Nell'est, la frontiera risiede in qualche luogo dopo Lothian, a sud di Edimburgo.\nGli Annali di Tigernach, in una divagazione, riportano che tre conti scozzesi siano entrati nel regno di Cin\u00e1ed nel 976: Cellach mac F\u00edndgaine, Cellach mac Baireda and Donnchad mac Morga\u00ednd. Il terzo di questi, se non \u00e8 un errore, \u00e8 molto probabile che sia un fratello di Domnall, conte di Moray. Le contee o i regni dominati dai due Cellach non possono essere identificati. Nel 977 gli Annali di Ulster riportano che \"Amla\u00edb mac Iduilb, \u00e8 stato ucciso da Cin\u00e1ed mac Domnaill.\" Gli annali di Tigernach per\u00f2 danno il nome corretto dell'assassino di Amla\u00edb: Cin\u00e1ed Mac Ma\u00edl Coluim. Quindi, anche se soltanto per un breve periodo, Cin\u00e1ed mac Ma\u00edl Coluim \u00e8 stato sollevato dal trono dal fratello del suo predecessore.\nAdamo da Brema dice che Sweyn I di Danimarca abbia trovato esilio in Scozia, ma se questo era con Cin\u00e1ed, o uno degli altri re in Scozia, non si sa. Inoltre in questo periodo, la Saga di Njal, e Saga degli uomini delle Orcadi ed altre fonti raccontano le guerre fra \"gli Scozzesi\" ed i Nordici, ma probabilmente la guerra \u00e8 tra Sigurd Hlodvisson, conte di Orkney ed il conte, o re, di Moray. Le cronache dicono che Cin\u00e1ed ha fondato un grande monastero a Brechin. \nMorte.\nCin\u00e1ed \u00e8 stato ucciso nel 995, gli annali di Ulster dicono \"con l'inganno\" e gli annali di Tigernach dicono \"dal suo seguito\". Alcune fonti successive, quali le cronache di Melrose, di John di Fordun e di Andrew Wyntoun forniscono pi\u00f9 particolari, pi\u00f9 o meno accuratamente.\nLa tesi pi\u00f9 semplice \u00e8 che \u00e8 stato ucciso dai suoi stessi uomini a Fettercairn, attraverso il tradimento di Fimberhele (o Finnguala) figlia di Cuncar, conte di Angus, come vendetta per avere ucciso il suo unico figlio. La profezia di Berch\u00e1n aggiunge poco, salvo che chiama Cin\u00e1ed \"il kinslayer (uccisore di bambini)\" e dice che sia morto a Strathmore. Il figlio di Cin\u00e1ed, M\u00e1el Coluim divenne pi\u00f9 tardi re di Scozia. Cin\u00e1ed pu\u00f2 avere un secondo figlio, chiamato D\u00fangal o Gille Coemg\u00e1in. Le fonti differiscono ma Boite mac Cin\u00e1eda dovrebbe essere un figlio di questo Cin\u00e1ed o di Cin\u00e1ed mac Duib."}
{"id": "1430203", "revid": "176990", "url": "https://it.wikipedia.org/wiki?curid=1430203", "title": "Poligono stellato", "text": "In geometria piana, un poligono stellato \u00e8 un poligono avente una forma stellata a causa dell'intersezione di pi\u00f9 lati.\nDefinizione.\nUn poligono stellato \u00e8 una linea spezzata chiusa che delimita un insieme stellato del piano. A differenza degli ordinari poligoni, la linea spezzata pu\u00f2 autointersecarsi: coppie di spigoli distinti possono cio\u00e8 intersecarsi in un punto interno.\nUn poligono stellato \u00e8 regolare se \nLa seconda affermazione va intesa nel modo seguente: i vertici sono ordinati ciclicamente lungo la circonferenza lungo cui giacciono, ed il numero formula_3 \u00e8 da interpretare nell'aritmetica modulare modulo formula_1: cio\u00e8, se formula_7, il numero formula_3 va interpretato in realt\u00e0 come formula_9.\nPer formula_10 si ottiene l'usuale poligono regolare con formula_1 lati.\nCompreso il caso di formula_10, un \"n\"-poligono stellato pu\u00f2 assumere formula_13 forme. Ad esempio, nel caso in cui formula_14, sono possibili il pentagono regolare o il pentagramma, mentre per formula_15 esistono quattro poligoni differenti (per formula_16). Tuttavia, nel caso in cui \"n\" e \"k\" non siano coprimi, ossia quando formula_17, questi poligoni sono in realt\u00e0 composti da \"sotto-stelle\", equivalenti a dei formula_18-poligoni stellati il cui \"k\" \u00e8 formula_19; il numero di questi sotto-poligoni \u00e8 formula_20; questo si spiega ricordando che i vertici del poligono sono numerati in modo modulare, e quindi se \"n\" equivale a un multiplo (in senso modulare) di \"k\", il poligono si chiuder\u00e0 in sotto-poligoni. \nSe, per esempio, consideriamo un 14-gono con \"k=6\", la frazione formula_21 si pu\u00f2 ridurre: formula_22. Ci\u00f2 significa che il poligono considerato \u00e8 formato da 2 (cio\u00e8 formula_23) 7-goni stellati con \"k=3\", centro comune e ruotati l'uno rispetto all'altro di formula_24. Poligoni stellati di questo tipo sono detti \"composti\".\nUn poligono stellato regolare ha spigoli tutti di eguale lunghezza, e angoli ai vertici di eguale ampiezza. In particolare, se formula_25 \u00e8 il lato del poligono regolare stellato e formula_26 la distanza tra due vertici adiacenti dello stesso, vale la relazione:\ndove \"n\" \u00e8 il numero di vertici del poligono e \"k\" la distanza modulare tra due vertici connessi dal lato del poligono stellato.\nEsempi.\nSono mostrati qui sotto i poligoni stellati regolari per i primi valori di formula_28.\nParte interna dei poligoni stellati.\nLa \"parte interna\" di un poligono stellato pu\u00f2 essere interpretata in vari modi diversi, come mostrato nella figura seguente.\nTali interpretazioni si riflettono anche in alcuni poliedri definiti aventi facce stellate. Ad esempio, il prisma archimedeo stellato \u00e8 definito come un prisma, ma con facce regolari stellate alle due basi. "}
{"id": "1430206", "revid": "2143966", "url": "https://it.wikipedia.org/wiki?curid=1430206", "title": "Stazione meteorologica di Monte Sant'Angelo", "text": "La stazione meteorologica di Monte Sant'Angelo \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa all'omonimo comune della provincia di Foggia.\nStoria.\nLa stazione meteorologica di Monte Sant'Angelo inizi\u00f2 la sua attivit\u00e0 in data 1\u00ba dicembre 1939, quando inizi\u00f2 le rilevazioni sulle condizioni meteorologiche finalizzate all'assistenza alla navigazione aerea nell'area del basso Adriatico.\nFino al gennaio 1944 la sua ubicazione era presso il complesso scolastico della localit\u00e0 montana. Dal 1944 al febbraio 1946 la stazione e le relative strumentazioni furono spostate presso la non lontana localit\u00e0 di San Nicola Varano a causa degli ultimi eventi bellici della seconda guerra mondiale. Nei due anni successivi la sede della stazione fu nuovamente quella originaria presso le scuole del paese.\nDal 21 marzo 1948 fino al dicembre 1950 fu nuovamente spostata la sua collocazione, stavolta nei pressi del complesso del mattatoio, per poi trovare definitivamente sede, a partire dal 23 dicembre 1950, presso l'attuale luogo di ubicazione.\nDal 2004, assieme ad altre quattro stazioni meteorologiche presenti nel territorio nazionale, quella di Monte Sant'Angelo \u00e8 stata inserita come osservatorio del sistema osservativo climatico globale GCOS (Global Climate Observation System) della WMO, grazie alla completezza e alla precisione delle osservazioni meteorologiche effettuate per oltre un cinquantennio presso il medesimo luogo di ubicazione. La stazione, rimasta collegata alla stazione meteorologica di Foggia Amendola e pi\u00f9 in generale al medesimo aeroporto di Amendola fino alla primavera del 2006, \u00e8 passata dal 1\u00ba maggio dello stesso anno alle dipendenze del Centro Nazionale di Meteorologia e Climatologia Applicata di Pratica di Mare, uno degli organi che caratterizzano il Servizio Meteorologico dell'Aeronautica Militare, seguendo il destino della quasi totalit\u00e0 delle altre stazioni meteorologiche italiane ufficialmente riconosciute dall'Organizzazione Meteorologica Mondiale.\nCaratteristiche.\nLa stazione meteorologica si trova nell'Italia meridionale, in Puglia, nel comune di Monte Sant'Angelo, a 844 metri s.l.m. e alle coordinate geografiche .\nVista l'altitudine alla quale \u00e8 ubicata, la stazione \u00e8 da annoverare tra i teleposti di montagna.\nMedie climatiche ufficiali.\nDati climatologici 1981-2010.\nIn base alla media trentennale di riferimento 1981-2010, la temperatura media del mese pi\u00f9 freddo, febbraio, si attesta a +4,1\u00a0\u00b0C; quella del mese pi\u00f9 caldo, agosto, \u00e8 di circa +22,1\u00a0\u00b0C. Nel medesimo trentennio, la temperatura massima assoluta di +38,8\u00a0\u00b0C \u00e8 stata registrata nell'agosto 2000, mentre la temperatura minima assoluta di -8,6\u00a0\u00b0C risale al gennaio 1985. Mediamente si contano annualmente 14,9 giorni con temperatura massima eguale o superiore ai 30\u00a0\u00b0C e 29,5 giorni di gelo.\nLe precipitazioni medie annue si attestano a 587,5\u00a0mm, mediamente distribuite in 84 giorni di pioggia, con moderato picco tra autunno e inverno e minimo relativo in primavera ed estate.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, febbraio, \u00e8 di +4,1\u00a0\u00b0C, mentre quella del mese pi\u00f9 caldo, agosto, \u00e8 di +21,3\u00a0\u00b0C; mediamente si contano 29,5 giorni di gelo all'anno e 6,8 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -11,0\u00a0\u00b0C del gennaio 1979 e i +38,8\u00a0\u00b0C dell'agosto 2000.\nLe precipitazioni medie annue si attestano a 585\u00a0mm, mediamente distribuite in 75 giorni di pioggia, con minimi relativi in primavera ed estate, picco massimo in autunno e massimo secondario in inverno per gli accumuli.\nL'umidit\u00e0 relativa media annua fa registrare il valore di 71,6 % con minimo di 60 % a luglio e massimi di 81 % a novembre e a dicembre; mediamente si contano 107 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alle medie di riferimento trentennale (1961-1990), la temperatura media del mese pi\u00f9 freddo, gennaio, si attesta a +3,5\u00a0\u00b0C, mentre quella del mese pi\u00f9 caldo, agosto, \u00e8 di +20,4\u00a0\u00b0C. Nel medesimo trentennio, la temperatura minima assoluta ha toccato i -11,9\u00a0\u00b0C nel gennaio 1962 (media delle minime assolute annue di -6,7\u00a0\u00b0C), mentre la massima assoluta ha fatto registrare i +35,6\u00a0\u00b0C nel luglio 1984 (media delle massime assolute annue di +32,1\u00a0\u00b0C). Mediamente si contano annualmente 5,8 giorni con temperatura massima eguale o superiore ai 30\u00a0\u00b0C e 36,3 giorni di gelo.\nLa nuvolosit\u00e0 media annua si attesta a 3,9 okta giornalieri, con minimo di 2,1 okta giornalieri a luglio e massimi di 5 okta giornalieri a dicembre, a gennaio e a febbraio.\nLe precipitazioni medie annue, di poco superiori ai 600\u00a0mm, presentano un andamento mensile irregolare.\nL'umidit\u00e0 relativa media annua fa registrare il valore di 71,7% con minimo di 58% a luglio e massimo di 82% a novembre.\nDati climatologici 1951-1980.\nIn base alla media trentennale di riferimento 1951-1980, la temperatura media del mese pi\u00f9 freddo, gennaio, si attesta a +3,3\u00a0\u00b0C; quella del mese pi\u00f9 caldo, agosto, \u00e8 di circa +20,6\u00a0\u00b0C. Nel medesimo trentennio, la temperatura massima assoluta di +35,4\u00a0\u00b0C \u00e8 stata registrata nell'agosto 1957, mentre la temperatura minima assoluta di -12,0\u00a0\u00b0C risale al dicembre 1957. Mediamente si contano annualmente 6,7 giorni con temperatura massima eguale o superiore ai 30\u00a0\u00b0C e 37,8 giorni di gelo.\nLe precipitazioni medie annue si attestano a 692,9\u00a0mm, mediamente distribuite in 98 giorni di pioggia, con picco tra autunno e inverno e minimo in estate.\nValori estremi.\nTemperature estreme mensili dal 1951 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1951 ad oggi, con il relativo anno in cui si queste si sono registrate. La massima assoluta del periodo esaminato di +38,8\u00a0\u00b0C \u00e8 dell'agosto 2000, mentre la minima assoluta di -12,0\u00a0\u00b0C risale al dicembre 1957."}
{"id": "1430209", "revid": "156618", "url": "https://it.wikipedia.org/wiki?curid=1430209", "title": "Cin\u00e1ed mac Ma\u00edl Coluim", "text": ""}
{"id": "1430211", "revid": "1543377", "url": "https://it.wikipedia.org/wiki?curid=1430211", "title": "Piscina (Venezia)", "text": "La piscina \u00e8 un elemento caratteristico dell'urbanistica veneziana. Il termine indica una strada solitamente molto larga ricavata in seguito a interventi di interramento.\nA differenza del \"rio ter\u00e0\", che \u00e8 ottenuto per interramento di un canale, la \"piscina\" \u00e8 il risultato di un intervento di interramento di uno stagno, di un laghetto o di un'area paludosa, spesso adibita ad area di pesca o anche per la pratica del nuoto e la cui destinazione d'uso originaria \u00e8 rimasta nel nome anche dopo la bonifica.\nEsempi sono la \"Piscina Venier\" e la \"Piscina di Sant'Agnese\", entrambe dislocate nel sestiere di Dorsoduro, a poca distanza l'una dall'altra, e la centralissima \"Piscina San Salvador\", situata nei pressi del Ponte di Rialto."}
{"id": "1430212", "revid": "287204", "url": "https://it.wikipedia.org/wiki?curid=1430212", "title": "Cinaed mac Mail Coluim", "text": ""}
{"id": "1430218", "revid": "287204", "url": "https://it.wikipedia.org/wiki?curid=1430218", "title": "Cellach", "text": "Cellach era figlio di M\u00e1el Coba mac \u00c1edo e apparteneva ai Cen\u00e9l Conaill, ramo degli U\u00ed N\u00e9ill del nord. Secondo gli annali irlandesi che derivano dalla \"Cronaca d'Irlanda\", sarebbe stato re supremo insieme al fratello Conall C\u00e1el dopo la morte del cugino Domnall mac \u00c1edo nel 642. Conall C\u00e1el fu ucciso nel 654 da Diarmait, figlio di \u00c1ed Sl\u00e1ine, mentre Cellach mor\u00ec nel 658 forse a Bru na B\u00f3inne."}
{"id": "1430222", "revid": "188323", "url": "https://it.wikipedia.org/wiki?curid=1430222", "title": "Airbox", "text": ""}
{"id": "1430223", "revid": "1782831", "url": "https://it.wikipedia.org/wiki?curid=1430223", "title": "Kelly (nome)", "text": "Origine e diffusione.\nNome usato sia al maschile che al femminile, costituisce una forma anglicizzata tanto del nome \"Ceallach\" quanto del cognome \"\u00d3 Ceallaigh\". \"Ceallach\" \u00e8 un nome irlandese dall'etimologia incerta; tradizionalmente, il significato viene indicato con \"dalla mente brillante\" (da \"cenn\", \"testa\", e \"luach\", \"brillante\"), ma potrebbe anche derivare da \"ceallach\" (\"guerra\", \"conflitto\") da \"ceall\" (\"chiesa\"); dalla stessa radice derivano anche i nomi Cillian e Callahan. \nIl cognome \"\u00d3 Ceallaigh\" \u00e8 derivato da \"Ceallach\", e vuol dire \"discendente di Ceallach\". Kelly \u00e8 anche un cognome diffuso in Irlanda, portato da note personalit\u00e0 come Gene Kelly e Grace Kelly. \nOnomastico.\nL'onomastico si pu\u00f2 festeggiare il 1\u00ba maggio in memoria di san Ceallach (o Kellach) di Killala, oppure il 1\u00ba aprile in ricordo di san Cellach (o Ceilach, o Keliach) di Armagh, il cui nome viene in alcuni casi italianizzato in Celso."}
{"id": "1430228", "revid": "339392", "url": "https://it.wikipedia.org/wiki?curid=1430228", "title": "Contee della Romania", "text": ""}
{"id": "1430229", "revid": "298229", "url": "https://it.wikipedia.org/wiki?curid=1430229", "title": "Nazionale di calcio a 5 della Malaysia", "text": "La nazionale di calcio a 5 della Malaysia \u00e8, in senso generale, una qualsiasi delle selezioni nazionali di calcio a 5 della Federazione calcistica della Malesia che rappresentano la Malaysia nelle varie competizioni ufficiali o amichevoli riservate a squadre nazionali.\nLa nazionale malese ha partecipato a un solo mondiale: il 1996 in Spagna dove nel Girone C \u00e8 giunta ultima a zero punti. Nei campionati continentali la Malaysia \u00e8 stata presente sin dalla prima edizione ospitata in casa a Kuala Lumpur, dove la nazionale del sud-est asiatico \u00e8 uscita al primo turno. Saltata l'edizione 2000 in Thailandia, la Malaysia torna nel 2001 in Iran dove giunge nuovamente ultima nel Girone B, la prima vittoria malese ad un campionato continentale avviene il 22 ottobre 2002 a Giacarta quando i malesi sconfiggono Taipei per 7-6, questo non basta alla qualificazione. Non ha miglior fortuna la spedizione del 2004 in Iran, e quella successiva in Vietnam dove la nazionale malese non accede alla fase per la conquista dell'alloro continentale.\nNel 2006 non si qualifica al secondo turno per la sconfitta con la Cina nello scontro diretto, dopo che le due nazionali erano giunte a pari punti. L'anno dopo invece la squadra malese giunge ultima nel girone D, non conquistando punti.\nLa Malaysia \u00e8 una delle squadre che partecipa al AFF Futsal Championship organizzato annualmente dall'ASEAN Football Federation, in questo torneo la squadra malese \u00e8 giunta due volte in finale nel 2003 e 2005 battuta dalla nazionale di calcio a 5 della Thailandia, mente nel 2001 e 2007 \u00e8 giunta terza classificata."}
{"id": "1430230", "revid": "486946", "url": "https://it.wikipedia.org/wiki?curid=1430230", "title": "Nazionale di calcio a 5 malesiana", "text": ""}
{"id": "1430231", "revid": "767487", "url": "https://it.wikipedia.org/wiki?curid=1430231", "title": "Il tassinaro", "text": "Il tassinaro \u00e8 un film italiano del 1983 diretto e interpretato da Alberto Sordi.\nTrama.\nPietro Marchetti, un maturo tassista romano, percorre la Capitale in lungo e in largo con la sua vettura \"Zara 87\", avendo incontri ora bizarri ora interessanti con i suoi clienti. Si va da una ragazza con intento suicida a un portinaio che gli affida un neonato da recarlo a sua madre prostituta sul posto di lavoro. Seguono un'improbabile coppia di sposi; una matura ex diva come Silvana Pampanini che egli ferisce scambiandola per Sylva Koscina; fino al politico Giulio Andreotti e al regista Federico Fellini, tutti interpretati dai medesimi. Quest'ultimo, davanti allo sguardo divertito di Marchetti, incontra l'attore Alberto Sordi negli Studi di Cinecitt\u00e0.\nProduzione.\nL'abitazione della famiglia Marchetti, simile a degli scorci trasteverini del dopoguerra, \u00e8 nell'antico borgo di Ostia Antica in piazza della Rocca. \nEsterni girati a Roma nei luoghi menzionati nel film. La piazza dove l'anziano portinaio consegna il neonato si trova nei pressi della fermata Metro A Subaugusta, vicino agli studi di Cinecitt\u00e0. La scena dell'incontro con l'emiro \u00e8 la Sala Ellisse del \"Cavalieri Hilton\" in via Cadlolo 101, al quartiere Medaglie d'Oro. Gli interni sono girati nei teatri di posa di Cinecitt\u00e0, tra i quali numerose scene nella vettura di servizio, utilizzando la tecnica di uno schermo retrostante cui sono proiettati scorci urbani, spesso sproporzionati con il soggetto, e conosciuta come \"trasparente\".\nIl taxi guidato da Sordi \u00e8 una Fiat Ritmo II serie.\nDistribuzione.\nIl film usc\u00ec nelle sale cinematografiche italiane il 22 dicembre 1983. Una versione estesa fu trasmessa su Rai 1 in 4 serate nel 1987 e in 2 serate nel 1988.\nCritica.\n\u00abIn tutto fedele all'immagine tradizionale del Sordi benpensante, pio e cuorcontento, che sa prendersi in giro con cautela e mettere a frutto l'amicizia dei potenti, Alberto Sordi \u00e8 ancora una volta di una spontaneit\u00e0 ammirevole nel far coincidere il protagonista con l'interprete\u00bb.\n\u00abRitratto di una citt\u00e0 e dei suoi abitanti visti attraverso lo specchietto retrovisore di un tassista: personaggi insignificanti e clienti famosi, ammiccamenti maliziosi e imprecazioni romanesche che servono solo a spiegare la filosofia qualunquista di un grandissimo attore che \u00e8 per\u00f2 un piccolissimo regista\u00bb.\nSequel.\nAl film fa seguito il \"sequel\" \"Un tassinaro a New York\" del 1987, diretto e interpretato dallo stesso Sordi."}
{"id": "1430232", "revid": "438678", "url": "https://it.wikipedia.org/wiki?curid=1430232", "title": "Lussuria - Seduzione e tradimento", "text": "Lussuria - Seduzione e tradimento (cinese: \"\u8272\uff0c\u6212\"; pinyin: \"S\u00e8, ji\u00e8\", letteralmente \"Lussuria e cautela\") \u00e8 un film del 2007 diretto da Ang Lee, tratto dall'omonimo romanzo di Zhang Ailing.\nTrama.\nFilm ambientato nella Shanghai degli anni quaranta, occupata dai giapponesi, narra la storia di una studentessa arruolatasi in un gruppo di ragazzi universitari per mettere in atto un assassinio ai danni di un direttore del servizio segreto del governo fantoccio giapponese. Fingendosi una sofisticata signora diventer\u00e0 l'amante del traditore, ma spingendosi sempre pi\u00f9 oltre in questa relazione finir\u00e0 per amarlo.\nEdizione italiana.\nL'edizione italiana \u00e8 a cura de LaBibi.it, mentre i dialoghi e la direzione del doppiaggio sono di Gianni Galassi."}
{"id": "1430233", "revid": "1776051", "url": "https://it.wikipedia.org/wiki?curid=1430233", "title": "Organic Hallucinosis", "text": "Organic Hallucinosis \u00e8 il quarto album della band technical death metal polacca Decapitated, pubblicato il 13 febbraio 2006 dalla Earache Records.\nLa prima traccia \u00e8 stata ispirata da un poema di Charles Manson, motivo per il quale la nota \u00e8 stata omessa dall'inserimento nel booklet.\nIn Europa \u00e8 stata pubblicata anche un'edizione limitata con in aggiunta un DVD contenente lo show tenuto il 7 novembre 2005, inoltre ai prime mille che hanno acquistato l'album in un rivenditore indipendente del Regno Unito, \u00e8 stato dato in omaggio un cd con la registrazione del concerto tenuto all'\"Earache Christmas Party\" di Nottingham del 20 dicembre 2004.\nQuesto \u00e8 il primo album con il nuovo cantante Adrian \"Covan\" Kowanek, entrato in sostituzione di Wojciech \"Sauron\" W\u0105sowicz."}
{"id": "1430240", "revid": "169529", "url": "https://it.wikipedia.org/wiki?curid=1430240", "title": "Corte (Venezia)", "text": "La corte (plur. \"corti\") \u00e8 un elemento tipico dell'urbanistica veneziana.\nUrbanistica locale.\nSi tratta di una piazzetta quasi sempre senza sbocco, interna a un complesso abitativo e distaccata dalla viabilit\u00e0 principale. Vi si accede normalmente tramite un sotop\u00f2rtego o una calletta. Come il campiello, anche la corte \u00e8 sempre stata tradizionalmente, fino a tempi molto recenti, il centro di una microscopica vita sociale. \nNelle zone pi\u00f9 popolari, come il sestiere di Castello, non era infrequente che le donne di casa, durante la bella stagione, si sedessero \"in corte\", a lato della propria porta di casa, per svolgervi tutta una serie di attivit\u00e0 casalinghe, tipo la pulizia della verdura o del pesce, il cucito e il ricamo o la produzione di collane di perline (attivit\u00e0 chiamata in dialetto \"impirap\u00e9rle\"), conversando e scambiandosi pettegolezzi e commenti nel frattempo."}
{"id": "1430241", "revid": "438678", "url": "https://it.wikipedia.org/wiki?curid=1430241", "title": "L'imperatore della California", "text": "L'imperatore della California (\"Der Kaiser von Kalifornien\") \u00e8 un film del 1936 scritto, interpretato, prodotto e diretto da Luis Trenker. Vinse la Coppa Mussolini al miglior film straniero alla Mostra del Cinema di Venezia.\nTrama.\nNei primi anni dell'Ottocento, Johann August Suter, cittadino tedesco di origini svizzere, lascia la sua famiglia ed emigra in America per motivi politici. Si sistema nelle valli attorno a Sacramento. Qualche tempo dopo, la scoperta che la terra in quella zona \u00e8 ricca d'oro genera una corsa all'accaparramento.\nProduzione.\nIl film fu prodotto dalla Luis Trenker-Film e Tobis-Rota. Venne girato dall'agosto 1935 al 1936 in Germania (Baviera), in Messico e negli Stati Uniti (Arizona, California, Nevada).\nDistribuzione.\nDistribuito dalla Rota-Film Verleih AG , venne presentato in prima all'Ufa-Palast am Zoo di Berlino il 21 luglio 1936. In Austria, il film venne distribuito dalla Tobis-Sascha Film-Vertrieb."}
{"id": "1430247", "revid": "767487", "url": "https://it.wikipedia.org/wiki?curid=1430247", "title": "Il postiglione della steppa", "text": "Il postiglione della steppa (\"Der Postmeister\") \u00e8 un film di Gustav Ucicky del 1940.\nVinse la Coppa Mussolini al Festival di Venezia come miglior film straniero.\nProduzione.\nIl soggetto \u00e8 tratto dal racconto di Aleksandr Pu\u0161kin \"Il mastro di posta\", contenuto nella raccolta \"Le novelle del compianto Ivan Petrovi\u010d Belkin\"."}
{"id": "1430249", "revid": "86343", "url": "https://it.wikipedia.org/wiki?curid=1430249", "title": "Vrancea", "text": ""}
{"id": "1430251", "revid": "86343", "url": "https://it.wikipedia.org/wiki?curid=1430251", "title": "V\u00e2lcea", "text": ""}
{"id": "1430253", "revid": "767487", "url": "https://it.wikipedia.org/wiki?curid=1430253", "title": "Ohm Kruger l'eroe dei Boeri", "text": "Ohm Kruger l'eroe dei Boeri (\"Ohm Kr\u00fcger\") \u00e8 un film del 1941 diretto da Hans Steinhoff e, non accreditati, Karl Anton e Herbert Maisch. Tratto dal romanzo \"Mann ohne Volk\" di Arnold Krieger, \u00e8 la biografia - dai toni fortemente propagandistici raccontata in flashback - di Paul Kruger, uomo politico sudafricano e presidente del Transvaal e della sua lotta contro l'Impero britannico e Cecil Rhodes.\nInterpretato da Emil Jannings (che ne fu anche produttore e supervisore artistico), vinse la Coppa Mussolini al Festival di Venezia come miglior film straniero.\nProduzione.\nIl film fu prodotto dalla Tobis Filmkunst.\nDistribuzione.\nDistribuito dalla Tobis Filmkunst, il film usc\u00ec nelle sale cinematografiche tedesche il 4 aprile 1941. A Venezia, venne presentato nel settembre dello stesso anno, quindi a Parigi il 1\u00ba ottobre 1941."}
{"id": "1430254", "revid": "287204", "url": "https://it.wikipedia.org/wiki?curid=1430254", "title": "Nazionale di calcio a 5 del Guatemala", "text": "La nazionale di calcio a 5 del Guatemala \u00e8, in senso generale, una qualsiasi delle selezioni nazionali di Calcio a 5 della Federaci\u00f3n Nacional de F\u00fatbol de Guatemala che rappresentano la Guatemala nelle varie competizioni ufficiali o amichevoli riservate a squadre nazionali.\nLa nazionale guatemalteca non ha una grande tradizione a livello di calcio a 5, pur essendo stata organizzatrice del quarto FIFA Futsal World Championship mandato in atto nel 2000 ed a cui la nazionale biancazzurra ha preso parte giungendo terza nel girone A, eliminata. Si tratta dell'unica partecipazione ad un mondiale, a testimonianza di non elevate capacit\u00e0 della federazione centramericana. Oltre alla partecipazione al mondiale 2000, il Guatemala si \u00e8 distinto per la partecipazione al CONCACAF Futsal Tournament 1996 ospitato tra le mura amiche e dove \u00e8 giunta quarta, sconfitta nella finalina dal Messico per 3-1. La formazione guatemalteca non ha pi\u00f9 preso parte a campionati continentali.\nIl Guatemala \u00e8 tornato a disputare in maniera estremamente positiva i campionati CONCACAF nel 2008 quando al \"Domo Polideportivo\" ha ospitato la quarta edizione: la manifestazione ha visto l'epilogo sperato dai guatemaltechi che si sono imposti nella finale su Cuba per 5-3 ai calci di rigore, dopo che i tempi supplementari si erano conclusi con un tiratissimo 3-3 ed il Guatemala era stato pi\u00f9 volte tenuto a galla dal proprio portiere Carlos M\u00e9rida giudicato dai commentatori dell'emittente Tele1 (che ha seguito interamente l'evento) come il miglior estremo del campionato."}
{"id": "1430255", "revid": "150809", "url": "https://it.wikipedia.org/wiki?curid=1430255", "title": "Nazionale di calcio a 5 guatemalteca", "text": ""}
{"id": "1430258", "revid": "1305772", "url": "https://it.wikipedia.org/wiki?curid=1430258", "title": "Fosso Reale", "text": ""}
{"id": "1430262", "revid": "767487", "url": "https://it.wikipedia.org/wiki?curid=1430262", "title": "Il grande re", "text": "Il grande re (\"Der gro\u00dfe K\u00f6nig\") \u00e8 un film del 1942 diretto da Veit Harlan.\nFilm di propaganda dedicato alla figura di Federico il Grande, fu commissionato da Joseph Goebbels. Proponendo la figura del re prussiano che, nel corso di pochi anni, port\u00f2 il suo piccolo regno a diventare una delle principali potenze europee, Goebbels si prefiggeva di sostenere psicologicamente la popolazione della Germania in guerra.\nLa cinematografia tedesca, nel primo dopoguerra, aveva cominciato a produrre numerose pellicole dedicate alla figura di Federico, pellicole che passarono sotto la dizione \"Fridericus-Rex-Filme\", gran parte delle quali aveva come protagonista l'attore Otto Geb\u00fchr.\n\"Der gro\u00dfe K\u00f6nig\", ultima interpretazione di Geb\u00fchr nei panni del re prussiano, vinse nel 1942 la Coppa Mussolini al Festival di Venezia come miglior film straniero.\nTrama.\nGuerra dei sette anni. Nel 1759, dopo la sconfitta di Kunersdorf, la Prussia sembra sull'orlo della capitolazione: met\u00e0 dell'esercito \u00e8 stato distrutto e tutti i consiglieri di Federico cercano di spingere il re alla resa. Federico affida allora il comando dell'esercito al fratello.\nAccusato di frivolezza e di manie di grandezza, il re non demorde: non abbandona la sua politica aggressiva e allontana da s\u00e9 i consiglieri, progettando di cambiare l'assetto politico dell'Europa attraverso la guerra.\nUno dei soldati sopravvissuti, il sergente Treskow si innamora della figlia di un mugnaio, Luise, una giovane che si prende cura dei feriti. I due innamorati decidono di sposarsi.\nIl re, ricostituito un nuovo esercito, marcia contro gli austriaci. Lo scontro avviene il 3 novembre 1760 alle porte di Torgau e, questa volta, ai prussiani arride la vittoria. Treskow viene gravemente colpito morendo tra le braccia del suo \"F\u00fchrer\".\nProduzione.\nIl film fu prodotto dalla Tobis Filmkunst. Venne girato in Germania, nel Brandeburgo, a (D\u00f6beritz e J\u00fcterbog), e in Boemia, a Praga e al castello di Troja. Le riprese durarono dal 24 settembre 1940 al febbraio 1942.\nDistribuzione.\nDistribuito dall'Universum Film (UFA), il film usc\u00ec nelle sale cinematografiche tedesche il 3 marzo 1942 con il titolo originale \"Der gro\u00dfe K\u00f6nig\".\nGoebbels lo dichiar\u00f2 \"Film der Nation\" (\"Film della nazione\"): \"La pellicola \u00e8 un ottimo esempio di educazione politica, perch\u00e9 fa vedere la solitudine in cui oggi vive e lavora il F\u00fchrer\"."}
{"id": "1430263", "revid": "2060886", "url": "https://it.wikipedia.org/wiki?curid=1430263", "title": "Quentin Blake", "text": "Biografia.\nQuentin Blake frequent\u00f2 nei primi anni di vita la \"Chislehurst and Sidcup Grammar School\" e intraprese l'attivit\u00e0 di disegnatore a 16 anni per il giornale \"Punch\". Consegu\u00ec la laurea in letteratura inglese al Downing College dell'Universit\u00e0 di Cambridge (1953-56) ed in seguito anche un master all'\"Institute of Education\", dopo questo trov\u00f2 lavoro al \"Royal College of Art\".\nQuentin Blake \u00e8 famoso nel mondo per le sue illustrazioni particolari di libri per bambini e ragazzi, ha infatti disegnato per pi\u00f9 di 300 libri, e ha ottenuto un successo internazionale grazie ai disegni presenti nei libri di Roald Dahl. In Italia lo ricordiamo anche per le sue collaborazioni con la scrittrice Bianca Pitzorno. Ha disegnato anche per libri scritti personalmente da lui.\nNel 2002 vinse il premio Hans Christian Andersen per il suo contributo alla letteratura per l'infanzia.\nQuentin Blake \u00e8 ambasciatore di Survival International, il movimento mondiale per i diritti dei popoli indigeni. \u201cPenso che le nostre vite possano essere arricchite molto pi\u00f9 dall'esistenza di altri stili di vita, piuttosto che dalla diffusione del nostro modo di vivere su tutta la superficie terrestre\u201d ha dichiarato l'illustratore."}
{"id": "1430264", "revid": "287204", "url": "https://it.wikipedia.org/wiki?curid=1430264", "title": "Riva (Venezia)", "text": "La riva \u00e8 un elemento caratteristico della viabilit\u00e0 di Venezia.\n\"Rive\" portuali.\nNella toponomastica cittadina il termine \"riva\" \u00e8 riservato alle \"fondamente\" che costeggiano il Canal Grande e il Bacino di San Marco. Ai tempi della Repubblica di Venezia infatti le attuali \"rive\" erano le banchine portuali per l'approdo delle navi mercantili che operavano il commercio nel bacino del Mediterraneo. Per questo motivo le \"rive\" sono caratterizzate da una larghezza molto maggiore rispetto a quella delle \"fondamente\" ordinarie e sono totalmente prive di parapetti.\nLe \"rive\" pi\u00f9 famose sono la Riva di Biasio o di Biagio, la Riva del Vin e la Riva del Carb\u00f3n lungo il Canal Grande; la Riva degli Schiavoni e la Riva dei Sette Martiri lungo il Bacino di San Marco.\n\"Rive\" di approdo.\nIl termine \"riva\" si usa anche per indicare gli approdi ricavati lungo le sponde dei \"rii\". Tipicamente si tratta di piccole scalinate sporgenti realizzate in pietra d'Istria e che terminano direttamente in acqua, il cui scopo \u00e8 facilitare l'accesso alle imbarcazioni nelle differenti condizioni di marea. Spesso le scalinate delle \"rive\" sono dotate di un gradone-piattaforma posto circa a met\u00e0 della scala per agevolare ulteriormente le operazioni di carico e scarico merci e di salita e discesa di passeggeri dalle imbarcazioni che vi approdano.\nEsistono sostanzialmente tre tipologie di \"rive\":\nLe \"rive\" con gradini a disposizione perpendicolare sono state sfruttate anche per motivi architettonici, per dare risalto o magnificenza alla chiesa o al palazzo di fronte ai quali sono poste. Tipici esempi di questo impiego allo stesso tempo pratico e ornamentale sono le \"rive\" di fronte alla chiesa dei Gesuati, alla Basilica di Santa Maria della Salute e alla chiesa dei Tolentini."}
{"id": "1430265", "revid": "486946", "url": "https://it.wikipedia.org/wiki?curid=1430265", "title": "Timi\u015f", "text": ""}
{"id": "1430267", "revid": "339392", "url": "https://it.wikipedia.org/wiki?curid=1430267", "title": "Brindisi (stazione meteorologica)", "text": ""}
{"id": "1430272", "revid": "287204", "url": "https://it.wikipedia.org/wiki?curid=1430272", "title": "Teleorman", "text": ""}
{"id": "1430274", "revid": "287204", "url": "https://it.wikipedia.org/wiki?curid=1430274", "title": "Le canzoni dei Puffi", "text": "Le canzoni dei Puffi \u00e8 un album raccolta di brani musicali dedicati alla serie animata \"I Puffi\", pubblicato su LP ed MC nel 1983 dall'etichetta discografica Durium.\nTre canzoni di Cristina D'Avena appaiono per gentile concessione di Five Record.\nL'album \u00e8 da non confondersi con la compilation Five Record di Cristina D'Avena del 1993 uscita solo in MC e ristampata su CD nel 2006.\nFonti.\nDURIUM MSAI 77436\n/K-TEL TI 189 - \nFormato: LP/MC\nCuriosit\u00e0.\nCanzoni mai pubblicate nel formato CD: Il paese dei Puffi, Il grande capo indiano, Il trenino tutto blu, Il Puffo Rock,\nHow do you do, Quando i Puffi, Il Puffo Hic, Il Puffo dispettoso, Il Puffo volante, Tanti Puffi a te."}
{"id": "1430276", "revid": "287204", "url": "https://it.wikipedia.org/wiki?curid=1430276", "title": "Conall C\u00e1el", "text": "Secondo gli annali irlandesi che derivano dalla \"Cronaca d'Irlanda\", sarebbe stato re supremo insieme al fratello Cellach dopo la morte del cugino Domnall mac \u00c1edo nel 642. Conall C\u00e1el fu ucciso nel 654 da Diarmait, figlio di \u00c1ed Sl\u00e1ine, mentre il fratello Cellach mor\u00ec nel 658, forse a Bru na B\u00f3inne."}
{"id": "1430278", "revid": "155634", "url": "https://it.wikipedia.org/wiki?curid=1430278", "title": "Bari Palese", "text": ""}
{"id": "1430282", "revid": "119991", "url": "https://it.wikipedia.org/wiki?curid=1430282", "title": "Foggia Amendola", "text": ""}
{"id": "1430283", "revid": "438678", "url": "https://it.wikipedia.org/wiki?curid=1430283", "title": "Carnet di ballo", "text": "Carnet di ballo (\"Un carnet de bal\") \u00e8 un film del 1937 diretto da Julien Duvivier.\nTrama.\nUna giovane vedova ritrova dopo 16 anni un carnet da ballo e rintraccia i vari compagni di ballo per sapere cosa ne \u00e8 stato di loro.\nPurtroppo si rende conto che non \u00e8 possibile fare ritornare i bei momenti del passato e quindi decide di dedicarsi ad un orfanello, figlio dell'uomo che lei ha pi\u00f9 amato."}
{"id": "1430289", "revid": "339392", "url": "https://it.wikipedia.org/wiki?curid=1430289", "title": "Gioia del Colle (stazione meteorologica)", "text": ""}
{"id": "1430292", "revid": "181699", "url": "https://it.wikipedia.org/wiki?curid=1430292", "title": "S\u0103laj", "text": ""}
{"id": "1430302", "revid": "237256", "url": "https://it.wikipedia.org/wiki?curid=1430302", "title": "Innokenty Annensky", "text": ""}
{"id": "1430303", "revid": "339392", "url": "https://it.wikipedia.org/wiki?curid=1430303", "title": "Grottaglie (stazione meteorologica)", "text": ""}
{"id": "1430310", "revid": "119991", "url": "https://it.wikipedia.org/wiki?curid=1430310", "title": "Lecce Galatina", "text": ""}
{"id": "1430311", "revid": "1305772", "url": "https://it.wikipedia.org/wiki?curid=1430311", "title": "TEI", "text": ""}
{"id": "1430312", "revid": "767487", "url": "https://it.wikipedia.org/wiki?curid=1430312", "title": "Imago clipeata", "text": "L'imago clipeata (plurale: \"imagines clipeatae\") \u00e8 un ritratto (latino: \"imago\") racchiuso da una cornice tonda, che ricorda uno scudo della stessa forma (detto in latino \"clipeus\").\nQuesta tipologia di ritratto era tipica della Repubblica romana, in particolare delle \"gentes\" patrizie. Il culto degli antenati prevedeva infatti la conservazione delle maschere funerarie di cera dei membri della \"gens\", che venivano portati nelle processioni: in seguito entr\u00f2 in uso mostrare in queste occasioni dei ritratti all'interno di scudi tondi, le \"imagines clipeatae\".\nIn seguito questa tipologia di ritratto entr\u00f2 a far parte dell'iconografia funeraria romana sia pagana che paleocristiana (comparendo per esempio sui sarcofagi) come nella propaganda imperiale (con l'inserimento della \"imago clipeata\" dell'imperatore o del magistrato nei dittici consolari). Queste opere svolsero un ruolo importante nell'arte romana, incentivando lo sviluppo della ritrattistica realista."}
{"id": "1430313", "revid": "119991", "url": "https://it.wikipedia.org/wiki?curid=1430313", "title": "Marina di Ginosa (stazione meteorologica)", "text": ""}
{"id": "1430314", "revid": "123289678", "url": "https://it.wikipedia.org/wiki?curid=1430314", "title": "Nazionale di calcio a 5 del Kazakistan", "text": "La nazionale di calcio a 5 del Kazakistan \u00e8, in senso generale, una qualsiasi delle selezioni nazionali di Calcio a 5 della Football Union of Kazakhstan che rappresentano il Kazakistan nelle varie competizioni ufficiali o amichevoli riservate a squadre nazionali.\nIl Kazakistan \u00e8 una nazionale di calcio a 5 relativamente giovane ma gi\u00e0 di buon livello, nel 2002 per volere della sua federazione, ha cambiato federazione continentale passando dall'AFC alla UEFA. Sotto l'egida della federazione asiatica, il Kazakistan \u00e8 giunto terzo al campionato continentale del 1999 in Malesia, e poi secondo in quello successivo nel 2000, sconfitto dall'Iran in finale. Nell'ultima edizione dei campionati asiatici ha vinto il proprio girone ma \u00e8 uscito ai quarti per mano del Giappone ai tempi supplementari."}
{"id": "1430315", "revid": "119991", "url": "https://it.wikipedia.org/wiki?curid=1430315", "title": "Monte Sant'Angelo (stazione meteorologica)", "text": ""}
{"id": "1430326", "revid": "1543377", "url": "https://it.wikipedia.org/wiki?curid=1430326", "title": "Balle pelote", "text": "La balle pelote \u00e8 uno sport di squadra sferistico praticato prevalentemente in Belgio, nazione nella quale fu ideato. \u00c8 un gioco di guadagno-campo.\nRegolamento.\nIl campo all'aperto, solitamente in parchi pubblici, sul quale si disputano le partite \u00e8 definito \"ballodrome\" in francese, in italiano traducibile come \"pallodromo\": questo campo \u00e8 costituito da un trapezio lungo 72 m e su esso si schierano due squadre, frontalmente contrapposte, composte da cinque giocatori ciascuna. Le squadre palleggiano con una palla colpendola con una mano protetta da guanto: la palla ha peso 50 g e diametro 5,3 cm; il punteggio \u00e8 simile a quello del tennis ossia 15-30-40-gioco e la prima squadra che totalizza 15 giochi con due cacce vince la partita.\nLa balle pelote \u00e8 praticata in alcune nazioni d'Europa: gli atleti professionisti disputano annualmente campionati nazionali e internazionali.\nCollegamenti esterni.\n Sito con molte informazioni"}
{"id": "1430329", "revid": "149587", "url": "https://it.wikipedia.org/wiki?curid=1430329", "title": "Bihor", "text": ""}
{"id": "1430331", "revid": "119991", "url": "https://it.wikipedia.org/wiki?curid=1430331", "title": "Santa Maria di Leuca (stazione meteorologica)", "text": ""}
{"id": "1430332", "revid": "486946", "url": "https://it.wikipedia.org/wiki?curid=1430332", "title": "Bistri\u0163a-N\u0103s\u0103ud", "text": ""}
{"id": "1430334", "revid": "12104662", "url": "https://it.wikipedia.org/wiki?curid=1430334", "title": "Ceannfaeladh", "text": ""}
{"id": "1430335", "revid": "729019", "url": "https://it.wikipedia.org/wiki?curid=1430335", "title": "Seachnasach", "text": "Fu anche re di Brega. Apparteneva ai S\u00edl n\u00c1edo Sl\u00e1ine, ramo degli U\u00ed N\u00e9ill del sud che presero il loro nome da suo nonno \u00c1ed Sl\u00e1ine. Mentre il \"Baile Chuinn C\u00e9tchathaigh\", compilato durante il regno di F\u00ednsnechta Fledach, non include Cenn F\u00e1elad tra i sovrani supremi, la \"Cronaca d'Irlanda\", fonte per gli annali irlandesi, lo considera tale fino alla sua morte. Suo padre e suo zio sarebbero morti durante un'epidemia di peste che funest\u00f2 l'isola dal 664/665. Le sue alleanze matrimoniale suggeriscono che ebbe stretti legami con il Leinster. Ebbe molte figlie ma nessun maschio. Fu ucciso nel novembre del 671 da Dub D\u00fain, re dei Cen\u00e9l Coirpri, un regno minore degli U\u00ed N\u00e9ill. Gli succedette il fratello Cenn F\u00e1elad attorno al 672."}
{"id": "1430343", "revid": "438678", "url": "https://it.wikipedia.org/wiki?curid=1430343", "title": "I maledetti", "text": "I maledetti (\"Les Maudits\") \u00e8 un film del 1947 diretto da Ren\u00e9 Cl\u00e9ment, vincitore del Grand Prix du Festival International du Film come miglior film d'avventura o poliziesco al 2\u00ba Festival di Cannes.\nTrama.\nAlcuni nazisti e dei collaborazionisti di vari paesi, in vista della disfatta di Hitler, organizzano una fuga in sud America con un sottomarino. Durante una sosta vicino alle coste francesi rapiscono un dottore.\nLa lunga traversata fa crescere la tensione tra i viaggiatori."}
{"id": "1430344", "revid": "149587", "url": "https://it.wikipedia.org/wiki?curid=1430344", "title": "Dolj", "text": ""}
{"id": "1430346", "revid": "149587", "url": "https://it.wikipedia.org/wiki?curid=1430346", "title": "Gorj", "text": ""}
{"id": "1430348", "revid": "150809", "url": "https://it.wikipedia.org/wiki?curid=1430348", "title": "Nazionale di calcio a 5 kazaka", "text": ""}
