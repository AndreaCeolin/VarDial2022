{"id": "1458617", "revid": "767487", "url": "https://it.wikipedia.org/wiki?curid=1458617", "title": "Angel Eyes - Occhi d'angelo", "text": "Angel Eyes - Occhi d'angelo (\"Angel Eyes)\" \u00e8 un film del 2001 diretto da Luis Mandoki con Jennifer Lopez e James Caviezel.\nIl film ha ricevuto durante l'edizione dei Razzie Awards 2001 una nomination come Peggior attrice per Jennifer Lopez.\nTrama.\nL'agente Sharon Pogue, della polizia di Chicago, conduce una scarsa vita sociale e ha dei pessimi rapporti con la famiglia. Un giorno, durante un'operazione di polizia, mette in serio pericolo la sua vita: a salvarla \u00e8 il misterioso \"Catch\", che da tempo gira inosservato per il quartiere. Dopo un impacciato inizio, i due arrivano a frequentarsi e a conoscersi in modo sempre pi\u00f9 intimo; nonostante le domande di Sharon, per\u00f2, Catch \u00e8 restio a raccontare di s\u00e9 e del suo passato, dichiarando semplicemente di voler ricominciare \"da zero\".\nPiano piano si scopriranno i segreti del duro passato di entrambi: Sharon ha avuto un padre violento, che picchiava sua madre ed il fratello Larry, e si sente ora in colpa per averlo denunciato e fatto arrestare in giovane et\u00e0, gesto che l'ha sostanzialmente fatta tagliare fuori dal resto della famiglia (il padre non le rivolge pi\u00f9 la parola; la madre la accusa di non aver lasciato che \"quelle cose rimanessero in casa\"). Catch, il cui vero nome si scopre essere Steven Lambert, \u00e8 rimasto vittima, un anno prima, di un tragico incidente stradale in cui hanno perso la vita sua moglie e suo figlio: nonostante l'incidente fosse stato provocato da un tir che viaggiava contromano, Catch, che era alla guida, non riesce a perdonarsi per averli persi entrambi, il che l'ha portato ad erigere un muro emotivo di fronte all'evento. L'agente di pattuglia quella notte, che aveva soccorso Catch nell'auto, era proprio Sharon: un segno che i due, secondo le parole dello stesso Catch, \"erano destinati ad incontrarsi\".\nScoperta la verit\u00e0, Sharon cerca, per il bene di Catch, di spronarlo ad accettare il passato e riprendere contatto con la realt\u00e0. Per questo, lo conduce davanti al cimitero e lo invita ad entrare per visitare le tombe di sua moglie e suo figlio, provando cos\u00ec di aver superato l'incidente. Quest'approccio deciso non ottiene per\u00f2 l'effetto sperato, e Catch reagisce bruscamente, allontanandosi e rifuggendo ogni tentativo di Sharon di ricontattarlo nei giorni seguenti. Cercando un modo per aiutare Catch, Sharon chiede consiglio ad Eleanora, madre della moglie scomparsa di Catch, cui l'uomo aveva continuato a far visita, portandole viveri ogni settimana, come unica forma di contatto con la realt\u00e0. La donna conforta Sharon, sostenendo quanto il loro rapporto stia aiutando Catch, ma la incoraggia anche a non cercare di affrettare le cose: Catch deve affrontare con i suoi tempi il percorso che lo porter\u00e0 a ritrovare se stesso.\nSuccessivamente, Sharon si reca alla celebrazione di rinnovo dei voti dei suoi genitori: alla festa, con la famiglia riunita, cerca di confrontare il padre per ottenere il suo perdono e sapersi di nuovo voluta da lui, ma l'uomo afferma di sentirsi come se non avesse pi\u00f9 una figlia. Ferita, prima di andarsene Sharon racconta, mentre il cameraman della festa effettua le riprese, un episodio gioioso della propria infanzia, in cui giocava in salotto con suo padre e suo fratello, suscitando la commozione di tutti; tuttavia, quando lei gli rivolge per l'ultima volta lo sguardo, il padre, pur visibilmente toccato, le gira le spalle. Nel frattempo, vediamo che Catch ha finalmente trovato la forza di recarsi al cimitero. Giunto davanti alle tombe dei suoi cari, li ricorda con affetto e chiede loro perdono: la sua mente aveva cancellato il tragico minuto dell'incidente, e con esso aveva provato a dimenticare tutti i loro ricordi felici. Pentito e commosso, Catch promette che non li dimenticher\u00e0 pi\u00f9.\nAll'uscita dall'abitazione, Sharon trova Catch ad attenderla davanti all'auto. I due riescono finalmente ad aprirsi del tutto: Sharon sceglie di accettare le conseguenze familiari della propria azione passata, che ritiene ancora giusta e non vuole pi\u00f9 rinnegare; quindi, si scusa con Catch per aver provato a rendere il loro rapporto perfetto, affermando che \"un rapporto \u00e8 come deve essere\". I due si dichiarano amore reciproco e sono pronti a partire in auto verso una nuova vita insieme: il film si conclude con Catch che, superato il proprio trauma e ritrovata la fiducia in se stesso, chiede a Sharon di mettersi alla guida."}
{"id": "1458618", "revid": "2153076", "url": "https://it.wikipedia.org/wiki?curid=1458618", "title": "Angel Eyes", "text": ""}
{"id": "1458619", "revid": "827058", "url": "https://it.wikipedia.org/wiki?curid=1458619", "title": "Armaiolo", "text": "Armaiolo o \"armaiuolo\" \u00e8 genericamente colui che vende, fabbrica, ripara le armi di ogni sorta e le armature. L'arte dell'armaiolo \u00e8 antichissima. Nei tempi antichi, poich\u00e9 l'arma era tutta fabbricata a mano, aveva fama il nome e la persona dell'armaiolo. In tempi recenti, con il concorso delle macchine, salirono di fama i nomi delle citt\u00e0 ove erano site le migliori fabbriche. Cos\u00ec in Italia le fabbriche di Cremona, di Brescia, di Bergamo, di Milano (Missaglia e Negroli sopra tutti), di Venezia, di Napoli (Torre Annunziata; Armstrong), di Serravalle, di Scarperia e di Terni; in Spagna quelle di Toledo e nella Siria quelle di Damasco. Seguono le pi\u00f9 reputate di Sheffield e di Birmingham in Inghilterra, di Saint-\u00c9tienne e di Klugenthal in Francia, di Essen (Krupp) in Germania. \nNell'organica militare di alcuni Stati l'armaiolo \u00e8 il Sottufficiale che presso i corpi (esclusi i reggimenti di Artiglieria) \u00e8 preposto alla conservazione ed alla riparazione delle armi portatili. Dipende per il suo speciale servizio, dall'Ufficiale d'armamento. Nel 1912, gli armaioli erano stati soppressi ed erano stati istituiti, in loro vece, con analoghe mansioni i sottufficiali d'armamento. Nel 1914 la carica di sottufficiale capo armaiolo venne ripristinata."}
{"id": "1458645", "revid": "119800362", "url": "https://it.wikipedia.org/wiki?curid=1458645", "title": "Colonia Roma", "text": "Colonia Roma \u00e8 il nome che venne dato al quartiere residenziale che ebbe origine agli inizi del XX secolo in una zona ubicata nel centro di Citt\u00e0 del Messico.\nDescrizione.\nQuesta zona \u00e8 delimitata a nord dall'Avenida Chapultepec, a est dall'Avenida Cuauhtemoc, a sud dall'Avenida Coahuila, dall'Avenida de los Insurgentes, la Colonia Condesa e il Parque Espa\u00f1a, a sud-est dall'Avenida Veracruz. La \"Colonia Roma\" venne fondata durante il primo decennio del XX secolo, divenendo ben presto un quartiere per le classi benestanti della citt\u00e0, che costruirono sontuosi palazzi; gran parte di questi per\u00f2 vennero demoliti quando la colonia perse importanza e cedette il posto ad altre zone che in quel periodo erano pi\u00f9 moderne e confortevoli (come accadde per la stessa Colonia Roma all'inizio del suo sviluppo). Attualmente la Colonia Roma vive un processo di rinascita che la sta rendendo uno dei luoghi pi\u00f9 attrattivi della capitale del Messico. Il film \"Roma\" del regista Alfonso Cuar\u00f3n racconta Colonia Roma negli anni '70."}
{"id": "1458647", "revid": "1657308", "url": "https://it.wikipedia.org/wiki?curid=1458647", "title": "Porto Sudan", "text": "Porto Sud\u00e0n (in arabo \u0628\u0648\u0631\u062a\u0633\u0648\u062f\u0627\u0646, \"B\u014dr S\u016bd\u0101n\", in inglese \"Port Sudan\") \u00e8 una citt\u00e0 del Sudan. Nel 2007 la sua popolazione ammontava a 459.101 abitanti. \u00c8 il principale porto del Sudan.\nGeografia.\nPorto Sudan \u00e8 situata lungo le rive del mar Rosso, nel punto in cui la costa forma una profonda insenatura naturale.\nStoria.\nPort Sudan fu fondata nel 1905 dagli Inglesi su un'area disabitata per sostituire il porto di Suakin. L'anno seguente fu attivata la ferrovia per Atbara che collegava direttamente il centro marittimo con la valle del Nilo. Divenne un importante scalo per le esportazioni del cotone, di sesamo e di sorgo. Successivamente si ingrand\u00ec grazie alla sua prossimit\u00e0 alla barriera corallina ed alle sue larghe spiagge che ne fecero un'attrazione turistica. Nelle sue vicinanze sono stati trovati giacimenti petroliferi.\nCultura.\nIstruzione.\nUniversit\u00e0.\nDal 1994 \u00e8 attiva in citt\u00e0 l'Universit\u00e0 del Mar Rosso.\nEconomia.\n\u00c8 l'unico porto commerciale del paese ricevendo gran parte dei prodotti in arrivo od in partenza ed \u00e8 il capoluogo della provincia sudanese di Al-Bahr al-Ahmar. Da l\u00ec si esportano principalmente bovini, ovini, cuoio, pelli, gomma arabica e cotone. Sono presenti anche alcune saline. Nei pressi del porto si trova una raffineria ora non pi\u00f9 operativa.\nInfrastrutture e trasporti.\nFerrovie.\nPorto Sudan \u00e8 il capolinea della ferrovia proveniente da Atbara. La ferrovia attualmente \u00e8 aperta al solo traffico merci.\nPorti.\nIl porto, sviluppatosi lungo l'insenatura naturale presso la quale \u00e8 sorta la citt\u00e0, \u00e8 il principale del Sudan ed \u00e8 in grado di accogliere le navi di grande cabotaggio ed \u00e8 dotato di un terminal container.\nSono attivi dei traghetti per il porto di Gedda, in Arabia Saudita.\nAeroporti.\nPort Sudan \u00e8 dotata di un aeroporto internazionale, situato a 25 km a sud della citt\u00e0."}
{"id": "1458650", "revid": "1728", "url": "https://it.wikipedia.org/wiki?curid=1458650", "title": "Serbian Railways", "text": ""}
{"id": "1458659", "revid": "767487", "url": "https://it.wikipedia.org/wiki?curid=1458659", "title": "Odio per odio", "text": "Odio per odio \u00e8 un film italiano del 1967 diretto da Domenico Paolella.\nTrama.\nMiguel \u00e8 un giovane messicano che raccoglie l'oro per conto di Coyote, un avvocato che lo utilizza per portare avanti la buona causa del Messico. Nel frattempo Miguel si reca a New York per ritirare tutti i suoi risparmi: la sua ambizione \u00e8 quella di diventare uno scultore famoso. Ma proprio mentre si sta ritirando nei soldi alla banda, entrano i banditi e fanno irruzione, ma Miguel viene arrestato."}
{"id": "1458661", "revid": "287204", "url": "https://it.wikipedia.org/wiki?curid=1458661", "title": "Nihal della terra del vento", "text": "Nihal della terra del vento \u00e8 il primo romanzo della trilogia del \"Mondo Emerso\" creata da Licia Troisi, pubblicato nell'aprile 2004.\nTrama.\nNihal \u00e8 davvero strana. Nel Mondo Emerso sembra non esserci nessuno come lei: grandi occhi viola, orecchie appuntite, capelli blu. \u00c8 stata cresciuta da un armaiolo e vive in una delle citt\u00e0-torri della Terra del Vento, giocando a combattere insieme a un gruppo di amici che l'ha eletta capo, in virt\u00f9 della sua forza e agilit\u00e0. Un'infanzia spensierata la sua, con solo l'ombra di strani pensieri. Perch\u00e9 \u00e8 cos\u00ec differente dagli altri? Perch\u00e9 nessuno le parla mai della madre che non ha conosciuto?\nPer Nihal tutto cambia all'improvviso quando la Terra del Vento viene attaccata dal Tiranno, che gi\u00e0 ha conquistato cinque delle otto Terre che compongono il Mondo Emerso. E a Nihal non rimane che una scelta: diventare un vero guerriero e difendere gli innocenti, contando solo su due validi alleati: Sennar, il giovane mago che \u00e8 diventato il suo \"inseparabile amico\" e, soprattutto, la sua infallibile spada di cristallo nero, ma per farlo avr\u00e0 bisogno di un addestramento speciale e sar\u00e0 Ido che le far\u00e0 capire quali sono i motivi veri per cui si deve combattere...\nPersonaggi Principali:"}
{"id": "1458666", "revid": "287204", "url": "https://it.wikipedia.org/wiki?curid=1458666", "title": "Un filo di fumo", "text": "Un filo di fumo \u00e8 un romanzo di Andrea Camilleri pubblicato dall'editore Garzanti nel 1980 e successivamente da Sellerio nel 1997. Il primo editore pretese che al romanzo fosse aggiunto un glossario, poi tolto nell'edizione di Sellerio, per spiegare ai lettori i termini dialettali usati dall'autore. Scrive Camilleri che all'inizio prese di malavoglia quest'impegno \u00ab...poi, a poco a poco, ci presi gusto e me la \"scialai\".\u00bb\nTrama.\nScrive lo stesso autore nella seconda di copertina: \u00abLo spunto di \"Un filo di fumo\" me lo diede un volantino anonimo trovato tra le carte di mio nonno che metteva in guardia contro i maneggi di un commerciante di zolfi disonesto.\u00bb\nIl \"filo di fumo\" che la ditta di Tot\u00f2 Romeres, soprannominato \"Barbabianca\", e figli temono il 18 settembre 1890 di veder spuntare all'orizzonte e che altri invece attendono con gioia e speranza, ha poco a che fare con quello pateticamente lirico dell'eroina dell'atto secondo della Madama Butterfly. \nSi tratta infatti dell'imminente arrivo del piroscafo russo \"Tomorov\" al porto di Vigata per caricare cinquemila \"cant\u00e0ra\" di zolfo che la ditta Jung tiene in deposito nei magazzini di \"Barbabianca\" che, per avidit\u00e0 di guadagno, se lo \u00e8 venduto a met\u00e0 prezzo. \nOra bisogna in qualche modo rimediare e i figli di Barbabianca, ognuno a suo modo, cercano di evitare il fallimento.\nNen\u00e8, primogenito di Barbabianca si va sbattendo per tutta Vigata per cercare lo zolfo mancante presso i commercianti di zolfo, disposto a pagare a qualsiasi prezzo, ma riceve invece solo finte scuse e sorrisi di compatimento da coloro che, precedentemente danneggiati dagli spregiudicati traffici di Barbabianca, ora attendono felici il suo fallimento. \nStefanuzzo, l'altro figlio di don Tot\u00f2, chiuso in una stanza dove bruciano lumini e candele di fronte a una miriade di immagini sacre prega, fa penitenza flagellandosi e pronuncia voti alla Madonna per ottenerne il salvataggio della ditta, mentre la moglie svizzera Helke se la spassa in soffitta con il giovane muto Totuzzo a cui ella dice voler insegnare a parlare ma di cui in realt\u00e0 apprezza e sviluppa ben altri eccezionali strumenti \"espressivi\".\nInfine Blasco Moriones, \"factotum\" e figlio naturale di Barbabianca, diviso a met\u00e0 fra amore e odio per il suo padre padrone, viene mandato di corsa a Fela dai magazzinieri di zolfo i fratelli Munda per farselo prestare. I Munda sono gli unici a dichiararsi amici di Barbabianca che ha salvato dall'ergastolo il loro padre Gerlando occultandone l'assassinio di una giovane donna avvenuto per un raptus sessuale. Ma ora i Munda non possono aiutare il loro benefattore; hanno i magazzini vuoti.\nMa colui che dell'odio verso don Tot\u00f2 Barbabianca ne ha fatto un motivo per rimanere in vita aspettando la definitiva rovina del suo nemico, \u00e8 la figura grottesca del vecchio don Angelino Villasevaglios, che essendo cieco, dalla terrazza del suo palazzo affida ad un suo servitore fornito di un potente cannocchiale l'atteso annuncio del fil di fumo. \nDon Angelino non dimentica la notte in cui mentre gi\u00e0 pensava di aver superato ogni pericolo di essere scoperto per il suo contrabbando di balle di seta era stato invece assalito a tradimento, derubato e gravemente ferito dalla banda di Barbabianca che rubando ai contrabbandieri si metteva al sicuro da ogni denuncia. \nSono passati quarant'anni da allora e don Angelino sente ormai prossima l'ora della sua vendetta che creder\u00e0 arrivata, e potr\u00e0 quindi morire col sorriso sulle labbra, quando il suo desiderio di vedere far\u00e0 scorgere a lui cieco il fatale fil di fumo all'orizzonte.\nIl vapore russo \u00e8 ormai arrivato in vista del porto ma per l'imperizia del comandante va ad incagliarsi su una secca (identificata, nel romanzo, con la sommersa Isola Ferdinandea) e fa naufragio.\nLa mattina del 19 settembre il patriarca \"Barbabianca\" fa il suo ingresso trionfale nella chiesa madre di Vigata portando in offerta un ex voto ancora fresco di vernice che esalta l'aiuto della Madonna per i marinai sopravvissuti ma che agli occhi del popolo \u00e8 un ringraziamento per lo scampato fallimento."}
{"id": "1458671", "revid": "1652635", "url": "https://it.wikipedia.org/wiki?curid=1458671", "title": "Rino Gaetano", "text": "Viene ricordato per la sua voce ruvida, per l'ironia e i profondi testi caratteristici delle sue canzoni, nonch\u00e9 per la denuncia sociale spesso celata dietro testi apparentemente leggeri e disimpegnati.\nGaetano arriv\u00f2 in alcuni suoi brani a fare nomi e cognomi di uomini politici del tempo e non solo e, anche per questo, i suoi testi e le sue esibizioni dal vivo furono pi\u00f9 volte segnati dalla censura.\nCrocevia della sua carriera fu l'esperienza sanremese con \"Gianna\", canzone non amata dal cantautore, ma che divenne una \"hit\" di grande successo. Tragica e prematura fu invece la sua scomparsa, dovuta a un incidente stradale che lo port\u00f2 via all'et\u00e0 di trent'anni.\nRino Gaetano fu ancor pi\u00f9 apprezzato dopo la sua morte acquisendo lo status di artista di culto.\nBiografia.\nPrimi anni e trasferimento a Roma.\nSalvatore Antonio Gaetano nacque a Crotone il 29 ottobre del 1950, figlio di Domenico Gaetano e di Maria Riseta Cipale. Al momento della sua nascita, la famiglia era appena rientrata in Calabria dopo aver trascorso, a causa dell'imperversare della seconda guerra mondiale, un periodo di sfollamento - comune a tanti altri loro concittadini - a Dolo (Venezia), dove era pure nata la sorella maggiore Anna. In famiglia era spesso chiamato \"Salvatorino\", ma la sorella preferiva il diminutivo Rino che, con il tempo, soppiant\u00f2 nell'uso quotidiano il nome di battesimo.\nNel marzo del 1960, quando l'artista aveva appena dieci anni, la famiglia si trasfer\u00ec a Roma per motivi legati al lavoro dei genitori. L'anno dopo, Rino fu mandato a studiare nel seminario della Piccola Opera del Sacro Cuore di Narni (in provincia di Terni). Tale decisione non fu presa con l'intento di avviare il ragazzo a una carriera ecclesiastica ma probabilmente per assicurargli una buona cultura e per non lasciarlo troppo solo, dato che entrambi i genitori lavoravano. Lontano dalla famiglia, Rino compose il poemetto \"E l'uomo vol\u00f2\" e leg\u00f2 soprattutto con un insegnante, padre Renato Simeoni, che lo ricorda cos\u00ec:\nNel 1967, Gaetano torn\u00f2 nella capitale, stabilendosi nel quartiere di Monte Sacro (dove avrebbe vissuto fino alla morte), risiedendovi dapprima in via Cimone e poi, dal 1970, in via Nomentana Nuova 53, dove nel 2011 \u00e8 stata apposta una targa in ricordo dei 30 anni dalla sua scomparsa. Nel 1968, assieme a un gruppo di amici cre\u00f2 il quartetto dei \"Krounks\", un gruppo musicale che eseguiva soprattutto cover. Gaetano vi suonava il basso e nel frattempo si dilettava a scrivere canzoni. I suoi artisti di riferimento in quegli anni erano cantanti italiani come Jannacci, De Andr\u00e9, Celentano, I Gufi, Gian Pieretti e Ricky Gianco ma anche internazionali, come Bob Dylan e i Beatles, come si pu\u00f2 leggere nel frontespizio di un quaderno che contiene accordi e canzoni da lui scritte in questo periodo.\nIl Folkstudio e prime esperienze teatrali.\nNel 1969 Rino si avvicin\u00f2 al teatro e inizi\u00f2 a frequentare il Folkstudio, noto locale romano dove si esibivano molti giovani artisti. Qui conobbe Antonello Venditti, Ernesto Bassignano e Francesco De Gregori e incominciarono cos\u00ec a emergere quelle caratteristiche che lo differenziavano da altri artisti coevi e che altri frequentatori del Folkstudio mal sopportavano: la forte ironia dei suoi brani e il suo modo di cantare e di criticare. \u00c8 lo stesso cantautore a ricordare:\nAnche Bassignano ricorda:\nIn quello stesso periodo Gaetano si esib\u00ec spesso insieme a Venditti in alcuni spettacoli di cabaret organizzati da Marcello Casco. Tra il 1970 e il 1971 inoltre prese parte a diverse rappresentazioni teatrali: recit\u00f2 poemi di Majakovskij e interpret\u00f2 Estragone in \"Aspettando Godot\" di Samuel Beckett e la volpe nel \"Pinocchio\" di Carmelo Bene.\nL'esordio su 45 giri.\nGaetano nel frattempo si diplom\u00f2 in ragioneria. Per via dei problemi economici della famiglia, il padre cerc\u00f2 spesso di indirizzarlo verso una carriera ben retribuita e per questo motivo gli procur\u00f2 un posto di lavoro in banca. Tuttavia i progetti di Gaetano per il proprio futuro divergevano profondamente da quelli del padre, col quale raggiunse un compromesso: avrebbe provato ancora per un anno a sfondare nel mondo della musica con la promessa che in caso di esito negativo avrebbe accettato di lavorare in banca. Nel 1972 si iscrisse alla SIAE e conobbe Vincenzo Micocci, proprietario della casa discografica It. Quello stesso anno incise un primo 45 giri con l'etichetta discografica milanese Produttori Associati, contenente i brani \"Jacqueline\" e \"La ballata di Renzo\", ma il disco non venne mai stampato.\nNel 1973 Gaetano incise un 45 giri con la It, \"I Love You Maryanna\", prodotto da RosVeMon (acronimo dai cognomi di Aurelio Rossitto, Antonello Venditti e Piero Montanari). Il cantautore tuttavia prefer\u00ec firmare il singolo con lo pseudonimo di \"Kammamuri's\", in omaggio a un personaggio dei \"Pirati della Malesia\" di Emilio Salgari. Secondo Micocci, la scelta di utilizzare uno pseudonimo era probabilmente frutto di timidezza e insicurezza: il cantautore pareva essere alquanto dubbioso soprattutto riguardo alle sue abilit\u00e0 canore e quindi rispetto all'eventualit\u00e0 di cantare egli stesso i propri brani. Gaetano non era particolarmente intonato, basti pensare che ai tempi delle scuole medie, a Narni, fu escluso dal coro del Seminario, ma \u00e8 stato, secondo molti esperti del settore, proprio il suo modo di cantare naturale e \"sporco\" a conferire una tale intensit\u00e0 ai suoi brani.\nLo stesso Micocci ricorda:\nIl 45 giri presentava testi comici e goliardici, caratterizzati dalla demenzialit\u00e0 e dal nonsense: sulla figura di Maryanna, destinataria dell'amore di Gaetano in una delle due canzoni, sono state fatte molte ipotesi. La pi\u00f9 accreditata, sostenuta anche dalla sorella del cantautore, Anna Gaetano, \u00e8 che la canzone fosse dedicata alla nonna Marianna. Secondo altri invece il brano alluderebbe provocatoriamente alla marijuana o a un altro personaggio salgariano, Lady Marianna.\nPrimi successi.\nIl 1974 fu un anno importante per Gaetano: scrisse i brani del suo primo album, \"Ingresso libero\", poi pubblicato nel novembre dello stesso anno, e incontr\u00f2 Bruno Franceschelli, con il quale nacque poi un'intensa amicizia. Bruno ricorda cos\u00ec il loro primo incontro:\nGaetano descrisse l'atmosfera del bar menzionato da Franceschelli nel brano \"Tu, forse non essenzialmente tu\".\nLa copertina dell'album ritrae il cantante, in un'immagine volutamente sfocata, mentre cammina davanti a un muro di mattoncini della sua prima casa a Roma e su una porta \u00e8 appeso un cartello \u00ab\"Ingresso libero\"\u00bb. Il titolo allude all'entrata di Gaetano nel mondo della musica. Il disco non riscosse grande successo, mentre il 45 giri tratto dall'album \"Tu, forse non essenzialmente tu/I tuoi occhi sono pieni di sale\" ebbe maggior fortuna, catturando soprattutto l'attenzione di Renzo Arbore e Gianni Boncompagni, che inserirono pi\u00f9 volte i due brani nella scaletta del loro programma radiofonico \"Alto gradimento\". Rispetto al primo 45 giri, le canzoni di questo nuovo album mostravano un maggiore impegno sociale e abbracciavano temi quali l'emarginazione e l'alienazione industriale.\nNello stesso anno, tramite la RCA Italiana, Gaetano scrisse tre canzoni per Nicola Di Bari: \"Prova a chiamarmi amore\", \"Questo amore tanto grande\" e \"Ad esempio a me piace... il Sud\", poi incluse nell'album del cantautore pugliese \"Ti fa bella l'amore\", ma nessuna delle tre ottenne grandi riscontri. La canzone \"Ad esempio a me piace... il Sud\" partecip\u00f2 a Canzonissima ma venne eliminata nelle prime fasi, mentre la versione spagnola \"Por ejemplo\" ebbe un discreto successo in America Latina.\nL'affermazione arriv\u00f2 nel 1975 con il 45 giri \"Ma il cielo \u00e8 sempre pi\u00f9 blu\", che vendette solo quell'anno ben 100 000 copie. Si trattava in realt\u00e0 di un singolo piuttosto atipico poich\u00e9 conteneva una sola canzone divisa in due parti. Gaetano in questa canzone propose diversi spaccati di vita quotidiana, descrivendoli con ironia, luoghi comuni e contraddizioni. Nel settembre del 1975 il cantautore spieg\u00f2 in un'intervista a \"Ciao 2001\":\nIl brano segn\u00f2 il primo grande successo di Gaetano ma la popolarit\u00e0 del cantante era ancora molto limitata. Nello stesso articolo infatti, si legge:\nGaetano cominci\u00f2 a esibirsi sempre pi\u00f9 di frequente dal vivo, soprattutto aprendo concerti di Venditti e di altri cantanti gi\u00e0 affermati. Quello stesso anno inoltre scrisse insieme a Bruno Franceschelli la commedia in due atti \"Ad esempio a me piace\u2026\", una sorta di mix tra musica e teatro. A tal proposito in un'intervista dell'epoca dichiar\u00f2:\nIl testo tuttavia, a causa di vari problemi, non and\u00f2 mai in scena.\n\"Mio fratello \u00e8 figlio unico\" e \"Aida\".\nNel 1976 Gaetano incise il suo secondo album, \"Mio fratello \u00e8 figlio unico\". Con questo disco, il cantautore calabrese cerc\u00f2 di attirare l'attenzione dell'ascoltatore proponendo argomenti drammatici, soprattutto la solitudine e l'emarginazione, temi portanti dell'album. Grazie al nuovo linguaggio e alle nuove soluzioni musicali (come l'utilizzo del sitar, del banjo e del mandolino), Gaetano riusc\u00ec a ottenere un album pi\u00f9 complesso e maturo del precedente. In una recensione pubblicata da \"Ciao 2001\" poco dopo l'uscita dell'album si leggeva:\nQualche mese dopo l'uscita dell'album la It organizz\u00f2 una tourn\u00e9e con i Perigeo. Questa scelta della casa discografica per\u00f2 non convinse il pubblico n\u00e9 la critica. In quello stesso anno Gaetano cedette una canzone inedita, \"Sandro trasportando\", a Carmelita Gadaleta, altra cantante sotto contratto con la It.\nL'anno successivo Gaetano compose e incise il suo terzo album, \"Aida\". La scelta del titolo voleva rifarsi all'opera di Giuseppe Verdi, inoltre per il cantante Aida rappresentava l'incarnazione di tutte le donne italiane e dell'Italia stessa. Tramite la figura di Aida, Gaetano ripercorre momenti salienti della storia italiana con uno sguardo del tutto originale, quasi fotografico. In agosto, la rivista \"Ciao 2001\" descrisse l'album come il \u00abfrutto di un piacevole incontro fra testi estemporanei, felici anche se un po' amari, e musichetta piacevole, poco invadente, fatta apposta per sottolineare dei momenti particolari\u00bb.\nNello stesso anno, il cantante venne affiancato in tourn\u00e9e dai Crash, una band emergente della quale Gaetano produsse l'album \"Exstasis\" e per cui scrisse il brano \"Marziani noi\". Con l'aumento della popolarit\u00e0, arrivarono anche le prime apparizioni televisive: sempre nel '77, infatti, present\u00f2 il suo brano \"Spendi spandi effendi\" al programma \"Domenica in\", a quel tempo condotto da Corrado. In tale occasione fu costretto a tagliare dal testo della canzone la parola \u00abcoglione\u00bb. Il 19 agosto venne invitato allo spettacolo musicale \"Auditorio A\" nella puntata dedicata a Gino Paoli, il quale lo present\u00f2 cos\u00ec:\nIn quell'occasione il cantautore esegu\u00ec dal vivo i brani \"Spendi spandi effendi\" (stavolta senza censure) e \"Aida\", presentandosi in scena in tenuta coloniale con cappello da safari (allusione al verso di \"Aida\" \u00abe poi vent'anni di safari\u00bb), un vestito color kaki, nonch\u00e9 un tubo e la pistola di una pompa di benzina che richiamavano invece il testo della prima canzone. La scelta di vestirsi in maniera pittoresca nelle apparizioni televisive divenne in seguito uno dei suoi marchi di fabbrica; Jovanotti anni dopo dichiar\u00f2:\nPartecipazione al Festival di Sanremo.\nL'idea di portare Rino Gaetano al Festival di Sanremo part\u00ec da Vittorio Salvetti, inventore del Festivalbar e da Ennio Melis, direttore artistico della RCA. Gaetano all'inizio si mostr\u00f2 alquanto scettico in merito a questa possibilit\u00e0, tuttavia le pressioni da parte della RCA e la convinzione che si trattasse di un'occasione da non perdere, lo portarono pian piano a cambiare idea. Quando la voce inizi\u00f2 a diffondersi, fan e amici non la presero bene: in quegli anni infatti, per un cantautore, la partecipazione a Sanremo equivaleva a una sorta di tradimento. In molti provarono, senza successo, a dissuaderlo dal proposito. Gaetano aveva intenzione di presentare la canzone \"Nuntereggae pi\u00f9\", tratta dal nuovo album. La RCA tuttavia considerava la canzone poco adatta al Festival per via del lungo elenco di nomi di personaggi noti presente all'interno del testo e consigli\u00f2 fortemente a Gaetano di presentare \"Gianna\", una canzone pi\u00f9 disimpegnata e musicalmente pi\u00f9 orecchiabile. Gaetano non apprezzava molto questa canzone, la riteneva troppo commerciale e musicalmente troppo simile a \"Berta filava\", ma alla fine la casa discografica riusc\u00ec a far valere la propria opinione.\nIl 26 gennaio 1978 inizi\u00f2 il 28\u00ba Festival della Canzone Italiana e Gaetano fece il suo ingresso sul palco con una tuba nera (regalatagli da Renato Zero pochi giorni prima), un elegante frac attillato, papillon bianco, maglietta a righe bianche e rosse e scarpe da ginnastica. Sul bavero del frac portava appuntata una colossale quantit\u00e0 di medagliette, che nel corso dell'esibizione consegn\u00f2 in parte al direttore d'orchestra e in parte lanci\u00f2 al pubblico. Gaetano suonava inoltre un ukulele.\nCon l'esecuzione di \"Gianna\", per la prima volta a Sanremo venne pronunciata la parola \u00absesso\u00bb, presente nel testo. I Pandemonium entrarono inaspettatamente sul palco verso la fine della \"performance\" per cantare il coro finale della canzone, a mo' di \"sketch\" umoristico. Gaetano descrisse cos\u00ec la sua esibizione sul palco dell'Ariston:\nBruno Franceschelli invece ha ricordato cos\u00ec l'evento:\nL'esibizione di Gaetano raccolse il consenso della critica e del pubblico: alla fine il brano si classific\u00f2 terzo, dietro \"E dirsi ciao\" dei Matia Bazar e \"Un'emozione da poco\" di Anna Oxa. Dopo il Festival si diffuse peraltro la voce di un presunto \"flirt\" tra il cantautore e l'attrice Stefania Casini, presentatrice di quell'edizione. Intanto \"Gianna\", grazie soprattutto al trampolino di Sanremo, divenne una \"hit\" nelle discoteche della Riviera e rimase per quattordici settimane nella \"top ten\", vendendo oltre 600\u00a0000 copie. La versione inglese del brano, \"Gina\", non venne mai pubblicata, mentre la versione tedesca venne cantata da Wolfgang Petry. Dopo la partecipazione al Festival, la carriera antecedente di Gaetano rimase praticamente oscurata dal successo di \"Gianna\": per gran parte del pubblico infatti il cantautore era noto semplicemente come \u00abquello di \"Gianna\"\u00bb, molti dei suoi fan \"storici\" invece interpretarono la canzone e la partecipazione a Sanremo come una caduta di stile.\nUn'opinione controcorrente arriv\u00f2 da \"Ciao 2001\":\nGaetano, in ogni caso, rimase alquanto spiazzato dalle conseguenze della sua partecipazione al Festival, tanto da pentirsi di questa sua scelta:\n\"Nuntereggae pi\u00f9\" e le polemiche.\nNello stesso anno Gaetano condusse su Radio uno un programma radiofonico dal titolo \"Canzone d'Autore\" in cui musicisti emergenti erano invitati a commentare un proprio brano musicale. La sigla del programma era \"E cantava le canzoni\", tratta dal quarto album del cantante.\nDallo stesso album venne tratta \"Nuntereggae pi\u00f9\", una delle canzoni pi\u00f9 famose e discusse di Gaetano, per via dei numerosi riferimenti politici e del lungo elenco di nomi presente nel testo. Il cantautore a tal proposito dichiar\u00f2: \u00abLe canzoni non sono testi politici e io non faccio comizi. Questo \u00e8 uno sfott\u00f2. Insomma, per me \"Nuntereggae pi\u00f9\" \u00e8 la canzone pi\u00f9 leggera che ho mai fatto\u00bb.\nAlcune strofe della canzone si presentavano come vere e proprie liste di personaggi che a quel tempo \"invadevano\" le radio, le televisioni e i giornali e per questo motivo essa fece molto discutere. In fase di registrazione, inoltre, i toni della canzone vennero ammorbiditi e alcuni dei nomi inseriti nella prima versione vennero eliminati o sostituiti. Ad esempio il nome di Aldo Moro fu eliminato in seguito al sequestro e all'assassinio del presidente della DC. Altri \"tagli\" al testo riguardarono Indro Montanelli, Lino Banfi, Frank Sinatra, Michele Sindona e Camillo Crociani. Vincenzo Mollica ricorda cos\u00ec il brano:\nIn quell'anno Gaetano partecip\u00f2 a una tourn\u00e9e e ad alcune manifestazioni canore, la pi\u00f9 importante delle quali avrebbe dovuto essere la serata finale di \"Discomare '78\" svoltasi presso i templi di Selinunte il 23 agosto 1978. Il cantante avrebbe dovuto eseguire \"Nuntereggae pi\u00f9\", ma la Rai, che trasmetteva l'evento in diretta, prov\u00f2 a opporsi e perci\u00f2 Gaetano per protesta abbandon\u00f2 la manifestazione.\nNello stesso periodo fu invitato da Maurizio Costanzo al suo programma televisivo \"Acquario:\" il conduttore e l'allora deputata Susanna Agnelli, ospite della puntata, erano due dei nomi citati nella canzone \"Nuntereggae pi\u00f9\", che il cantautore mim\u00f2 in \"playback\", nuovamente indossando un cilindro; Costanzo, che evidentemente non apprezzava il brano, present\u00f2 l'artista come \u00abautore di canzoncine ironiche, scherzose e scanzonate, che, vista la sua passione di fare elenchi, si dedicher\u00e0 presto a mettere in musica forse le Pagine Gialle\u00bb; la futura senatrice invece sottoline\u00f2 il diritto dei giovani come Gaetano di prendere in giro e criticare le generazioni precedenti.\nA ottobre Gaetano and\u00f2 a Madrid per incidere la versione spagnola del 45 giri \"Nuntereggae pi\u00f9\" dal titolo \"Corta el rollo ya\" (\"Dacci un taglio\"): il cantante riadatt\u00f2 il testo inserendovi personaggi spagnoli della politica, dello spettacolo e dello sport come Santiago Carrillo, Pirri, Vicente del Bosque e Susana Estrada. Il disco usc\u00ec in primavera e ottenne un discreto successo.\nUltimi anni.\nLa partecipazione a Sanremo segn\u00f2 decisamente un punto di svolta nella carriera e nella vita del cantautore, nulla sarebbe pi\u00f9 stato come prima:\nSpronato dai discografici a produrre nuove canzoni, Rino Gaetano si rec\u00f2 sull'Isola di Stromboli a cercare ispirazione, quindi Il 23 febbraio 1979 si rec\u00f2 a Citt\u00e0 del Messico dove incise il suo nuovo album, \"Resta vile maschio, dove vai?\", il primo pubblicato con la RCA. L'album contiene la prima e unica canzone di tutta la discografia di Gaetano non interamente scritta da lui: il testo della \"title track\" venne scritto infatti da Mogol, dopo un incontro fra questi e il cantautore. Nonostante la promozione, il 33 giri non ottenne il successo sperato e non super\u00f2 le 200\u00a0000 copie vendute. Gaetano attribu\u00ec lo scarso successo dell'album alla scelta di sperimentare sonorit\u00e0 latinoamericane, peraltro molto in voga in quel periodo, come risposta alla crisi della musica d'autore (analoghe sonorit\u00e0 erano state inserite da un altro cantautore della RCA, Claudio Baglioni, nell'album \"Solo\"). I critici incolparono invece la sua mancanza d'ispirazione.\nLe sue esibizioni erano notevolmente cambiate rispetto ai primi tempi: il cantante aveva un seguito decisamente maggiore e la scenografia adesso era studiata nei minimi dettagli. Gaetano prese parte prima al \"Festivalbar\" e poi, in ottobre, partecip\u00f2 al \"Discoestate\" a Rieti. In quest'occasione si rese protagonista di una protesta: non accett\u00f2 il fatto di dover cantare in \"playback\" e quando arriv\u00f2 il suo turno, invece di far finta di cantare, decise di fare l'indifferente e fumarsi una sigaretta. In questo periodo Gaetano compr\u00f2 una casa a Mentana, vicino a Roma, probabilmente in vista di un futuro matrimonio con la sua fidanzata Amelia. Sempre nel 1979, durante un concerto sulla spiaggia di Capocotta (citata anche nel testo della canzone), prima di cantare \"Nuntereggae pi\u00f9\", Gaetano afferm\u00f2:\nNel 1980 Gaetano incise il suo sesto e ultimo album, \"E io ci sto\". Questo album propose nuove sonorit\u00e0; ci\u00f2 che colp\u00ec maggiormente del disco fu il tono pi\u00f9 serio delle canzoni, l'impegno civile dimostrato dal cantautore e l'utilizzo di sonorit\u00e0 rock. Nonostante le vendite inferiori rispetto al solito, Gaetano si dichiar\u00f2 soddisfatto per via del messaggio duro e preciso trasmesso dall'album e per via del diverso tipo di attenzione richiesto al pubblico. Nel febbraio del 1981 \"Ciao 2001\" scriver\u00e0:\nQuello stesso anno, su invito di Giovanni Tommaso, partecip\u00f2 con Anna Oxa, Lucio Dalla e Ivan Cattaneo all'album \"Alice\" del gruppo Perigeo. Gaetano cant\u00f2 sui i brani \"Al bar dello sport (ovvero sogghigni e sesso)\" con Maria Monti e \"Confusione gran confusione\" assieme a tutti gli altri ospiti. A dicembre part\u00ec per l'Ecuador, dove aveva in programma alcune serate.\nNel 1981 la RCA organizz\u00f2 una nuova tourn\u00e9e, presentata da Shel Shapiro: Gaetano si esibiva al fianco di Riccardo Cocciante e dei New Perigeo. La scelta di affiancare artisti cos\u00ec lontani tra loro non convinse pienamente Gaetano, n\u00e9 tanto meno la critica. La serata d'apertura era al Teatro Tenda di Roma e Gaetano appariva insolitamente cupo e serio nel corso dell'esibizione, il padre infatti era ricoverato in terapia intensiva da qualche giorno. Dalla tourn\u00e9e nacque un album dal vivo, \"Q Concert\". Il disco contiene quattro brani tra cui \"Ancora insieme\", scritto da lui stesso per l'occasione, e la sua versione di \"A mano a mano\" di Cocciante, il quale a sua volta interpreta \"Aida\".\nIl 31 maggio Gaetano fece la sua ultima apparizione in TV cantando \"E io ci sto\" e \"Scusa Mary\" nel programma \"Crazy Bus\". In quei giorni incise alcune canzoni insieme ad Anna Oxa come \"\" di Mogol e Lucio Battisti.\nLa morte.\nLa vita e la carriera di Rino Gaetano si interruppero il 2 giugno 1981 all'et\u00e0 di trent'anni in seguito a un incidente stradale. Gi\u00e0 l'8 gennaio 1979 un fuoristrada contromano aveva spinto la Volvo di Gaetano contro il \"guard rail\"; il cantante era rimasto illeso e la sua auto distrutta. Gaetano aveva deciso poi di acquistare una nuova Volvo 343 grigio metallizzato. Il 2 giugno, dopo una serata passata nei locali, stava tornando a casa da solo a bordo della sua auto. Alle 3:55, mentre percorreva via Nomentana, all'altezza dell'incrocio con via Carlo Fea, invase con la sua vettura la corsia opposta. Un camionista che sopraggiungeva nell'altro senso di marcia prov\u00f2 a suonare il clacson, ma l'urto con il mezzo pesante fu inevitabile. La parte anteriore e il lato destro della Volvo vennero distrutti; Gaetano batt\u00e9 violentemente la testa contro il parabrezza, sfondandolo, mentre l'impatto del petto sul volante e il cruscotto fu violentissimo. L'autopsia riveler\u00e0 come causa della perdita di controllo dell'auto un possibile collasso prima dell'impatto. Il conducente del camion Antonio Torres, che prest\u00f2 i primi soccorsi al cantante, raccont\u00f2 infatti di averlo visto accasciarsi di lato e iniziare a sbandare per poi riaprire gli occhi solo pochi attimi prima dell'impatto.\nQuando arrivarono i mezzi di soccorso, Gaetano era gi\u00e0 in coma; giunto al Policlinico Umberto I furono riscontrate una frattura alla base cranica, varie ferite a livello della fronte, una frattura dello zigomo destro e una sospetta allo sterno. Il policlinico non aveva per\u00f2 un reparto attrezzato per gli interventi d'urgenza sui craniolesi, cos\u00ec il medico di turno, il dottor Novelli, si mise alla ricerca di un'altra struttura dotata di un reparto di traumatologia cranica. Vennero contattati telefonicamente il San Giovanni, il San Camillo, il CTO della Garbatella, il Policlinico Gemelli e il San Filippo Neri, ma non si riusc\u00ec a trovare un posto disponibile. Finalmente ricoverato al Gemelli, Gaetano mor\u00ec comunque alle sei del mattino. Seguirono polemiche per il mancato ricovero e venne aperta un'inchiesta giudiziaria e presentata un'interrogazione parlamentare.\nI funerali si tennero il 4 giugno nella chiesa del Sacro Cuore di Ges\u00f9, dove Gaetano avrebbe dovuto sposarsi di l\u00ec a poco. Alle esequie parteciparono parenti, amici, personaggi della musica, dirigenti della RCA e fan. Le spoglie vennero dapprima sepolte nel piccolo cimitero di Mentana, poi il 17 ottobre trasferite al cimitero del Verano.\nTeorie alternative sulla morte.\nPredizione della morte e rifiuto degli ospedali.\nIn \"La ballata di Renzo\", canzone scritta da Gaetano dieci anni prima della morte e rimasta inedita, si narra la storia di un ragazzo di nome Renzo che muore in circostanze simili a quelle del cantautore:\nNella canzone, Renzo viene investito da un'auto e muore dopo essere stato rifiutato da molti ospedali di Roma per mancanza di posti, mentre i suoi amici sono al bar. Questo ha portato molti fan a sostenere che Gaetano avesse in qualche modo predetto la sua morte. Nella canzone vengono infatti citati tre degli ospedali che hanno rifiutato il cantautore il 2 giugno 1981: il Policlinico, il San Giovanni e il San Camillo. In realt\u00e0, a differenza della canzone, il cantautore fu rifiutato dagli ospedali perch\u00e9 essi non disponevano all'epoca strutture adeguate per eseguire l'operazione chirurgica di cui necessitava.\nImplicazioni dei servizi segreti italiani.\nIn un suo libro l'avvocato penalista Bruno Mautone ipotizza che la morte di Rino Gaetano non fosse affatto un evento casuale, ma che, all'opposto, si sia trattato d'un omicidio organizzato dai servizi segreti deviati italiani, probabilmente su commissione degli omologhi statunitensi, in quanto le canzoni del cantautore calabrese elencavano nomi e fatti che avrebbero dovuto rimanere segreti. Secondo l'autore, la fonte delle rivelazioni di Gaetano sarebbe stata un suo carissimo amico, Enrico Carnevali, il quale morir\u00e0 pochi mesi dopo in un incidente stradale \u201cavvenuto al pari di Rino, sulla Nomentana\u201d.\nVa detto che quella di Mautone rimane solo un'ipotesi, per la quale non ci sono prove a supporto.\nTributi ed eventi postumi.\nA quarant'anni dalla morte, nonostante la breve carriera artistica, il nome di Gaetano viene ancora annoverato tra i grandi della musica italiana. Diversi, a questo proposito, sono stati i tributi dedicati all'artista di Crotone.\nNel 1993 venne pubblicata per l'etichetta EMI una raccolta di cover delle canzoni di Rino intitolata \"E cantava le canzoni - La nuova musica italiana ricorda Rino Gaetano\", in occasione dell\"'Arezzo Wave\" di quell'anno. Gli Afterhours parteciparono alla realizzazione della compilation con la loro reinterpretazione del brano \"Mio fratello \u00e8 figlio unico\" mentre i Loschi Dezi (in seguito Mau Mau) riarrangiarono \"Ahi Maria\" con la produzione di Carlo Ubaldo Rossi.\nNel 1994 i Ritmo Tribale inserirono una cover rock di \"Ma il cielo \u00e8 sempre pi\u00f9 blu\" nel loro album \"Mantra\".\nNel 1995 usc\u00ec il film \"Il cielo \u00e8 sempre pi\u00f9 blu\", diretto da Antonello Grimaldi, con un nutrito cast di attori italiani; il titolo \u00e8 un chiaro riferimento alla canzone di Gaetano, utilizzata anche come colonna sonora.\nNel 1996 gli Articolo 31 inserirono nell'album \"Cos\u00ec com'\u00e8\" la canzone \"Cos\u00ec e cos\u00e0\", in cui viene campionata \"Gianna\".\nNel 2001 venne pubblicata la prima biografia ufficiale del cantautore, \"Rino Gaetano live\", a cura di Emanuele Di Marco.\nNel 2002 Marco Morandi incise l'album \"Io nuoto a farfalla\" (il titolo derivava da un brano inedito di Gaetano) e al concerto del Primo Maggio di quell'anno, condotto da Claudio Amendola, venne riservato un tributo all'artista calabrese.\nNel dicembre dello stesso anno la famiglia Gaetano mise all'asta l'ukulele del cantautore, lo strumento originale con cui questi si era esibito al Festival di Sanremo nel 1978. Il ricavato venne devoluto per finanziare la costruzione di un Centro medico per bambini di Emergency in Sierra Leone.\nIl 15 luglio 2003 usc\u00ec il remix dance del DJ Molella di \"Ma il cielo \u00e8 sempre pi\u00f9 blu\", presente anche nella raccolta \"Sotto i cieli di Rino\". Il DJ, tra l'altro, reintegr\u00f2 nella versione remix il verso \u00abchi tira la bomba, / chi nasconde la mano\u00bb, tagliato nella versione originale per opera della censura.\nNell'ottobre del 2004 Giorgio Panariello condusse su Rai Uno il variet\u00e0 \"Ma il cielo \u00e8 sempre pi\u00f9 blu\". Il titolo della trasmissione era un chiaro omaggio a Gaetano e la sorella del cantautore, Anna, fu una degli ospiti della prima serata.\nNel 2006 venne prodotto il film di Daniele Luchetti \"Mio fratello \u00e8 figlio unico\" che traeva il nome dall'omonima canzone di Gaetano. Lo stesso anno, venne lanciata un'iniziativa per portare la musica e i testi di Rino Gaetano nelle scuole della provincia di Crotone come materia di studio.\nSempre nel 2006, i pugliesi del gruppo Folkabbestia incisero una cover della canzone \"Ahi Maria\" e la inclusero nel loro album \"25-60-38. Breve saggio sulla canzone italiana\".\nIl 27 novembre 2007 Carlo Lucarelli ha parlato della morte del cantautore in \"DeeGiallo\", programma radiofonico in onda su Radio Deejay nel quale lo scrittore ricostruiva in forma narrativo-documentaristica delitti irrisolti legati al mondo della musica.\nAl Festival di Sanremo 2007 Paolo Rossi present\u00f2 il brano \"In Italia si sta male (si sta bene anzich\u00e9 no)\", scritto da Gaetano ma rimasto incompiuto. Il brano inedito gli venne proposto da Mauro Pagani, ex membro della PFM e l'attore accett\u00f2 subito per amore del cantautore calabrese. Paolo Rossi dichiar\u00f2 prima del Festival:\nA proposito del brano, prodotto da Claudia Mori, invece afferm\u00f2:\nNel novembre dello stesso anno venne trasmessa su Rai Uno una miniserie televisiva sulla vita del cantante intitolata \"Rino Gaetano - Ma il cielo \u00e8 sempre pi\u00f9 blu\".\nNel 2008 il suo amico e collega Toni Malco inser\u00ec una cover di \"Mio fratello \u00e8 figlio unico\" nel suo ultimo album \"Sensazione scomoda\".\nNel 2009 la cantante Giusy Ferreri realizz\u00f2 una cover di \"Ma il cielo \u00e8 sempre pi\u00f9 blu\", inserita nell'album \"Fotografie\".\nNel luglio 2010 usc\u00ec una nuova raccolta del cantautore crotonese, \"E cantavo le canzoni\". La raccolta era corredata dalle parole di noti estimatori di Gaetano come Jovanotti, Fiorello e Simone Cristicchi.\nIl 27 luglio 2010, al Giffoni Film Festival, venne proiettato il cortometraggio scritto e diretto da Paolo Scarlato \"Non voleva essere un giullare\", sugli ultimi momenti della vita del cantautore.\nDal 2011 a piazza Sempione nel quartiere Monte Sacro, a poche centinaia di metri da dove abitava il cantante a Roma, si tiene un concerto di tributo. Nella prima edizione del 2011, a trent'anni esatti dalla scomparsa di Gaetano, vari artisti reinterpretarono alcune tra le sue canzoni pi\u00f9 famose. All'iniziativa parteciparono tra gli altri Ernesto Bassignano, Claudio Santamaria, Andrea Rivera e Sergio Cammariere. Quest'ultimo, oltre a essere un ammiratore di Gaetano e delle sue canzoni, soprattutto quelle legate alla Calabria come \"Anche questo \u00e8 sud\", \"I tuoi occhi sono pieni di sale\" e \"Ad esempio a me piace il sud\", \u00e8 suo cugino:\nIl 28 giugno 2011 Sony Music pubblic\u00f2 una raccolta di cover, per commemorare e celebrare il trentesimo anniversario dalla sua scomparsa, intitolata \"Dalla parte di Rino\" e distribuita in edizioni standard e special. Numerosi artisti come Gianluca Grignani, Roberto Vecchioni, Giusy Ferreri, Tricarico, Simone Cristicchi e Patty Pravo hanno contribuito all'album. Roy Paci &amp; Aretuska hanno rivisitato \"Nuntereggae pi\u00f9\" sostituendo i nomi del testo con quelli di personaggi contemporanei.\nNel 2012 il rapper J-Ax inser\u00ec nel suo album \"Meglio live!\" una cover in chiave rock della canzone \"Rare tracce\". Il cantante ha dichiarato:\nNel 2017 Nesli e Alice Paba incisero una cover di \"Ma il cielo \u00e8 sempre pi\u00f9 blu\" nell'EP \"Kill Karma - Neslintrovabili\" del cantautore senigalliese, tale canzone sarebbe dovuta essere presentata al Festival di Sanremo 2017 durante la terza serata, tuttavia poich\u00e9 il regolamento di quell'anno prevedeva che solo gli interpreti che avevano superato le selezioni delle prime due serate si esibissero con una cover, il duo non ebbe la possibilit\u00e0 di cantare il brano.\nNel 2018 Anna Gaetano affida al cantautore romano Art\u00f9 un brano di Rino Gaetano rimasto incompleto. La canzone, intitolata \"Ti voglio\", esce l'11 maggio, mentre il video \u00e8 affidato a Maurizio Nichetti.\nIl 25 Giugno 2021 esce, sempre per Sony Music, la raccolta \"Istantanee e tab\u00f9\" che include il brano inedito \"Io con lei\" e altre rarit\u00e0 come ad esempio i provini inediti di \"E io ci sto\" e \"Met\u00e0 Africa met\u00e0 Europa\".\n\"Rino Gaetano - Ma il cielo \u00e8 sempre pi\u00f9 blu\".\nNel novembre 2007 venne trasmessa su Rai Uno una miniserie televisiva in due puntate sulla vita del cantante intitolata \"Rino Gaetano - Ma il cielo \u00e8 sempre pi\u00f9 blu\", diretta da Marco Turco e interpretata da Claudio Santamaria, Kasia Smutniak, Laura Chiatti e Ninetto Davoli. La serie venne prodotta dalla Ciao Ragazzi di Claudia Mori, la quale afferm\u00f2:\nClaudio Santamaria, che nella fiction interpret\u00f2 il cantautore, descrisse cos\u00ec il suo personaggio:\nLa fiction fu bersaglio di varie critiche, soprattutto da parte della sorella di Rino, Anna Gaetano. Secondo Anna infatti la fiction sarebbe stata troppo romanzata, rispecchiando poco la vita e la carriera del cantautore e insistendo su alcuni aspetti come il conflitto col padre e il rapporto con l'alcol in maniera poco veritiera. Anche Antonello Venditti estern\u00f2 in due interviste le sue perplessit\u00e0 circa la fiction Rai, sottolineando in modo particolare la mancanza di un riferimento all'abuso di cocaina, una delle concause della tragica morte del cantante:\nAnna Gaetano non grad\u00ec affatto le dichiarazioni di Venditti, tanto da querelarlo per diffamazione. Secondo l'esposto presentato alla procura della Repubblica dai legali della Gaetano, gli avvocati Gian Antonio e Aldo Minghelli, infatti, le affermazioni di Venditti \u00absono da ritenersi profondamente lesive non solo dell'artista che, pur nel suo breve percorso di vita, ha segnato la storia della musica italiana, e dell'uomo Rino Gaetano, ma soprattutto della sua memoria, che si \u00e8 cercato di infangare attraverso il riferimento a fatti non corrispondenti al vero ed evocati a distanza di ben 26 anni dalla sua tragica scomparsa\u00bb. Repentina arriv\u00f2 la precisazione da parte del cantante romano:\nAnna Gaetano evidenzi\u00f2 inoltre altre incongruenze nelle interviste rilasciate da Venditti, circa la fiction e la vita del cantautore, ripromettendosi infine di difendere la memoria del fratello \u00abcon le unghie e con i denti\u00bb fino alla morte. Essendo emersa l'assenza di ogni volont\u00e0 denigratoria da parte di Venditti, la querela di Anna Gaetano \u00e8 stata respinta nel luglio 2008.\nModelli e fonti d'ispirazione.\nNumerosi sono stati gli artisti, italiani e internazionali, che hanno influenzato la formazione musicale e il percorso artistico di Rino Gaetano. Fra loro Enzo Jannacci, come lo stesso Gaetano dichiar\u00f2 nel 1976 a \"Ciao 2001\":\nMolti critici tra l'altro hanno ravvisato delle somiglianze tra il singolo di Gaetano \"Ma il cielo \u00e8 sempre pi\u00f9 blu\" e quello di Jannacci \"Quelli che...\" Tuttavia se Jannacci nel suo brano esprime lo sdegno con forte cinismo, la rabbia di Gaetano sembra venire pi\u00f9 dal profondo. Un altro degli artisti preferiti di Gaetano \u00e8 stato Fred Buscaglione, come ricordato da Venditti.\nBuscaglione non si era limitato a cantare ma aveva creato intorno a s\u00e9 un personaggio ironico portando in scena i classici luoghi comuni sull'\"uomo vero\". Cos\u00ec, quando nel maggio del 1980 la Rai propose a Gaetano di partecipare a una serata per il ventennale della morte di Buscaglione, egli accett\u00f2 subito. Il cantautore nell'occasione interpret\u00f2 in uno scenario anni trenta \"Il dritto di Chicago\" inscenando la parodia di un gangster. La canzone, reinterpretata da Gaetano, \u00e8 presente nella raccolta \"Live &amp; Rarities\".\nSecondo Bassignano, Gaetano \u00e8 rimasto il pi\u00f9 originale e il pi\u00f9 \"italiano\" tra i cantanti di quel periodo:\nD'altra parte se si analizza l'iter artistico-musicale del cantautore non si pu\u00f2 prescindere dal considerare taluni artisti internazionali (come Bob Dylan) che Gaetano ha sempre dimostrato di apprezzare. Un'importante fonte d'ispirazione sono stati per lui i Beatles. Infatti \u00e8 grazie a loro se, nel 1962, Gaetano scopr\u00ec la passione per la musica e la prima chitarra gli venne regalata proprio per strimpellare le canzoni del quartetto di Liverpool. Il cantautore crotonese aveva sempre apprezzato i Fab Four per via delle innovazioni che avevano portato in ambito musicale. Gaetano ammirava anche Bob Marley e il reggae, rimase impressionato soprattutto da \"No Woman, No Cry\", una canzone che influenz\u00f2 le sue prospettive musicali e il suo gusto per il ritmo. Durante la realizzazione di \"Aida\", per esempio, il cantautore aveva cercato di ottenere una melodia cullante e reggae simile a quella della canzone di Marley. In un suo pezzo inedito, \"Ciao Charlie\", Gaetano rivolgendosi a un suo mito musicale cantava \u00abCiao Charlie / ti ringrazio di mille illusioni con le tue canzoni\u00bb, l'identit\u00e0 del personaggio a cui Gaetano si riferiva tuttavia \u00e8 incerta. Il brano inoltre termina con una sequela di saluti ai suoi padri artistici: \u00abCiao Jimi, Ciao Bob, Ciao Paul, Ciao John, Ciao Otis\u00bb.\nIn ogni caso, Gaetano non trasse ispirazione solo da artisti musicali, la sua era una cultura molto pi\u00f9 vasta e completa. Pi\u00f9 volte dichiar\u00f2 di apprezzare autori teatrali come Majakovskij e soprattutto Ionesco, con la sua opera paradossale. Durante una puntata del programma televisivo \"Discoring\", Rino prov\u00f2 a citare questi nomi ma venne immediatamente fermato da Boncompagni, che lo preg\u00f2 di non scomodare nomi illustri per giustificare canzoni prive di senso.\nTematiche ricorrenti.\nNei suoi brani, Gaetano affront\u00f2 i temi pi\u00f9 disparati: varie problematiche sociali, la questione meridionale, l'emigrazione, l'emarginazione, la corruzione della classe politica, l'alienazione industriale e tanti altri. Inoltre Gaetano faceva spesso dei riferimenti nei suoi testi alla classe nobile e al \"sangue blu\", servendosi dell'arma dell'ironia e del paradosso.\nNelle sue canzoni il crotonese non tralasci\u00f2 uno dei temi pi\u00f9 classici e ricorrenti, quello dell'amore, trattandolo del resto in maniera poco ordinaria. Innanzi tutto evit\u00f2 temi autobiografici, come teneva a precisare lui stesso:\nInoltre era attento a non cadere nei soliti clich\u00e9:\nL'amore secondo il cantautore \u00e8 simile all'oppio, regala uno stato euforico e poi una condizione di serenit\u00e0 in cui \u00e8 impossibile distinguere il reale dall'immaginario. Talvolta, l'amore rappresenta per Gaetano solo il pretesto per trattare altri temi; in \"Sfiorivano le viole\", ad esempio, una storia d'amore si lega alla storia d'Italia di quegli anni.\nEmigrazione e il Meridione.\nLa famiglia Gaetano, come tante altre nel sud Italia, era stata costretta a emigrare. Il cantautore, cos\u00ec, attingendo anche alla sua esperienza personale, tratt\u00f2 pi\u00f9 volte il tema dell'emigrazione nei suoi testi, precisando:\nIn \"Agapito Malteni il ferroviere\", ad esempio, il tema dell'emigrazione si lega a quello della cronaca: un macchinista meridionale, stanco di vedere la sua gente emigrare \u00ablasciando la sua falce in cambio di un martello\u00bb, decide di fermare un treno diretto a nord. Nonostante fosse emigrato in giovane et\u00e0 insieme alla famiglia, Gaetano rimase sempre legato al Meridione e in molti suoi brani descrisse gli scenari poetici della sua terra, senza tralasciare le antiche tradizioni in voga e le problematiche ancora attuali. Molto particolare in tal senso \u00e8 la canzone \"Cogli la mia rosa d'amore\" dedicata a un fotografo di cartoline incaricato di ritrarre il Meridione. Nel testo \u00e8 il Sud stesso a parlare, chiedendo di essere ritratto fedelmente e proponendo diverse immagini suggestive. Non manca anche in questa occasione un riferimento all'emigrazione:\nEmarginazione.\nUno dei temi pi\u00f9 affrontati da Gaetano, soprattutto nell'album \"Mio fratello \u00e8 figlio unico\", \u00e8 quello dell'emarginazione. Il cantautore infatti spieg\u00f2 in un'intervista del 1976:\nL'emarginato di cui Gaetano parlava (il \"fratello figlio unico\") non \u00e8 quello tradizionalmente riconosciuto come potrebbe essere l'alcolista, il barbone o il drogato, ma \u00e8 una persona qualunque. Il cantante arriv\u00f2 alla conclusione che, paradossalmente, in fondo siamo tutti degli emarginati, dei figli unici:\nPer rendere il concetto di questa solitudine interiore in maniera ancora pi\u00f9 efficace, Rino scelse non a caso l'immagine del cane, presente sulla copertina dell'album. Il cantautore giustific\u00f2 cos\u00ec la sua scelta:\nIl tema diventa ancor pi\u00f9 straziante nel brano \"Escluso il cane\", un lamento di abbandono e smarrimento e, allo stesso tempo, un grido di rabbia contro la falsit\u00e0 del mondo.\nPolitica.\nGaetano fece il suo ingresso nel mondo discografico in un momento particolarmente caotico. Numerosi dibattiti erano nati in merito al rapporto tra i cantautori e le case discografiche, soprattutto per quel che riguardava i guadagni e i costi. Riguardo a questi problemi si vennero a creare diverse linee di pensiero: c'era chi mirava pi\u00f9 ai guadagni, chi rimaneva idealista e militante e chi puntava a raggiungere il maggior pubblico possibile. Vari cantautori furono bersaglio di contestazioni durante i loro concerti, come quella a cui venne sottoposto De Gregori al PalaLido di Milano. Gaetano, in questo contesto, si mantenne alquanto defilato. Non condivideva molte pretese del pubblico come i prezzi popolari ai concerti, le radio libere e le copie omaggio dei dischi. Secondo il cantautore queste proteste non erano dettate tanto da necessit\u00e0 politiche o ideali di uguaglianza, quanto dalla volont\u00e0 di ottenere gratis alcuni privilegi.\nAllo stesso tempo, Gaetano non condivideva l'idea della canzone come strumento di lotta, come protesta, e tanto meno accettava l'idea del \"cantautore militante\". A differenza di suoi diversi contemporanei, l'artista crotonese rifiut\u00f2 di schierarsi politicamente. La sua infatti era una critica a 360 gradi e riguardava tutta la classe politica italiana. Questo aspetto, gi\u00e0 evidente nella canzone \"Nuntereggae pi\u00f9\", lo divenne ancor di pi\u00f9 nel brano \"Ti ti ti ti\":\nAnche per questo, Gaetano non pu\u00f2 essere collocato in alcuna ideologia politica. Del resto il cantautore calabrese respingeva ogni sorta di collocazione e di etichetta, come si evince anche dalle parole del suo amico Bruno Franceschelli:\nLa censura, infatti, aveva pi\u00f9 volte ritoccato e tagliato i testi di Gaetano. Il caso di \"Nuntereggae pi\u00f9\" fu il pi\u00f9 clamoroso, ma non certo l'unico. In \"Ma il cielo \u00e8 sempre pi\u00f9 blu\" venne fatta eliminare la frase \"chi tira la bomba, chi nasconde la mano\". Persino in una canzone apparentemente leggera come \"Sfiorivano le viole\" la censura aveva estromesso una strofa sulla guerra del Vietnam: \"\u00abDopo tre giorni di prigionia viene rilasciato, nella foto con la moglie e i figli\u2026 E il governo di Hanoi proclama lo stato d'emergenza nelle zone colpite dalle bombe americane.\u00bb\"\nStile.\nUno dei leitmotiv, soprattutto nelle prime composizioni di Gaetano, fu quello del nonsense, un effetto che il cantautore cerc\u00f2 di ottenere in diversi modi; avvalendosi dell'utilizzo maccheronico dell'inglese, del francese o del tedesco (\"I love you Maryanna\"), utilizzando libere associazioni dal significato incomprensibile (\"Jacqueline\"), sfoggiando un linguaggio ironicamente aulico (\"E la vecchia salta con l'asta\"), raccontando un futuro onirico e surreale (\"A.D. 4000 d.C.\") o adoperando banali giochi di parole (\"Sto colma\" e \"Scusa Mary\"). Talvolta sconfinava nella vera e propria demenzialit\u00e0 (\"Glu Glu\"). Gaetano arriv\u00f2 a descrivere problematiche reali in modo goliardico e coni\u00f2 figure quasi fumettistiche per esprimere in maniera ancor pi\u00f9 diretta alcune sue riflessioni. Un classico esempio \u00e8 quello dell'effendi, una figura che Gaetano descrisse in questo modo:\nNelle sue canzoni, inoltre, Gaetano utilizz\u00f2 spesso delle voci \"off\" apparentemente prive di senso, ma che, nel contesto della canzone, acquisivano un particolare significato. In \"Nuntereggae pi\u00f9\", per esempio, \u00e8 presente un intervento politico di Berlinguer pronunciato con un'inflessione sarda (\u00abmi sia consentito dire, il nostro \u00e8 un partito serio, certo\u2026\u00bb). In \"La zappa... il tridente, il rastrello, la forca, l'aratro, il falcetto, il crivello, la vanga...\", verso la fine del brano, si possono ascoltare dei messaggi pubblicitari riferiti alla mondanit\u00e0 (oroscopo, ricette, consigli di bellezza) che si contrappongono agli arnesi rurali del titolo e del ritornello, cantati a mo' di scioglilingua. A tal proposito, Rino dir\u00e0:\nGaetano, prendendo spunto dal teatro dell'assurdo, si avvalse dell'ironia, del sarcasmo e del paradosso per sondare la vera natura dell'uomo moderno, la falsit\u00e0 dei rapporti umani, l'incomunicabilit\u00e0 e i vari problemi che affliggevano la societ\u00e0 del suo tempo. Mollica lo ricorda cos\u00ec:\nL'artista calabrese non vedeva la necessit\u00e0 di usare forme complesse nell'espressione artistica, preferiva di gran lunga la semplicit\u00e0. In un'intervista del luglio 1978 con Enzo Siciliano, Gaetano raccont\u00f2 di come l'ispirazione per i testi e le musiche delle sue canzoni potesse arrivare improvvisamente, anche durante un semplice viaggio in auto o una gita in campagna.\nPer quanto riguarda invece il ritmo, le canzoni di Rino dimostrano una grande variet\u00e0: si passa dal ritmo stile valzer di \"Rosita\" alla tarantella barocca di \"La zappa, il tridente...\", dal ritmo funky di \"Rare tracce\" a quello armonioso e romantico (creato dalla chitarra e dagli archi) del brano \"Sei ottavi\".\nInfluenza sulla cultura di massa.\nIn un suo articolo, scritto in occasione della fiction televisiva Rai, Aldo Grasso ricordava cos\u00ec il cantautore:\nA quarant'anni dalla sua scomparsa, grazie in buona parte alla sua irriverenza verso la moda e le tendenze, alla sua formazione culturale e artistica da autodidatta, e alla sua visione del mondo cos\u00ec personale, Gaetano ha dimostrato di essere un \"caso unico\" nel panorama musicale italiano. Egli infatti non ha avuto dei veri e propri maestri e non \u00e8 appartenuto ad alcuna corrente o scuola. Gaetano fu in tal senso un innovatore, come conferma Fiorello:\nNegli anni dopo la sua scomparsa Gaetano \u00e8 stato via via pi\u00f9 apprezzato e la sua musica riscoperta, rivalutata e, forse, veramente capita, soprattutto dalle nuove generazioni, e questo risulta essere un segno della sua originalit\u00e0 e del suo ruolo di innovatore. Importante fu in proposito il primo raduno dei suoi fan al cimitero del Verano di Roma (il luogo dove \u00e8 sepolto l'artista) il 2 giugno 2001, a vent'anni dall'incidente stradale in cui il cantautore perse la vita. Dopo questo tributo, le iniziative in suo onore aumentarono sempre pi\u00f9 nel corso degli anni. Un'altra svolta significativa \u00e8 stata la raccolta \"Sotto i cieli di Rino\" del 2003, che registr\u00f2 sorprendenti cifre di vendita e segn\u00f2 cos\u00ec la riaffermazione del cantautore calabrese dopo anni di oblio.\nMolte delle canzoni di Gaetano sembrano non passare mai di moda e, anche diversi anni dopo la sua scomparsa, vengono trasmesse un po' dappertutto: nelle colonne sonore dei film e delle serie, nei concerti, nei programmi televisivi, nelle discoteche, negli spot e persino negli stadi. Da qualche anno infatti \"Ma il cielo \u00e8 sempre pi\u00f9 blu\" viene suonata allo stadio Olimpico durante il torneo delle VI Nazioni quando la Nazionale italiana di rugby segna dei punti o vince una partita ed \u00e8 l'inno ufficiale del Crotone e, seppur non sia l'inno della squadra, la canzone risuona al Ferraris durante le partite della Sampdoria Inoltre musicisti molto diversi tra loro come Daniele Silvestri, Alex Britti, Simone Cristicchi, Fabrizio Moro, Le luci della centrale elettrica, Ismaele Pipi, gli Articolo 31 e Giusy Ferreri, hanno dichiarato pi\u00f9 volte di essere stati influenzati da Gaetano nella loro formazione artistica."}
{"id": "1458672", "revid": "1305772", "url": "https://it.wikipedia.org/wiki?curid=1458672", "title": "San Ciro", "text": ""}
{"id": "1458675", "revid": "1892390", "url": "https://it.wikipedia.org/wiki?curid=1458675", "title": "Lord avvocato", "text": "L'Avvocato di Sua Maest\u00e0, noto come lord avvocato (in gaelico: \"Morair Tagraidh\", in inglese: \"Lord Advocate\"), \u00e8 l'ufficiale legale capo del governo scozzese e della Corona in Scozia sia in ambito civile che penale relativamente alle questioni che ricadono nell'ambito delle competenze del parlamento scozzese. Il \"lord avvocato\" funge da capo pubblico ministero di Scozia e, pertanto, tutte le accuse e le imputazioni sono condotte dall'ufficio della Corona a suo nome. \nIl detentore dell'ufficio \u00e8 scelto tra i grandi ufficiali di Stato scozzesi. Attualmente \u00e8 il Rt Hon. James Wolffe , nominato nel 2016.\nL'ufficio di \"lord avvocato\" non va confuso con quello di Avvocato generale per la Scozia che, invece, \u00e8 uno degli ufficiali di giustizia della Corona, e svolge il compito di consigliere del governo britannico e della corona sulle questioni concernenti la legge scozzese."}
{"id": "1458682", "revid": "697352", "url": "https://it.wikipedia.org/wiki?curid=1458682", "title": "Hro\u00f0gar", "text": "Hro\u00f0gar (o anche Hrothgar, Hr\u00f3arr, Hroar, Roar, Roas e Ro) fu un re leggendario danese, vissuto all'inizio del VI secolo.\nUn re danese di nome Hro\u00f0gar compare nelle opere di poesia epica in antico inglese come il \"Beowulf\" e il \"Widsith\" e in saghe norrene, poemi in antico norreno e cronache medievali in danese. Sia nella tradizione anglosassone che in quella scandinava Hro\u00f0gar \u00e8 un Scylding, il figlio di Healfdene, il fratello di Halga e lo zio di Hro\u00f0ulf. Inoltre, in entrambe le tradizioni, i personaggi menzionati sono contemporanei al re svedese Eadgils; e sempre entrambe parlano di una faida tra due uomini, Froda e Ingeld. C'\u00e8 consenso quindi sul fatto che le due tradizioni, anglosassone e scandinava, descrivano le stesse persone.\nNomi.\n\"Hro\u00f0gar\", \"Healfdene\" e gli altri nomi usati sopra sono forme dell'antico inglese. Nelle fonti non anglosassoni, i nomi di questi personaggi appaiono pi\u00f9 o meno in corrispondenza con forme dell'antico norreno o antico danese o nomi latinizzati. Il nome di Hro\u00f0gar in proto-norreno sarebbe stato *\"Hr\u014d\u00feigaizaz\" (\"lancia famosa\"). \u00c8 da notare comunque che il nome norreno \"Hr\u00f3arr\" e le sue varianti non derivano da *\"Hr\u014d\u00feigaizaz\", ma da *\"Hr\u014d\u00feiwarjaz\" (\"difensore famoso\") o *\"Hr\u014d\u00feiharjaz\" (\"guerriero famoso\"). Tuttavia questi due nomi, che in Scandinavia si trasformarono in \"Hr\u00f3arr\", non avevano un equivalente anglosassone, pertanto furono tradotti con \"Hro\u00f0gar\" che era l'equivalente pi\u00f9 prossimo.\nPoemi anglosassoni.\nHro\u00f0gar compare in due poemi anglosassoni, il \"Beowulf\" e il \"Widsith\". Il \"Beowulf\" d\u00e0 il racconto completo di Hro\u00f0gar e di come l'eroe dei Geati Beowulf si rechi da lui per liberare il suo popolo dal mostro Grendel. \"Widsith\" nomina soltanto Hro\u00f0gar, Heorot, Hro\u00f0ulf (figlio di suo fratello) e il loro nemico Ingeld, ma completa le informazioni date nel \"Beowulf\" nei casi in cui non siano totalmente soddisfacenti, come per esempio la storia della fine della sua faida con Ingeld.\nIl \"Beowulf\".\nNel poema epico \"Beowulf\", Hro\u00f0gar \u00e8 descritto come il costruttore della grande Heorot, e come re della Danimarca quando l'eroe dei Geati, Beowulf arriva per sconfiggere Grendel.\nQuando \u00e8 introdotto il personaggio di Hro\u00f0gar per la prima volta, si dice che fosse il secondo dei quattro figli di re Healfdene: aveva un fratello maggiore, Heorogar, che fu re prima di lui, un fratello minore, Halga, e una sorella, moglie del re di Svezia. La sorella non ha nome nel manoscritto e molti pensano che ci sia un errore di scrittura, ma sono stati suggeriti come nomi Signy e Yrsa.\nIl poema pi\u00f9 avanti racconta che Hro\u00f0gar ebbe la meglio in una guerra e che perci\u00f2 i parenti presero a seguirlo come guida. Era onesto e generoso: \"Non infranse mai promesse, distribu\u00ec anelli e tesori alla sua tavola\". Quando Beowulf condusse i suoi uomini in Danimarca, parl\u00f2 di Hro\u00f0gar a una guardia e all'araldo di Hro\u00f0gar: lo chiam\u00f2 \"re di gran fama\", \"guerriero di gran fama\" e \"protettore degli Scylding\" (il clan regnante), e lo descrisse come \"vecchio e buono\"; il poeta enfatizza che i Danesi \"non trovavano colpe\" in Hro\u00f0gar e che \"per loro era un grande Re\". Quando Beowulf sconfisse Grendel, Hro\u00f0gar ricompens\u00f2 lui e i suoi uomini con grandi tesori, mostrando la sua gratitudine e generosit\u00e0. L'autore dice che Hro\u00f0gar era cos\u00ec generoso che \"nessun uomo poteva ingannare lui, che desiderava dire la verit\u00e0.\".\nHro\u00f0gar era sposato con una donna di nome Wealh\u00feeow, che era una Helming, probabilmente da intendere come \"parente di Helm\", colui che governava i Wulfing. Quando Hro\u00f0gar d\u00e0 il benvenuto a Beowulf, parla della sua amicizia con la famiglia di Beowulf. Ha incontrato il padre di Beowulf, Ecg\u00feeow, \"quando governai inizialmente i Danesi\" dopo la morte di Heorogar; piange il fratello caduto (\"Era migliore di quanto lo fossi io!\") e ricorda quando annull\u00f2 la faida tra Ecg\u00feeow e i Wulfing. Hro\u00f0gar ringrazia Dio per l'arrivo di Beowulf e per la vittoria su Grendel, e giura di amare Beowulf come un figlio.\nIl poema introduce Hro\u00f0ulf (Hr\u00f3lfr Kraki nelle fonti scandinave) come il maggior sostenitore e il braccio destro di Hro\u00f0gar; e apprendiamo successivamente che Hro\u00f0ulf \u00e8 il nipote di Hro\u00f0gar e che \"l'uno era sincero con l'altro\". L'informazione complementare che Halga, il fratello minore di Hro\u00f0gar, \u00e8 il padre di Hro\u00f0ulf ci \u00e8 pervenuta dalle fonti scandinave, dove si dice che Halga inconsapevolmente ebbe un figlio da sua figlia Yrsa, che prima aveva sedotto o rapito; Yrsa stessa era stata il risultato del rapimento di un'altra donna.\nWealh\u00feeow diede a Hro\u00f0gar due figli, Hre\u00f0ric e Hro\u00f0mund, e Hro\u00f0ulf sarebbe diventato reggente se Hro\u00f0gar fosse morto prima che i suoi figli fossero cresciuti abbastanza. Dal momento che Hro\u00f0gar a quel tempo era un uomo anziano (dice a Beowulf che ha regnato per \"cinquanta inverni\" e i due figli di Wealh\u00feeow non sono ancora adulti, sembra che Wealh\u00feeow sia molto pi\u00f9 giovane di Hro\u00f0gar e che non sia la sua prima moglie.\nHro\u00f0gar piomba nella depressione e nella disperazione dopo che la madre di Grendel ha attaccato la reggia e ucciso il migliore amico e consigliere di Hro\u00f0gar; ma quando Beowulf lo incita a non abbattersi e gli dice che \"\u00e8 meglio vendicare i nostri amici che piangerli eccessivamente\", Hro\u00f0gar balza in piedi e ringrazia Dio per le sagge parole di Beowulf, e conduce Danesi e Geati all'attacco del piccolo lago nel quale la madre di Grendel vive.\nDopo che Beowulf ha sconfitto la madre di Grendel, Hro\u00f0gar lo ricompensa di nuovo, e poi fa una predica nella quale mette in guardia Beowulf dall'arroganza e dalla negligenza verso Dio.\nBeowulf si appresta a ritornare a casa, e Hro\u00f0gar lo abbraccia e dice piangendo che non si sarebbero mai pi\u00f9 rivisti (perch\u00e9 Hro\u00f0gar \u00e8 un uomo molto vecchio). Questa \u00e8 l'ultima apparizione di Hro\u00f0gar nel poema.\nQuando Beowulf racconta la sua avventura al suo signore, Hygelac, dice che Hro\u00f0gar aveva anche una figlia, Freawaru; non \u00e8 chiaro se Freawaru fosse figlia anche di Wealh\u00feeow o fosse nata da un matrimonio precedente. Poich\u00e9 i Danesi erano in conflitto con gli Hea\u00f0obard, il cui re Froda era stato ucciso in guerra dai Danesi, Hro\u00f0gar mand\u00f2 Freawaru a sposare Ingeld figlio di Froda, in un vano tentativo di far cessare la faida.\nBeowulf predice a Hygelac che Ingeld si sarebbe rivoltato contro suo suocero Hro\u00f0gar. Precedentemente nel poema, l'autore ci dice che la reggia di Heorot era stata alla fine distrutta da un incendio:\nVi \u00e8 la tentazione di interpretare che la nuova guerra con Ingeld porter\u00e0 all'incendio della reggia di Heorot, ma il poema separa le due cose. Secondo il \"Widsith\", Hro\u00f0gar e Hro\u00f0ulf sconfiggono Ingeld, e se si deve credere alle tradizioni scandinave Hro\u00f0gar stesso viene ucciso da un parente (nella \"Hr\u00f3lfs saga kraka ok kappa hans\" e nella \"Saga degli Skj\u00f6ldungar\") o dal re di Svezia (nelle \"Gesta Danorum\"), ma viene vendicato dal fratello minore Halga. Halga muore in una spedizione dei Vichinghi; Hro\u00f0ulf gli succede e la sua fama si accresce, e in accordo con la sua stessa saga (cio\u00e8 la \"Hr\u00f3lfs saga kraka ok kappa hans\") e con altre fonti (\"Chronicon Lethrense\", \"Gesta Danorum\" e \"Saga degli Skj\u00f6ldungar\") il cugino e/o cognato di Hro\u00f0ulf, Heoroweard, uccide Hro\u00f0ulf (\u00e8 forse questo l'evento a cui ci si riferisce come l'incendio di Heorot?). Heoroweard stesso muore in questa battaglia, e secondo due fonti (\"Chronicon Lethrense\" e \"Gesta Danorum\") questo accade solo poche ore dopo, con un atto di vendetta da parte di un uomo fedele a Hro\u00f0ulf chiamato Wigg. Questa \u00e8 l'uccisione che determina la fine della dinastia degli Scylding.\nIl \"Widsith\".\nMentre il \"Beowulf\" non si sofferma mai sui risultati della battaglia contro Ingeld, il forse pi\u00f9 vecchio \"Widsith\" ci parla della sconfitta di Ingeld ad Heorot da parte di Hro\u00f0gar e Hro\u00f0ulf:\nQuesto passo suggerisce che il conflitto, tra Hro\u00f0gar e Hro\u00f0ulf degli Scylding da una parte e Froda e Ingeld degli Hea\u00f0obard dall'altra, era ben noto nell'Inghilterra anglosassone. Questo conflitto appare anche nelle fonti scandinave, ma nella tradizione norrena gli Hea\u00f0obard sembrano essere stati dimenticati e la guerra \u00e8 invece una faida familiare (vedi sezioni successive per maggiori informazioni). Le fonti norrene parlano anche della sconfitta di Ingeld e/o Froda.\nFonti scandinave.\nNelle fonti scandinave, che consistono in saghe norrene, poemi islandesi e cronache danesi, Hro\u00f0gar appare anche come un re danese della dinastia degli Scylding (Skj\u00f6ldungar). Resta sempre il figlio di Healfdene (Halfdan) e il fratello maggiore di Halga; inoltre \u00e8 ancora zio di Hro\u00f0ulf. Le fonti scandinave concordano con il \"Beowulf\" anche nel dire Hro\u00f0gar contemporaneo del re svedese Eadgils. Questo accordo con il \"Beowulf\" \u00e8 significativo dal momento che questi racconti furono trasmessi per tradizione orale per 700-800 anni prima della comparsa degli scritti che oggi abbiamo e che fra essi e il \"Beowulf\" e il \"Widsith\" ci sono 300-400 anni di differenza.\nCi sono anche delle differenze. Ingeld e Froda compaiono anche nella tradizione norrena (rispettivamente come Ingjaldr e Fr\u00f3\u00f0i), ma il loro popolo, gli Hea\u00f0obard, \u00e8 stato dimenticato, e la faida tribale era diventata una faida familiare. La relazione padre-figlio \u00e8 stata anche invertita in alcune fonti, e cos\u00ec il fratello di Healfdene talora \u00e8 Ingeld, talora \u00e8 Froda; Healfdene fu ucciso da Froda/Ingeld, che fu ucciso a sua volta da Hro\u00f0gar e Halga. Tuttavia, nella tradizione scandinava, Hro\u00f0gar \u00e8 solo un personaggio minore se comparato al nipote Hro\u00f0ulf. Tali differenze indicano che il \"Beowulf\" e le fonti norrene rappresentano tradizioni differenti, pur con gli stessi personaggi.\nI nomi di Hro\u00f0gar e degli altri compaiono nella forma che hanno in antico islandese o in antico danese latinizzato, lingue del periodo in cui le leggende furono scritte, e non nella forma dell'antico inglese o del proto-norreno.\n\u00c8 stato oggetto di dibattito se l'eroe Beowulf potesse avere la stessa origine del berserker B\u00f6\u00f0varr Bjarki che compare nelle fonti scandinave.\nFra queste fonti, \u00e8 la pi\u00f9 famosa, la \"Hr\u00f3lfs saga kraka ok kappa hans\", a presentare le maggiori differenze con il \"Beowulf\": una di esse \u00e8 il fatto che Hro\u00f0gar abdica in favore del fratello minore Halga e si trasferisce in Northumbria. Le fonti scandinave hanno integrato e aggiunto informazioni su cui gli studiosi si sono interrogati esaminando il \"Beowulf\", come per esempio l'informazione che Halga era (probabilmente) il padre di Hro\u00f0ulf. Un altro esempio \u00e8 l'esistenza di una donna chiamata Yrsa, a cui comunque \u00e8 stato dato un ruolo che non ha mai avuto in alcun'altra fonte, quello di sorella di Hro\u00f0gar.\nSaghe e poemi nordici.\nNelle fonti islandesi, Hro\u00f0gar, Halga e Hro\u00f0ulf compaiono con i loro nomi antico-islandesi; essi sono Hr\u00f3arr, Helgi e Hr\u00f3lfr (quest'ultimo seguito dall'epiteto \"Kraki\"). Nel caso della \"Saga degli Skj\u00f6ldungar\" \u00e8 sopravvissuto solo un riassunto latino, perci\u00f2 qui i nomi ci sono arrivati latinizzati. Le fonti islandesi possono essere suddivisi in due gruppi: la \"Hr\u00f3lfs saga kraka ok kappa hans\" da una parte, la \"Saga degli Skj\u00f6ldungar\" e il \"Bjarkar\u00edmur\" dall'altra. Entrambi i gruppi narrano della faida di Hro\u00f0gar e Halga con Froda/Fr\u00f3\u00f0i e Ingeld/Ingjaldr. Tuttavia, mentre la \"Hr\u00f3lfs saga kraka ok kappa hans\" dice che il fratello di Healfdene \u00e8 Froda, la \"Saga degli Skj\u00f6ldungar\" e il \"Bjarkar\u00edmur\" dicono che egli \u00e8 Ingeld. La \"Hr\u00f3lfs saga kraka ok kappa hans\" inoltre discorda con tutte le altre fonti facendo abdicare Hro\u00f0gar e facendolo trasferire in Northumbria.\nLa \"Hr\u00f3lfs saga kraka ok kappa hans\".\nLa \"Hr\u00f3lfs saga kraka ok kappa hans\" racconta che Halfd\u00e1n ebbe due figli maschi, Hr\u00f3arr e Helgi, e una figlia femmina, Sign\u00fd, moglie di S\u00e6vil Jarl. Halfdan aveva anche un fratello di nome Fr\u00f3\u00f0i ed entrambi governavano un regno, ma Halfdan era di animo gentile e amichevole, mentre Fr\u00f3\u00f0i era malvagio. Egli attacc\u00f2 e uccise Halfdan e si autoproclam\u00f2 re di una Danimarca unificata; poi si diede da fare per neutralizzare i nipoti, Hr\u00f3arr e Helgi. Tuttavia i due fratelli sopravvissero su un'isola protetti da un uomo chiamato Vivil; e dopo alcune vicissitudini riuscirono a vendicare loro padre uccidendo Fr\u00f3\u00f0i.\nHr\u00f3arr \u00e8 presentato come \"mite e gaio\", e lasci\u00f2 il trono al fratello Helgi. Poi incontr\u00f2 Nor\u00f0ri re di Northumberland, dove spos\u00f2 sua figlia \u00d6gn. Per ringraziarlo di avergli lasciato la sua fetta di regno, Helgi diede a Hr\u00f3arr un anello d'oro.\nHr\u00f3kr, figlio di S\u00e6vil Jarl e Yrsa e nipote di Hr\u00f3arr e Helgi, divenne invidioso per il fatto di non avere ereditato niente dal nonno Halfdan; si rec\u00f2 quindi dallo zio Helgi per rivendicare la sua eredit\u00e0. Helgi si rifiut\u00f2 di dargli un terzo della Danimarca, perci\u00f2 si rec\u00f2 in Northumbria per reclamare almeno l'anello. Chiese a Hr\u00f3arr se potesse almeno dargli un'occhiata, dopodich\u00e9 lo afferr\u00f2 e lo gett\u00f2 nell'acqua. Hr\u00f3arr si infuri\u00f2, tagli\u00f2 i piedi di Hr\u00f3kr e lo risped\u00ec alle sue navi. Hr\u00f3kr non riusc\u00ec a sopportare un tale affronto, cos\u00ec torn\u00f2 con una grande armata e uccise Hr\u00f3arr. Helgi vendic\u00f2 poi il fratello tagliando anche le braccia di Hr\u00f3kr. Il figlio di Hr\u00f3arr, Agnar, ritrov\u00f2 l'anello immergendosi nell'acqua e da quest'impresa acquist\u00f2 grande gloria; si dice che Agnar sia diventato anche pi\u00f9 grande del padre, e molto si parla di lui nelle antiche saghe.\nHelgi attacc\u00f2 la Svezia per riprendersi Yrsa, sua figlia e amante, ma fu ucciso da re A\u00f0ils; gli succedette sul trono Hr\u00f3lfr Kraki, figlio suo e di Yrsa.\nAnche se la \"Hr\u00f3lfs saga kraka ok kappa hans\" concorda con tutte le altre fonti scandinave riguardo al rapporto incestuoso fra Helgi e sua figlia Yrsa, discorda con tutte e con il \"Beowulf\" nel non porre Hro\u00f0gar re di Danimarca. Il suo posto \u00e8 preso invece dal fratello Helgi e Hro\u00f0gar \u00e8 detto essersi trasferito nel Northumberland, dove sposa \u00d6gn, figlia di un probabilmente fittizio re Nor\u00f0ri che diede il suo nome al Northumberland (\"Nor\u00f0imbraland\"). Ci sono opinioni discordanti sul fatto che ci siano o meno connessioni tra la moglie di Hro\u00f0gar nel \"Beowulf\" (Wealh\u00feeow) e quella nella \"Hr\u00f3lfs saga kraka ok kappa hans\" (\u00d6gn); \u00e8 stato suggerito che \u00d6gn dimostri che Wealh\u00feeow e la sua famiglia (gli Helming) fossero anglosassoni. Un'altra differenza \u00e8 il fatto che i figli di Hro\u00f0gar, Hre\u00f0ric e Hro\u00f0mund, non appaiono nella tradizione scandinava ma corrispondono ad Agnar nella \"Hr\u00f3lfs saga kraka ok kappa hans\".\nLa \"Saga degli Skj\u00f6ldungar\" e il \"Bjarkar\u00edmur\".\nLa \"Saga degli Skj\u00f6ldungar\" e il \"Bjarkar\u00edmur\" raccontano una storia simile a quella della \"Hr\u00f3lfs saga kraka ok kappa hans\", ma con alcune differenze. Ricompare l'Ingeld (\"Ingjaldus\") del \"Beowulf\", ma stavolta \u00e8 Ingeld il padre di Froda (\"Frodo\") e al contrario della \"Hr\u00f3lfs saga kraka ok kappa hans\" \u00e8 Ingeld il fratellastro di Healfdene (Haldan).\nLe fonti rivelano che Haldan aveva un fratellastro di nome Ingjaldus e tre figli dalla regina Sigrith: i figli Roas e Helgo e la figlia Signy.\nIngjaldus \u00e8 geloso di suo fratello, perci\u00f2 lo attacca e lo uccide e in seguito sposa Sigrith. Ingjaldus e Sigrith poi hanno due bambini, R\u00e6recus e Frodo. La loro sorellastra Signy vive con la madre finch\u00e9 non sposa S\u00e6vil, jarl della Zelanda. Ingjaldus, preoccupato che i nipoti potessero volere vendetta, tenta di trovarli e ucciderli, ma Roas e Helgo sopravvivono nascondendosi su un'isola presso la Scania; quando sono abbastanza grandi, vendicano il padre uccidendo Ingjaldus.\nI due fratelli diventano entrambi re di Danimarca, e Roas sposa la sorella del re d'Inghilterra. Quando il figlio di Helgo, Rolfo (che Helgo ha generato dalla sua stessa figlia, Yrsa), ha otto anni, Helgo muore e Rolfo gli succede. Non molto dopo, Roas viene ucciso dai fratellastri R\u00e6recus e Frodo, facendo diventare Rolfo l'unico re di Danimarca.\nQuesta versione concorda con tutte le altre versioni della leggenda di Hro\u00f0gar (Roas) e Halga (Helgo) nel dirli figli di Healfdene (Haldan) e nel presentare Hro\u00f0gar come zio di Hro\u00f0ulf (Rolfo). Concorda col \"Beowulf\" e con la \"Hr\u00f3lfs saga kraka ok kappa hans\" nel dire che ebbero una sorella e nel parlare di una loro faida con Froda (Frodo) e Ingeld (Ingjaldus), mentre c'\u00e8 un rivolgimento nella parentela tra questi ultimi (in questa versione Ingeld \u00e8 il padre di Froda). Concorda con tutte le fonti scandinave nel parlare della relazione incestuosa tra Halga e la figlia Yrsa. Inoltre concorda con tutte le altre versioni, tranne la \"Hr\u00f3lfs saga kraka ok kappa hans\", nel presentare Hro\u00f0gar come re di Danimarca, anche se concorda con la \"Hr\u00f3lfs saga kraka ok kappa hans\" riguardo al matrimonio con una donna anglosassone. \u00c8 in accordo con la \"Hr\u00f3lfs saga kraka ok kappa hans\" anche per quanto riguarda il matrimonio tra la loro sorella e un certo S\u00e6vil Jarl, e il fatto che si nascosero su un'isola nella fuga dallo zio prima di essere in grado di ucciderlo e vendicare loro padre.\nLo \"Hversu Noregr Bygg\u00f0ist\".\nL'opera norrena sulla genealogia intitolata \"Hversu Noregr bygg\u00f0ist\" dice che Hr\u00f3arr ebbe un figlio chiamato Valdar, padre di Harald il Vecchio, padre di Halfdan il Valoroso, padre di Ivar Vidfamne che fu il nonno materno di Harald Hildetand. Harald cadde nella Battaglia del Br\u00e1vellir contro suo nipote Sigur\u00f0r Hringr, re di Svezia e padre di Ragnar Lodbrok.\nQuesta fonte non ci presenta la vita di Hro\u00f0gar, ma come Harald Bellachioma discendesse dai re e dagli eroi delle leggende scandinave. L'unica ragione per assumere che \"Hr\u00f3arr\" sia lo stesso Hro\u00f0gar delle saghe precedenti \u00e8 il fatto che Hro\u00f0gar fosse il solo personaggio cos\u00ec famoso da non aver bisogno di nient'altro fuorch\u00e9 il nome per essere identificato dal lettore. Comunque, la \"Saga degli Skj\u00f6ldungar\" dice che un certo Valdar contese il trono a R\u00f6rek, il cugino di Halga e successore di Hro\u00f0ulf (Hr\u00f3lfr Kraki) come re dei Daner. Dopo la guerra R\u00f6rek prese la Zelanda mentre Valdar la Scania. Se ci basiamo sulla tradizione del \"Hversu Noregr bygg\u00f0ist\", Valdar aveva tutto il diritto di reclamare il trono essendo figlio del re legittimo precedente, Hro\u00f0gar.\nLe cronache medievali danesi.\nNel \"Chronicon Lethrense\" e nelle \"Gesta Danorum\" (opere di storia della Danimarca del XII secolo, scritte in latino), re Hro\u00f0gar \u00e8 menzionato nella forma dell'antico danese Ro o Roe. Suo padre Healfdene compare come \"Haldan\" o \"Haldanus\", mentre il fratello Halga come \"Helghe\" o \"Helgo\"; Hro\u00f0ulf compare accompagnato da un epiteto come \"Roluo Krage\" o \"Rolf Krage\". Il loro nemico svedese, re Eadgils, compare come \"Athislus\" o \"Athisl\" (ma il \"Chronicon Lethrense\" lo chiama \"Hakon\").\nL'unica opera danese che mantiene la tradizione della faida con Ingeld e Froda sono le \"Gesta Danorum\".\nIl \"Chronicon Lethrense\" e gli \"Annales Lundenses\".\nIl \"Chronicon Lethrense\" e gli \"Annales Lundenses\" che lo contengono riportano che Ro e Helghe erano figli di Haldan, morto di vecchiaia. I due fratello si spartirono il potere: Ro si prese la terra, Helghe il mare. Dicono anche che Ro fond\u00f2 e diede il nome alla citt\u00e0 mercantile di Roskilde e che fu sepolto a Lejre. Comunque, prima che il nipote di Ro, Rolf Krage (Hro\u00f0ulf) figlio di Helghe e di sua figlia Yrsa, potesse ascendere al trono, il governo della Danimarca fu dato ad un re cane per ordine del re di Svezia Hakon/Athisl (cio\u00e8 Eadgils).\nIl \"Chronicon Lethrense\" e gli \"Annales Lundenses\" concordano col \"Beowulf\" nel presentare Hro\u00f0gar (Ro) e suo fratello Halga (Helghe) come figli di Healfdene (Haldan). Tuttavia non contengono una loro descrizione come il \"Beowulf\", n\u00e9 parlano di mogli e figli. Comunque, menzionano una suddivisione del potere tra Hro\u00f0gar e Halga dove Halga ha il controllo solo della flotta. \u00c8 da notare che Hro\u00f0gar \u00e8 detto aver fondato il paese di Roskilde, che coincide nel \"Beowulf\" con l'informazione della costruzione di Heorot. La notizia che Hro\u00f0ulf (Rolf) fosse il prodotto di una relazione incestuosa tra Halga e sua figlia Yrse compare solo nella tradizione scandinava. Come nel \"Beowulf\", anche negli \"Annales Lundenses\" Hro\u00f0gar \u00e8 contemporaneo di Eadgils (Athisl), che il \"Chronicon Lethrense\" chiama \"Hakon\".\nI \"Gesta Danorum\".\nLe \"Gesta Danorum\" (Libro 2) di Saxo Grammaticus contengono all'incirca le stesse informazioni delle fonti gi\u00e0 discusse: che Ro era figlio di Haldanus e fratello di Helgo, e lo zio del suo successore, Roluo Krage (Hro\u00f0ulf). \u00c8 detto solo di Ro che \u00e8 \"basso e magro\", che fond\u00f2 la cittadina di Roskilde e che quando loro padre Haldanus mor\u00ec di vecchiaia Ro e suo fratello Helgo si divisero il potere, assegnandosi Ro la terra e Helgo l'acqua.\nRo non riusc\u00ec a difendere il suo regno dagli attacchi del re svedese Hothbrodd, che non si accontentava di combattere ad est ma desiderava saggiare la sua potenza anche contro i Danesi:\nRo fu poi vendicato dal fratello Helgo, che poi prontamente and\u00f2 a est e vi mor\u00ec coperto di vergogna (perch\u00e9 aveva scoperto di aver generato Roluo Krake dalla sua stessa figlia Urse). Roluo successe a suo padre e suo zio sul trono di Danimarca.\nLe \"Gesta Danorum\" concordano col \"Beowulf\" anche nel presentare Hro\u00f0gar (Ro) e Halga (Helgo) come fratelli e come figli di Healfdene (Haldanus). Inoltre, come il \"Chronicon Lethrense\" e gli \"Annales Lundenses\", presenta Hro\u00f0ulf (Roluo) come figlio di Halga e della figlia di Halga. Una differenza rilevante \u00e8 il fatto che Eadgils (Athisl) \u00e8 spostato avanti di una generazione, e al suo posto Saxo indica come uccisore di Hro\u00f0gar il padre di Eadgils, re Hothbrodd (chiamato in altre fonti Ohthere). Una somiglianza con quest'episodio si pu\u00f2 trovare nel \"Chronicon Lethrense\", dove Halga deve uccidere un uomo chiamato Hodbrod per ottenere l'intera Danimarca. Inoltre, Saxo aggiunge il dio H\u00f6\u00f0r come fratello di Eadgils per presentare pi\u00f9 tardi una versione evemerizzata del mito di Baldr.\nLa tradizione della faida con gli Hea\u00f0obard Ingeld e Froda compare due volte nelle \"Gesta Danorum\". La prima volta in cui parla della faida \u00e8 il Libro 2, nel quale Ingeld (chiamato \"Ingild\") compare insieme al figlio Agnar. In questa versione, il figlio di Ingeld stava per sposare Rute sorella di Hro\u00f0ulf, ma scoppi\u00f2 una lotta e Agnar mor\u00ec in un duello con B\u00f6\u00f0varr Bjarki (chiamato \"Biarco\").\nIl secondo momento in cui si parla di Froda e Ingeld \u00e8 nel Libro 7, ma qui Hro\u00f0gar \u00e8 rimpiazzato da un \"Harald\" e Halga da un \"Haldanus\". \u00c8 la versione norrena della faida, simile a quella raccontata nella \"Saga degli Skj\u00f6ldungar\", nel \"Bjarkar\u00edmur\" e nella \"Hr\u00f3lfs saga kraka ok kappa hans\", dove gli Hea\u00f0obard sono stati dimenticati e la faida con Froda e Ingeld \u00e8 diventata una faida familiare. In questa versione Ingeld ha due figli, Frodo (Froda) e Harald (Healfdene); anche qui, come nella \"Saga degli Skj\u00f6ldungar\" e nel \"Bjarkar\u00edmur\", il rapporto padre-figlio tra Froda e Ingeld \u00e8 stato invertito. Frodo uccide suo fratello e cerca di far lo stesso con i due nipoti, Harald (Hro\u00f0gar) e Haldanus (Halga); dopo varie avventure, i due fratelli uccidono lo zio e vendicano il padre.\nOsservazioni.\nCon l'eccezione del \"Hversu Noregr bygg\u00f0ist\", dove \u00e8 solo un nome in una lista, tre elementi sono comuni a tutte le fonti: Hro\u00f0gar era figlio di un re danese di nome Healfdene, era fratello di Halga e zio di Hro\u00f0ulf. Oltre a questi, la tradizione scandinava aggiunge all'unanimit\u00e0 il particolare della relazione incestuosa tra Halga e sua figlia Yrsa da cui nascer\u00e0 Hro\u00f0ulf; questa storia non \u00e8 presentata nel \"Beowulf\", oppure l'autore non ne era a conoscenza. Le fonti danesi (\"Chronicon Lethrense\", \"Annales Lundenses\" e \"Gesta Danorum\") concordano tutte col \"Beowulf\" nel dire Hro\u00f0gar re di Danimarca; quelle islandesi (\"Saga degli Skj\u00f6ldungar\", \"Bjarkar\u00edmur\" e \"Hr\u00f3lfs saga kraka ok kappa hans\") concordano col \"Beowulf\" nel dare a Hro\u00f0gar una sorella e nel menzionare la faida con Froda e Ingeld, sebbene con variazioni. Ci\u00f2 che \u00e8 unico nelle versioni islandesi \u00e8 la narrazione delle avventure di Hro\u00f0gar e Halga prima che uno dei due diventi re.\nFilm.\nPer la sua posizione centrale nella saga di Beowulf, Hro\u00f0gar compare in parecchie opere liriche e drammatiche sull'argomento. Ecco i film in cui compare (con relativo attore che lo interpretava):\nInoltre, il re dei nani del \"Ciclo dell'Eredit\u00e0\" di Christopher Paolini, Rothgar, si chiama \"Hrothgar\" nella versione originale, come questo mitico personaggio.\nSerie televisive.\nSi pu\u00f2 vedere Hro\u00f0gar nel 12\u00ba episodio della 1\u00aa stagione di (\"Eroi e Demoni\"), quando il Dottore visita uno scenario del Beowulf nel ponte ologrammi per salvare Harry Kim."}
{"id": "1458683", "revid": "767487", "url": "https://it.wikipedia.org/wiki?curid=1458683", "title": "La 25\u00aa ora (film 1967)", "text": "La 25\u00aa ora (\"La Vingt-cinqui\u00e8me heure\") \u00e8 un film del 1967 diretto da Henri Verneuil.\nTrama.\nFine anni trenta, un piccolo paesino della campagna rumena. Il capitano della polizia Dobresco, vistosi rifiutato da Suzanne decide di fare sparire il marito Johann con la falsa accusa di essere un ebreo.\nL'uomo viene subito internato in un campo di concentramento dove i suoi reclami non vengono mai presi in considerazione ma dove si adatta nonostante le pesanti condizioni di lavoro.\nCon l'infuriare della guerra gli eventi drammatici si susseguono e Johann, che si ritrova in un altro campo di concentramento, finisce per collaborare con i nazisti, viene anche fotografato con una uniforme delle SS.\nLa situazione cambia, i sovietici avanzano e arrivano nel villaggio rumeno dove uccidono Dobresco e violentano Suzanne mentre Johann finisce arrestato dalle forze Alleate che lo dovranno poi processare assieme ad altri criminali di guerra.\nGrazie ad un volenteroso avvocato la vera storia di Johann viene alla luce e l'uomo viene finalmente liberato e pu\u00f2 riunirsi alla sua famiglia. L'incontro \u00e8 molto difficile, sono passati 11 anni dalla loro separazione ed entrambi hanno patito troppe sofferenze. Un giornalista insiste affinch\u00e9 i coniugi ricongiunti sorridano per le foto che verranno pubblicate sui giornali ma non sono in grado di farlo. Hanno ormai dimenticato cosa sia la felicit\u00e0. Tra le lacrime Johann riesce solo a fare una smorfia grottesca."}
{"id": "1458686", "revid": "104783039", "url": "https://it.wikipedia.org/wiki?curid=1458686", "title": "L\u00f3czy", "text": "L\u00f3czy \u00e8 un orfanotrofio ungherese creato nel 1946 a Budapest per gli orfani di guerra. La casa di L\u00f3czy \u00e8 famosa per la pedagogia innovativa che \u00e8 stata realizzata dalla sua direttrice, la pediatra e pedagogista ungherese Emmi Pikler.\nIl metodo Pikler-L\u00f3czy si basa su alcuni principi direttivi, fra i quali si pu\u00f2 citare l'importanza della verbalizzazione, del gioco libero ed il rispetto dell'attivit\u00e0 autonoma.\nAlcuni principi direttivi.\nIl rispetto dell'attivit\u00e0 autonoma.\nSecondo Emmi Pikler, \u00e8 necessario che l'attivit\u00e0 sorga dal bambino stesso. L'adulto deve rispettare il ritmo delle sue acquisizioni motorie, e non mettere artificialmente il bambino in una posizione che non ha ancora acquisito (es: non mettere seduto un bambino che non sa ancora farlo). Il suo ruolo \u00e8 di aiutarlo a trovare il mezzo per giungervi solo, aiutarlo a prendere coscienza dei suoi movimenti. Per giungervi, \u00e8 importante che il bambino possa essere libero dei suoi movimenti (es: no sbarre ai letti affinch\u00e9 il bambino possa entrarvi o uscire solo).\nInfluenza sugli schemi pedagogici negli asili.\nL'influenza del metodo Pikler-L\u00f3czy \u00e8 molto importante in numerose strutture d'accoglienza della piccola infanzia. Tuttavia, quelle che applicano tutti i principi del metodo restano rare."}
{"id": "1458687", "revid": "78273", "url": "https://it.wikipedia.org/wiki?curid=1458687", "title": "Healfdene", "text": ""}
{"id": "1458688", "revid": "114325", "url": "https://it.wikipedia.org/wiki?curid=1458688", "title": "Froda", "text": ""}
{"id": "1458689", "revid": "1763497", "url": "https://it.wikipedia.org/wiki?curid=1458689", "title": "Zimogeno", "text": "Si definisce zimogeno (o proenzima) un precursore inattivo di un enzima. Esso infatti richiede la rottura di uno o pi\u00f9 legami peptidici specifici per divenire un enzima attivo. Tale attivazione pu\u00f2 avvenire a causa dell'ambiente acido di un lisosoma o per opera di enzimi specifici, generalmente attraverso il distacco di un frammento polipeptidico, definito peptide di attivazione. Per trasformarsi nella sua forma attiva il proenzima pu\u00f2 anche necessitare di alcuni ioni metallici (come calcio, magnesio o ferro) o dei gi\u00e0 citati livelli particolari di pH. \nLa necessit\u00e0 della presenza di zimogeni per l'organismo \u00e8 legata al fatto che esistono numerose funzioni fisiologiche che devono verificarsi soltanto sotto particolari condizioni, come la digestione, la coagulazione del sangue o l'attivazione del sistema del complemento o dell'apoptosi.\nGli zimogeni vengono solitamente indicati aggiungendo al nome dell'enzima il suffisso \"-ogeno\". In altri casi, invece, si aggiunge semplicemente il prefisso \"pro-\".\nEsempi.\nUn chiaro esempio di pro-enzima \u00e8 il pepsinogeno rilasciato dalle pareti dello stomaco insieme ai succhi gastrici. Esso \u00e8 infatti la forma inattiva, ovvero inerte, dell'enzima pepsina necessario alla scomposizione di catene peptidiche complesse (proteine) in aminoacidi essenziali. In seguito altri esempi di zimogeni:"}
{"id": "1458692", "revid": "228587", "url": "https://it.wikipedia.org/wiki?curid=1458692", "title": "Elsbett", "text": ""}
{"id": "1458695", "revid": "446353", "url": "https://it.wikipedia.org/wiki?curid=1458695", "title": "Spingarda", "text": "In origine la spingarda, chiamata anche springalda o spingardo (dal francese antico \"espringale\", derivato del francone \"springan\" \"saltare, balzare\"), era una macchina da guerra del XIV secolo, a forma di grossa balestra, utilizzata per lanciare grosse pietre o verrettoni.\nCon l'invenzione della polvere da sparo e la costruzione di armi da fuoco, il termine pass\u00f2 ad indicare un pezzo leggero d'artiglieria che lanciava, al pi\u00f9, delle palle da cinque a sei libbre di peso, scendendo fino alle palle di sei once, e per la marina, anche di una sola oncia (sul tipo dello smeriglio).\nQuelle pi\u00f9 grandi erano fissate sopra cavalletti e trattenute con ceppi di legno. Quelle pi\u00f9 piccole diventavano vere e proprie armi portatili e quasi manesche, come il fucile. Le grosse spingarde avevano un mascolo per mettervi la carica; le pi\u00f9 piccole ne erano sprovviste, ed erano tutte di un sol pezzo come i cannoni. In ultimo furono anche chiamate archibusoni.\nLe spingarde arrivarono a essere lunghe fino a 5 m e di calibro variabile da 21 a 82\u00a0mm.\nIn Italia non ebbe molta diffusione; veniva utilizzata di due tipi, quella da barchino, usata nei grandi laghi del nord, sul Po e nelle grandi aree allagate e la versione da appoggio, usata negli appostamenti fissi nel centro Italia per la caccia agli anatidi che venne vietata agli inizi degli anni '70."}
{"id": "1458696", "revid": "2206963", "url": "https://it.wikipedia.org/wiki?curid=1458696", "title": "Campionato mondiale di baseball 1986", "text": "Il XXIX Campionato mondiale di baseball si tenne dal 19 luglio al 2 agosto 1986 nei Paesi Bassi.\nRisultati.\nG : giocate, V : vinte, P : perse, PF : punti fatti, PS : punti subiti, % : percentuale vittorie."}
{"id": "1458697", "revid": "33689", "url": "https://it.wikipedia.org/wiki?curid=1458697", "title": "Buscetta", "text": ""}
{"id": "1458698", "revid": "55935", "url": "https://it.wikipedia.org/wiki?curid=1458698", "title": "Per Theodor Cleve", "text": ""}
{"id": "1458700", "revid": "109044495", "url": "https://it.wikipedia.org/wiki?curid=1458700", "title": "Perkin Warbeck", "text": " \nIl figlio dell'ufficiale che volle farsi re.\nLa vita personale di Perkin Warbeck fu riempita di informazioni inverificabili o inattendibili a partire da quella in cui si arrogava l'identit\u00e0 di Riccardo di Shrewsbury il pi\u00f9 giovane dei figli di Edoardo IV d'Inghilterra. Dopo la sua cattura nel 1497 fu resa pubblica un'altra versione della sua vita basata sulla sua confessione, confessione che \u00e8 considerata solo in parte veritiera dal momento che venne estorta sotto coercizione. In base ad essa egli afferm\u00f2 di essere fiammingo, essendo nato presso Tournai nel 1474 e di essere figlio di un ufficiale francese, tale John de Werbecque e di Katherine de Faro il padre aveva la carica di sovrintendente della citt\u00e0 di Tournai. Queste affermazioni sono confermate dagli archivi municipali della citt\u00e0 che menzionano gran parte delle persone cui Perkin afferm\u00f2 di essere legato. Egli afferm\u00f2 anche di essere stato portato ad Anversa dalla madre quando aveva pi\u00f9 o meno dieci anni perch\u00e9 imparasse la Lingua tedesca, dopo quel periodo pass\u00f2 del tempo sotto diversi tutori, tra Anversa e Middelburg finch\u00e9 and\u00f2 a lavorare presso un mercante inglese di nome John Strewe dove rimase qualche mese. Dopo questo periodo nei Paesi Bassi Perkin decise di visitare altri paesi e venne preso a servizio da un mercante bretone. Con quest'uomo Perkin giunse fino in Irlanda verso il 1491 e l\u00ec riusc\u00ec ad apprendere l'inglese; egli afferm\u00f2 quindi che alcuni abitanti di Cork ancora fedeli al Casato di York gli chiesero, vedendo quanto fosse ben vestito, se per caso apparteneva alla casa di York. Perkin aggiunse anche che costoro agirono in quel modo perch\u00e9 volevano detronizzare il re Tudor Enrico VII d'Inghilterra e decisero che egli era in grado di reclamare il trono asserendo di essere Riccardo di Shrewsbury. Su quest'affermazione tuttavia gli storici sono scettici e sono pi\u00f9 propensi a credere che egli abbia mentito scaricando parte della responsabilit\u00e0 su altri per evitare la pena di morte. Del resto \u00e8 estremamente probabile, se non sicuro, che il vero Riccardo di Shrewsbury all'epoca fosse morto, con ogni probabilit\u00e0 assassinato nella Torre di Londra.\nRiccardo IV d'Inghilterra.\nLa prima volta che Perkin reclam\u00f2 il suo diritto al trono inglese lo fece dalla Borgogna nel 1491. Quello stesso anno si rec\u00f2 in Irlanda sperando di trovare sull'isola lo stesso supporto che aveva trovato Lambert Simnel quattro anni prima e in questo ebbe fortuna, fortuna che era destinata a migliorare. Nello stesso anno Perkin venne ricevuto da Carlo VIII di Francia che per\u00f2 l'anno seguente fu costretto a espellerlo in virt\u00f9 del Trattato di Etaples con il quale il re francese si era impegnato a non offrire rifugio ai ribelli che si opponevano ai Tudor. Un importante riconoscimento gli venne per\u00f2 allora dalla sorella di Edoardo IV, Margherita di York, vedova del duca di Borgogna Carlo il Temerario, non si sa se perch\u00e9 davvero convinta di aver ritrovato il nipote, o se per diverse considerazioni di carattere politico. In ogni caso ella lo prese sotto la sua ala e lo ammise alla sua corte; ci\u00f2 che determin\u00f2 le proteste di Enrico VII di fronte al nuovo duca di Borgogna Filippo il Bello, e quando queste rimasero lettera morta, l'embargo contro il ducato. Quando, poi, nell'agosto 1493 mor\u00ec l'imperatore Federico III d'Asburgo, il suo successore Massimiliano I d'Asburgo, padre di Filippo il Bello, invit\u00f2 Perkin ai funerali e lo riconobbe ufficialmente quale Riccardo di Shrewsbury, legittimo erede degli York e legittimo re d'Inghilterra col nome di Riccardo IV d'Inghilterra.\nLa fallita invasione.\nIl 3 maggio 1495, sovvenzionato da Margherita di York, Perkin sbarc\u00f2 a Deal, nel Kent, sperando di ricevere supporto popolare, tuttavia il suo piccolo esercito fu presto messo in rotta prima ancora di essere sbarcato tanto che egli dovette fuggire andando a riparare in Irlanda. Qui egli trov\u00f2 il supporto di Maurice, FitzGerald, IX conte di Desmond (morto nel 1520) ed insieme misero sotto assedio Waterford. Tale impresa non ebbe successo e Perkin fu costretto ancora alla fuga, riparando in Scozia. Giacomo IV di Scozia lo accolse con calore, intuendo che poteva offrirgli una qualche influenza a livello internazionale. In quel periodo Enrico VII stava trattando il matrimonio del proprio primogenito Arturo Tudor con Caterina d'Aragona figlia dei potenti re di Spagna Ferdinando II d'Aragona ed Isabella di Castiglia. Giacomo sapeva che i sovrani spagnoli lo avrebbero aiutato in caso di scontro con l'Inghilterra nell'intento di placare la situazione prima che degenerasse in una guerra che coinvolgeva la Francia, storica alleata della Scozia e tradizionale nemica di Inghilterra e Spagna. L'ambasciatore spagnolo Pedro de Ayala arriv\u00f2 in Scozia per verificare l'andamento delle cose. Nel 1496 Perkin spos\u00f2 Catherine Gordon (1474 circa-ottobre 1537), figlia di George Gordon, II conte di Huntly (prima del 1455-8 giugno 1501), un cugino di Giacomo. Le nozze furono festeggiate con una giostra e Giacomo forn\u00ec a Perkin gli abiti per il matrimonio insieme a un'armatura coperta di seta viola e secondo alcuni storici questo dimostra che Perkin giostr\u00f2 insieme al re e ad altri cavalieri.\nNel settembre 1496 Giacomo si prepar\u00f2 a invadere l'Inghilterra con Perkin che venne rivestito dei colori della casa di York. Il 21 del mese l'esercito pass\u00f2 il Tweed presso Coldstream. Dopo qualche giorno di scontri con gli inglesi i due furono tuttavia costretti a ritirarsi, soprattutto perch\u00e9 dal Northumberland non arriv\u00f2 lo sperato supporto a Perkin, e quando da Newcastle giunsero gli uomini di Ralph Neville, III conte di Westmorland (1456 circa-6 febbraio 1499) Perkin e Giacomo si ritirarono definitivamente.\nQuando la notizia dell'invasione giunse alle orecchie di Ludovico Sforza il 21 ottobre egli scrisse all'ambasciatore spagnolo pregandolo di intercedere perch\u00e9 Scozia e Inghilterra stipulassero un accordo di pace, pace che fu trattata da Ayala.\nUna volta tornato in Scozia, Giacomo, nel tentativo di liberarsi di Perkin, assunse un equipaggio bretone che lo riport\u00f2 in disgrazia a Waterford per poi firmare il trattato di Ayton con Enrico per sancire la pace fra i loro due paesi.\nDalla Cornovaglia alla Torre.\nIl 7 settembre 1497 Perkin attracc\u00f2 presso Plymouth, nella Cornovaglia, sperando di attrarre le simpatie dei cornici sull'onda del risentimento che ancora provavano per gli inglesi per via della fallita Insurrezione della Cornovaglia del 1497 di soli tre mesi addietro. Egli promise di fermare il rialzo delle tasse se essi si arruolavano per una guerra d'invasione contro la Scozia e fu caldamente ben accolto, fu proclamato Riccardo IV presso la Brughiera di Bodmin e i suoi 6.000 uomini presto raggiunsero Exeter per poi arrivare a Taunton. Enrico VII mand\u00f2 un esercito per ricacciarli indietro e quando Perkin seppe che gli uomini del re erano a Glastonbury disert\u00f2 abbandonando i propri uomini. Egli venne catturato all'Abbazia di Beaulieu, Enrico intanto si rec\u00f2 a Taunton dove ricevette quel che rimaneva del esercito di Perkin arrivandovi il 4 ottobre ed accogliendo la loro resa. I capi rivolta furono giustiziati, mentre gli altri vennero solo multati.\nPerkin venne portato alla Torre di Londra dove a quel tempo si trovava anche Edoardo conte di Warwick. Nel 1499 i due provarono a scappare e vennero entrambi ricatturati, Perkin venne giustiziato il 23 novembre 1499."}
{"id": "1458705", "revid": "541054", "url": "https://it.wikipedia.org/wiki?curid=1458705", "title": "Fiat 1100 Siata Tipo Ufficio", "text": "La Fiat 1100 Siata Tipo Ufficio \u00e8 un prototipo d'automobile costruito dalla torinese Siata nel 1943.\nLa storia.\nI bombardamenti che colpirono le citt\u00e0 del nord Italia a partire dal novembre 1942, avevano fortemente messo in crisi le industrie lombarde e piemontesi. L'obiettivo strategico degli alleati era certo quello di ridurre la potenza produttiva italiana, ma le devastazioni causarono anche effetti collaterali ugualmente temuti dagli imprenditori: la distruzione degli uffici annessi agli opifici. Sovente gli incendi causati dalle bombe interessavano gli archivi delle aziende, cancellando un patrimonio non pi\u00f9 ricostituibile fatto di brevetti, contratti, quietanze e titoli.\nMolti imprenditori provvidero a trasferire gli archivi nelle case di villeggiatura, lontane dalle citt\u00e0, causando comunque un disagio funzionale in relazione all'impossibilit\u00e0 di consultazione dei documenti per le esigenze di produzione.\nQuesti disagi dati dal periodo bellico, convinsero la Siata a studiare un veicolo che potesse risolvere il problema, progettando un ufficio-archivio mobile.\nLa vettura.\nCostruita su base meccanica Fiat 1100 L Passo Lungo, la Siata Tipo Ufficio si presentava come una monovolume con parte a sbalzo del retrotreno facilmente sganciabile e riagganciabile, destinata a contenere l'archivio dei documenti.\nL'abitacolo alto e spazioso, al quale si accedeva mediante 4 porte apribili ad armadio, era dotato di comodo divano posteriore e due poltrone anteriori girevoli. Il volante era estraibile per essere collocato in una feritoia centrale e fungere da tavolino.\nNonostante le dimensioni ed il non ottimale profilo aerodinamico, la vettura raggiungeva i 90 km/h.\nVenne presentata il 10 novembre 1943, anche nella versione \"8 posti\" per famiglie numerose, allo scopo di non offrire un'immagine troppo \"disfattista\" circa l'impiego del veicolo.\nLe vicende del conflitto impedirono la produzione in piccola serie della Siata Tipo Ufficio che venne realizzata in pochissimi esemplari, nessuno dei quali risulta essere sopravvissuto."}
{"id": "1458708", "revid": "762947", "url": "https://it.wikipedia.org/wiki?curid=1458708", "title": "Santa Fe (Citt\u00e0 del Messico)", "text": "Santa Fe \u00e8 un distretto di Citt\u00e0 del Messico, che si \u00e8 convertito nel pi\u00f9 importante del Messico e della America Latina in termini finanziari e corporativi, si trova nella zona ovest del Distretto Federale e forma parte della delegazione Cuajimalpa e \u00c1lvaro Obreg\u00f3n.\nSanta Fe \u00e8 divisa in quattro zone e diverse colonie. Le zone sono corporative, commerciale, scolastico e abitativo. Attualmente a Santa Fe sorge il centro commerciale pi\u00f9 grande di tutta l'America Latina, il Centro Santa Fe, sorgono anche tre universit\u00e0 e tre college, hanno sede anche numerose compagnie nazionali e internazionali. L'opulenza delle costruzioni delle zone pi\u00f9 recenti \u00e8 in netto contrasto con la estrema povert\u00e0 delle colonie popolari e degli antichi villaggi che sorgono nelle immediatezze. A causa della cattiva progettazione urbanistica iniziale, oggi Santa Fe soffre di gravi problemi di comunicazione con il resto del Distretto Federale e con la sua zona metropolitana; inoltre sempre per la cattiva progettazione iniziale, la zona soffre gravi problemi di distribuzione delle risorse idriche."}
{"id": "1458711", "revid": "767487", "url": "https://it.wikipedia.org/wiki?curid=1458711", "title": "Gilera SC", "text": "La SC 125 \u00e8 un modello di motocicletta presentata nel 2007 e venduta solo per un anno, nella sola cilindrata 125 cm\u00b3 e si tratta di un modello sportivo della casa Gilera. In realt\u00e0 si tratta praticamente della Derbi GPR 125 Racing alla quale sono state applicate colorazioni differenti, mentre il resto rimane completamente uguale e destinata anch'essa al Campionato SP.\nComponentistica.\nLa moto, esattamente come la Derbi GPR 125 Racing \u00e8 dotata di un motore Minarelli-Yamaha, montato sulla Yamaha DT 125, con degli accorgimenti sull'alimentazione e sullo scarico, che sono usati per l'omologazione della moto ad Euro 2, questi accorgimenti sono l'immissione di aria seconda nell'espansione dotata di doppio catalizzatore, controllo della carburazione e altro.\nLa moto oltre alle caratteristiche meccaniche all'avanguardia, \u00e8 dotata di una ciclistica diversa dai modelli presenti sul mercato, come la Cagiva Mito, e l'Aprilia RS, infatti viene utilizzato un impianto frenante radiale all'anteriore, ma con un disco da 300\u00a0mm invece dei 320\u00a0mm, cos\u00ec come l'impianto posteriore, decisamente pi\u00f9 piccolo rispetto ai altri modelli, 180\u00a0mm contro i 220/230\u00a0mm. In questo caso risulta decisamente pi\u00f9 comprensibile poich\u00e9 tale impianto riduce la possibilit\u00e0 di bloccaggi, facilitando anche l'utilizzo in curva per i meno esperti.\nMa la SC non ha solo l'impianto frenante ridimensionato, ma anche la copertura posteriore, montando una gomma leggermente pi\u00f9 piccola, pi\u00f9 precisamente da 130/70, che facilita l'inserimento in curva, la sicurezza del pilota e garantisce comunque sia la tenuta a livello della 150/70, anche se soggetta ad una maggiore usura, anche se pi\u00f9 uniforme."}
{"id": "1458712", "revid": "767487", "url": "https://it.wikipedia.org/wiki?curid=1458712", "title": "Maciste gladiatore di Sparta", "text": "Maciste gladiatore di Sparta \u00e8 un film del 1964 diretto da Mario Caiano.\nTrama.\nL'eroe Maciste soffre insieme ai cristiani la persecuzione dall'Impero Romano. Lui, come gladiatore spartano, s'innamora di una giovane cristiana e deve salvarla dalla sua condanna nell'arena. Maciste fa un tentativo disperato di salvare i cristiani. Dovr\u00e0 vincere mostri e gladiatori per ottenere la vittoria e restare con la sua amata.\nDistribuzione.\nLa pellicola \u00e8 stata distribuita nelle sale cinematografiche italiane a partire dal 9 aprile del 1964."}
{"id": "1458713", "revid": "1318658", "url": "https://it.wikipedia.org/wiki?curid=1458713", "title": "Sergente capo", "text": "Il sergente capo, \u00e8 un grado militare dei sottufficiali che esiste in diverse forze armate mondiali.\nSvizzera.\nNell'esercito svizzero, il grado di \"sergente capo\" (abbreviato sgt capo) \u00e8 attribuito nelle seguenti maniere:\nPrima della riforma dell'Esercito XXI (1\u00ba gennaio 2004) i sergenti avevano delle funzioni simili.\nStati Uniti d'America.\nMaster sergeant \u00e8 l'ottavo rango degli arruolati nell'Esercito degli Stati Uniti.\nSottufficiale di rilevante importanza a livelli di battaglione, superiore del sergeant first class (sergente di prima classe), inferiore al sergeant major (sergente maggiore) ed a parit\u00e0 di livello, ma non di comando, del First sergeant (primo sergente). \u00c8 abbreviato in MSG.\nSecondo la comparazione dei gradi della NATO il grado di Master sergeant e First sergeant nelle forze armate italiane corrispondono rispettivamente al maresciallo ordinario e al maresciallo maggiore dell'Esercito e dell'Aeronautica Militare.\nGrecia.\nNell'esercito greco il grado corrispondente \u00e8 \"Epilochias\" (greco: \u0395\u03c0\u03b9\u03bb\u03bf\u03c7\u03af\u03b1\u03c2) che secondo la comparazione dei gradi della NATO nelle forze armate italiane corrisponde al grado di sergente maggiore capo dell'Esercito e dell'Aeronautica Militare Italiana, al brigadiere capo dell'Arma dei Carabinieri e al secondo capo scelto della Marina Militare Italiana."}
{"id": "1458715", "revid": "767487", "url": "https://it.wikipedia.org/wiki?curid=1458715", "title": "Chen (zoologia)", "text": ""}
{"id": "1458718", "revid": "465169", "url": "https://it.wikipedia.org/wiki?curid=1458718", "title": "Pierantonio (Umbertide)", "text": "Pierantonio \u00e8 una frazione del comune di Umbertide (PG). Si trova in prossimit\u00e0 del fiume Tevere, a circa 7\u00a0km a sud di Umbertide e a 24\u00a0km a nord di Perugia, contigua alla localit\u00e0 di Sant'Orfeto del comune di Perugia.\nLa strada \"Tiberina\" lo attraversa (nord-sud) intersecandosi con la statale che conduce a Gubbio (25\u00a0km) ad est e con la direttrice che conduce verso il monte Tezio e il lago Trasimeno (circa 25\u00a0km) ad ovest.\nStoria.\nPierantonio ebbe origine intorno al 1600 da alcune famiglie che si insediarono tra il torrente Mussino ed il Tevere. \nUno dei primi documenti relativi al territorio della odierna Pierantonio \u00e8 un testamento del 1503 che attesta la presenza della chiesa di San Patregnano con un cimitero.\nLa carta dell'Umbria di Ignazio Danti del 1577 riporta, lungo la direttrice che collega Perugia ad Umbertide, la presenza di un'osteria denominata \u201cOsteria di P. Antonio\u201d e che avrebbe rappresentato una tappa di ristoro per gli antichi viaggiatori. Sembra quindi che il paese abbia avuto origine intorno a questa locanda, il cui proprietario era un certo Pier o Pietro Antonio, da cui ha preso il nome.\nLa presenza dell'osteria \u00e8 confermata da un atto notarile del 1681.\nUna carta topografica del 1611 attesta che in quel periodo, nell'attuale territorio di Pierantonio, erano presenti sei case con tre cappelle, non pi\u00f9 esistenti. Il sacerdote Ballerini in uno scritto del 1913 scriveva: \u201cLa prima cappella, dedicata allo Spirito Santo, era adorna di affreschi di nessun pregio. Detta cappella costituiva la presente sacrestia, la cantina del parroco e il piccolo andito della canonica\u201d.\nLa seconda cappella era situata a Nord dell'abitato. Oggi \u00e8 ridotta a un rudere, il tetto \u00e8 crollato ma sono ancora visibili alcune immagini dipinte su pietra, probabilmente San Pietro e Sant'Antonio dai simboli iconografici che ancora si possono intravedere. L'intitolazione, la pianta rettangolare con abside, l'orientamento ad oriente, la conformazione del parametro murario inducono ad ipotizzare una datazione della chiesa anteriore al 1100.\nLa terza cappella era situata a sud fuori dall'abitato, circa 150 metri dal torrente Mussino ed era dedicata a S. Giovanni Battista.\nNel 1700 Pierantonio faceva parte del comune di Perugia ed esistevano alcuni vocaboli di poderi tra cui: Colle Casaccia, Palazzetto Amatucci, Palazzetto Florenzi, Podere del Castello, Mulinello, Campanella, Gianne, Malcagno, Pane Letto, Colle San Martino, Antignano di Sopra e Cacioppo. Sono di questo periodo i primi documenti che utilizzano il nome attuale Pierantonio per indicare questo paese. \nNel 1866 fu gettata la prima pietra per la costruzione dell'attuale campanile della chiesa, che ha la caratteristica di essere indipendente da essa. \nNel 1944 il ponte ferroviario sul torrente Mussino fu danneggiato dai nazisti e venne ricostruito nel 1949.\nIl paese ha avuto un forte sviluppo dal 1900 in poi, in particolare dopo gli anni \u201850 quando si svilupparono a Pierantonio alcune industrie con fabbriche di mattonelle, mobili ed infissi in legno. Nel 1961 Ettore Gustavo Broggi avvi\u00f2 un'officina metalmeccanica che \u00e8 diventata molto importante per l'economia del paese.\nEconomia.\nNon vi sono costruzioni di particolare rilevanza storica, tuttavia Pierantonio pu\u00f2 considerarsi uno degli snodi pi\u00f9 importanti dell'alto perugino: oltre che per la vivacit\u00e0 industriale e commerciale presente fin dagli anni sessanta e la tradizione contadina, la collocazione geografica lo pone all'estremo sud dell'alta valle del Tevere, della quale rappresenta il confine verso il perugino; si trovano industrie metalmeccaniche, alimentari, di packaging, piccole e medie falegnamerie, esercizi commerciali di vario tipo.\nDa segnalare la presenza di una azienda all'avanguardia nel trattamento dello strumentario chirurgico per sala operatoria che ha recuperato un vecchio stabilimento metalmeccanico al centro del paese.\nCultura.\nLa contiguit\u00e0 geografica con la frazione perugina di Sant'Orfeto ha determinato una fusione geografica delle due realt\u00e0, le quali, sebbene appartenenti a diversi comuni, possono da un punto di vista socioeconomico considerarsi come un unico paese.\nLa posizione di confine fra diverse aree dell'alta Umbria ha reso la frazione un punto d'incontro e di scambio fra diversi centri pi\u00f9 rilevanti (oltre a Perugia, vi \u00e8 un forte legame con Umbertide, com'\u00e8 ovvio, ma anche con Citt\u00e0 di Castello, con Gubbio e con la zona del Lago Trasimeno).\nCuriosamente, tale collocazione \"di frontiera\" non si rivela dal dialetto dei suoi abitanti: un perugino \"del nord\", appena contaminato dall'Umbertidese, malgrado la vicinanza geografica.\nTra le manifestazioni di vita paesana, si segnala il cosiddetto \"Palio dei Rioni\", una specie di \"Giostra della Quintana\" che si tiene in Maggio in Piazza XXV Aprile, in cui i competitori rappresentanti alcuni quartieri di Pierantonio (\"Villa Massari\", \"Texas\", Rignaldello\", \"Centro\" e \"Via dei Scemi\") e S.Orfeto (\"le Casette\") con tanto di araldo e vessillo, corrono a bordo di una carriola spinta dal compagno di squadra cercando di infilare con una lancia l'anello sorretto da una statua."}
{"id": "1458719", "revid": "110157", "url": "https://it.wikipedia.org/wiki?curid=1458719", "title": "Proteina S", "text": "La proteina S \u00e8 una proteina vitamina K-dipendente di 635 amminoacidi ed \u00e8 principalmente sintetizzata dal fegato e dalle cellule endoteliali. \nLa proteina S \u00e8 presente in 2 forme: circa il 40% libera (forma attiva) e il restante 60% \u00e8 legata alla proteina C4BP. \nLa proteina S ha funzione di cofattore della proteina C e ne potenzia l'attivit\u00e0. Inoltre \u00e8 molto importante nel mantenimento della funzionalit\u00e0 delle cellule fotorecettoriali retiniche e nella fagocitosi di cellule apoptotiche. Infatti essa, legandosi con la fosfatidilserina presente normalmente sulle cellule apoptotiche, media il legame tra i fagociti e la cellula morente da eliminare. Ci\u00f2 avviene perch\u00e9 la proteina S lega un recettore di tipo TAM sui fagociti funzionando come ponte. \nDeve il suo nome a Seattle, la citt\u00e0 dove fu scoperta nel 1984."}
{"id": "1458732", "revid": "287204", "url": "https://it.wikipedia.org/wiki?curid=1458732", "title": "Milos Vujanic", "text": ""}
{"id": "1458733", "revid": "767487", "url": "https://it.wikipedia.org/wiki?curid=1458733", "title": "Lambert Simnel", "text": "Primi anni di vita.\nLambert Simnel nacque attorno al 1477. Il suo vero nome \u00e8 ignoto (i cronisti contemporanei lo chiamano John, non Lambert) e il suo stesso cognome \u00e8 dubbio. Le fonti discordano sulle origini della sua famiglia, alcune sostengono che fosse una famiglia di fornai o commercianti, altre parlano di costruttori di strumenti musicali. Al di l\u00e0 di queste supposizioni, \u00e8 possibile affermare che era di umili origini. All'et\u00e0 di circa dieci anni, divenne allievo di un prete educato ad Oxford di nome Roger Simon (chiamato anche Richard Symonds, Richard Simons e William Symonds) che decise di impartirgli un'educazione tale, un giorno, da permettergli di diventare monarca, conscio della debolezza del potere centrale; lo educ\u00f2 cos\u00ec secondo i costumi di corte. Un contemporaneo lo descrisse come \"un ragazzo cos\u00ec colto che, se avesse governato, lo avrebbe fatto da uomo colto.\"\nPretendente.\nSimon not\u00f2 una notevole somiglianza tra Lambert e i figli di re Edoardo IV, tanto che inizialmente lo present\u00f2 come Riccardo di Shrewsbury, secondo figlio del re, il pi\u00f9 giovane degli scomparsi principi nella Torre. Tuttavia, quando sent\u00ec le voci che Edoardo di York, XVII conte di Warwick, era morto durante la sua prigionia nella torre di Londra, cambi\u00f2 idea. Il vero Warwick era un ragazzo di circa la stessa et\u00e0 e avanza pretese al trono come figlio di Giorgio Plantageneto, I duca di Clarence, fratello minore di re Edoardo IV.\nSecondo James A. Williamson, Simnel era soltanto una figura di spicco per una ribellione che era gi\u00e0 stata programmata per gli York:\nSimon diffuse la voce che Warwick era in realt\u00e0 fuggito dalla Torre ed era sotto la sua tutela. Guadagn\u00f2 un certo supporto dagli yorkisti e port\u00f2 Simnel in Irlanda, dove la causa yorkista trovava ancora supporto, e lo present\u00f2 al capo del governo irlandese, Gerald FitzGerald, VIII conte di Kildare. Kildare era disposto a sostenere la storia e a invadere l'Inghilterra per rovesciare re Enrico. Simnel fu fatto sfilare per le strade, portato sulle spalle \"dall'uomo pi\u00f9 alto del tempo\", un individuo chiamato D'Arcy di Platten. Il 24 maggio 1487, Simnel fu incoronato nella cattedrale di Dublino come \"re Edoardo VI\". Aveva circa dieci anni. Lord Kildare raccolse un esercito di soldati irlandesi sotto il comando di suo fratello minore, Thomas FitzGerald di Laccagh.\nIl conte di Lincoln, gi\u00e0 successore designato del defunto re Riccardo III, si un\u00ec alla congiura contro Enrico VII. Si rec\u00f2 in Borgogna, dove la zia di Warwick Margherita di York, duchessa vedova di Borgogna, teneva la sua corte. Lincoln afferm\u00f2 che aveva preso parte alla presunta fuga del giovane Warwick. Incontr\u00f2 anche Francis Lovell, I visconte Lovell, che aveva sostenuto una rivolta yorkista fallita nel 1486. Margherita raccolse duemila mercenari fiamminghi che sped\u00ec in Irlanda sotto il comando di Martin Schwartz, noto capo militare del tempo. Il 5 maggio arrivarono in Irlanda. Re Enrico venne informato di questo e cominci\u00f2 a raccogliere le sue truppe.\nL'esercito di Simnel sbarc\u00f2 sull'isola di Piel, in Lancashire, il 5 giugno 1487 e furono raggiunti da alcuni sostenitori inglesi. Tuttavia, la maggior parte dei nobili locali, con l'eccezione di Sir Thomas Broughton, non si unirono a loro. Essi si scontrarono con l'esercito reale il 16 giugno nella battaglia di Stoke Field e vennero sconfitti. Lincoln, Thomas FitzGerald e Sir Thomas Broughton rimasero uccisi. Lovell scomparve; ci furono alcune voci che lo volevano fuggito e nascosto per evitare ritorsioni. Simons evit\u00f2 l'esecuzione grazie al suo status di sacerdote ma rimase imprigionato per tutta la vita. Kildare, che era rimasto in Irlanda, fu graziato.\nVita successiva.\nRe Enrico grazi\u00f2 il giovane Simnel probabilmente perch\u00e9 lo ritenne semplicemente un burattino nelle mani di adulti e lo mise a lavorare nelle cucine reali come addetto allo spiedo. Pi\u00f9 tardi divenne falconiere. Quasi nessuna informazione sulla sua vita successiva \u00e8 nota. Mor\u00ec in un intervallo di tempo tra il 1525 e il 1535. Sembra che fosse sposato, essendo probabilmente il padre di Richard Simnel, canonico del Priorato di San Osyth nell'Essex durante il regno di Enrico VIII.\nNella cultura di massa.\nNella miniserie della BBC del 1972 The Shadow of the Tower, Simnel venne interpretato da Gary Warren."}
{"id": "1458735", "revid": "291985", "url": "https://it.wikipedia.org/wiki?curid=1458735", "title": "Coro Barbagia", "text": "Il Coro Barbagia \u00e8 un coro polifonico di melodie sarde fondato a Nuoro nel 1966.\nStoria.\nIl Coro Barbagia si \u00e8 costituito a Nuoro nel 1966 sotto la direzione di Banneddu Ruiu. \u00c8 il secondo coro polifonico di melodie sarde che si \u00e8 formato in Sardegna dopo il Coro di Nuoro (1952), da cui ha ripreso alcune canzoni celebri quali \"Adios, Nugoro amada\" e \"Sa par' historia e balubirde\". \u00c8 composto da circa 25 elementi uniti da un grande amore per la loro terra e per le sue tradizioni.\nIn 40 anni di intensa attivit\u00e0, ha fatto rivivere i migliori canti del ricco patrimonio popolare sardo e soprattutto Nuorese, divulgandoli in tutta l'Isola e nella Penisola.\nIl Coro Barbagia valorizza i propri canti in lingua sarda attraverso una vocalit\u00e0 naturale e avvalendosi di armonizzazioni strettamente fedeli ai canoni tradizionali. Essi sono vecchi motivi monodici, in prevalenza tramandati a voce: ballate, racconti, inni e lodi popolari che rischiavano di scomparire, proposti a quattro voci virili: M\u00e8su b\u00f2che (Tenore primo), B\u00f2che (Tenore secondo o solista), Contra (Baritono) e Bassu (Basso).\nDirettore e armonizzatore del Coro Barbagia \u00e8 Gioacchino Scrugli, gi\u00e0 corista fondatore, al quale \u00e8 stato conferito il titolo di \u201c Maestro di Folklore\u201d al Festival Regionale del Folklore Sardo 1994, per avere, nel corso della sua lunga attivit\u00e0 artistica, contribuito a conservare ed arricchire il patrimonio musicale isolano, divulgandolo in Italia e all'estero.\nTourn\u00e9e.\nIl coro Barbagia si \u00e8 esibito in numerosi concerti in Italia e Europa, cantando presso importanti teatri (Regio di Parma, Brancaccio di Roma, Teatro Grande di Brescia) e luoghi sacri (basilica di Assisi, duomo di Milano, cenacolo di Santa Croce di Firenze, certosa di Pavia, cattedrale di Grosseto e in San Pietro in Vaticano alla presenza del Papa).\nAll'Estero si \u00e8 esibito in Austria, Belgio, Egitto, Germania, Russia, Spagna, Svizzera e Ungheria partecipando a Rassegne e Festival internazionali del Folklore, e a diversi programmi televisivi per la TV Italiana e straniera.\nIl Coro Barbagia ha partecipato inoltre a diversi concorsi di canto popolare, aggiudicandosi il primo premio Nel Settembre del 1988 e a novembre del 2002 a Ozieri al \u201cPremio Biennale della citt\u00e0 di Ozieri per Cori Tradizionali sardi\u201d; nel mese di luglio del 1998 a Loiri Porto San Paolo e nel giugno del 1999 a Sestu al \u201cFestival della Canzone Sarda\u201d.\nIl coro era affiliato all'ESIT."}
{"id": "1458736", "revid": "767487", "url": "https://it.wikipedia.org/wiki?curid=1458736", "title": "Boogeyman - L'uomo nero", "text": "Boogeyman - L'uomo nero (\"Boogeyman\") \u00e8 un film horror del 2005, diretto da Stephen Kay.\nIl tema trattato \u00e8 quello, tipico delle paure infantili, dell'uomo nero nascosto nell'armadio (appunto \"Boogeyman\" in inglese). non vi sono scene splatter, ma \u00e8 un film basato sulla tensione psicologica.\nLa pellicola ha avuto due sequel: \"Boogeyman 2 - Il ritorno dell'uomo nero\" nel 2008, e \"Boogeyman 3\" nel 2009.\nTrama.\nTim \u00e8 un giovane giornalista di un giornale universitario e, nonostante conduca una vita apparentemente normale, continua a soffrire per un trauma subito nell'infanzia. Tim infatti ha una paura insormontabile del buio, dopo che quindici anni prima ha assistito all'omicidio del padre, ucciso da una creatura ignota. Si tratta di Boogeyman, l'uomo nero.\nDopo anni, il suo psicanalista si vede costretto a dirgli di ritornare nella casa paterna, dove dovr\u00e0 scoprire se quello che vide quindici anni prima era reale o solo una sua fantasia di bambino. In seguito alla morte della madre, vi torna per recuperare gli oggetti materni, ma \u00e8 qui che Boogeyman torner\u00e0 a manifestarsi: attraverso salti spazio-temporali (non meglio chiariti nella pellicola) esso pu\u00f2 manifestarsi nella vecchia casa di Tim, come nella stanza di motel dove lui e la fidanzata Jessica cercano un po' d'intimit\u00e0, e altrettanto nella casa dell'amica d'infanzia Kate.\nTim, uscito per pochi minuti dalla stanza del motel, vi ritorna solo per scoprire la scomparsa di Jessica: comincia dunque a inseguire Boogeyman attraverso i suoi \"portali\", coinvolgendo la scettica Kate (che inizialmente lo crede pazzo) e ricevendo l'inatteso aiuto del fantasma di una bambina rapita dall'essere malvagio 20 anni prima. Nel frattempo, per\u00f2, Boogeyman rapisce anche lo zio di Tim, nella vecchia casa dei fatti di 15 anni prima: tornato l\u00ec con Kate, Tim affronta e sconfigge l'essere. Il film qui si conclude, senza per\u00f2 dare alcuna spiegazione sulla fine fatta dalle vittime di Boogeyman (svariati bambini, fidanzata, padre e zio di Tim)."}
{"id": "1458740", "revid": "767487", "url": "https://it.wikipedia.org/wiki?curid=1458740", "title": "Terra Naomi", "text": "Biografia.\nTerra Naomi decise di caricare suoi video su YouTube dove suonava canzoni da lei scritte, aggiungendone uno a settimana. Questa sua iniziativa coinvolse moltissimi utenti che iniziarono a seguirla in ogni sua canzone live dalla sua camera.\nTra i pezzi pi\u00f9 celebri della cantante ci sono la ormai conosciuta \"Say It's Possible\" (primo singolo ufficiale dall'album \"Under the Influence\", uscito per la Island Records) e \"Not Sorry\", il secondo singolo.\nCon \"Say It's Possible\" vinse nel 2006 il YouTube Video Awards sezione \"Best Music Video\".\nNel gennaio 2007 ha firmato un contratto con la Island Records, che ha pubblicato l'album \"Under the Influence\".\nNel 2008, non soddisfatta della promozione ottenuta e della produzione artistica di \"Under the Influence\", sciolse il contratto con la Island.\nNel 2009 pubblic\u00f2 l'EP \"Go Quietly\" che promosse in alcuni tour effettuati in diversi Paesi, tra cui Stati Uniti, India e Italia\nDurante la permanenza in Italia, realizz\u00f2 un video insieme alla cantautrice Elisa, in cui duettano su una cover del brano \"River\" di Joni Mitchell; il video fu pubblicato nei canali ufficiali di entrambe le artiste.\nIl 21 giugno 2011 \u00e8 uscito il suo nuovo album \"To Know I'm Ok\".\nNel settembre 2015 viene pubblicato un articolo sul sito Digital Music News dal titolo \"How Signing A Major Record Deal Nearly Destroyed My Music Career\" (trad: \"Come firmare un contratto discografico con una major ha quasi distrutto la mia carriera musicale\"), in cui descrive la sua esperienza con l'etichetta Island Records.\nRitorna sulle scene ufficialmente nel gennaio 2018 con il singolo \"Machine Age\". Nel marzo seguente pubblica un nuovo brano dal titolo \"Nothing to Hide\"."}
{"id": "1458746", "revid": "1573940", "url": "https://it.wikipedia.org/wiki?curid=1458746", "title": "Emeipai", "text": "Emeipai (\u5ce8\u7709\u6d3e, scuola o fazione di Emei) \u00e8 un insieme di stili di arti marziali cinesi che racchiude i vari pugilati che hanno avuto origine sull'Emeishan. Si utilizza anche Emeiquan (\u5ce8\u7709\u62f3, pugilato Emei). Si dice che le scuole che appartengono a questo insieme abbiano caratteristiche sia di Shaolinpai, sia di Wudangpai; certamente l'Emeipai \u00e8 stato sviluppato dai bonzi buddisti e dai preti taoisti sulla montagna Emei nella provincia del Sichuan. Il primo riferimento alle arti marziali praticate sulla montagna Emei appare durante l'epoca della dinastia Ming in un poema scritto da Tang Shunzhi (\u5510\u987a\u4e4b), il Jingchuan Xiansheng Wenji (\u8346\u5ddd\u5148\u751f\u6587\u96c6, raccolta di lavori del maestro Jingchuan), nel capitolo Emei Daoren Quange (\u5ce8\u7709\u9053\u4eba\u62f3\u6b4c, canti del pugilato Taoista di Emei).\nIl numero di stili praticati alle pendici del monte Emei si \u00e8 incrementato notevolmente all'epoca della dinastia Qing.\nOggi, riprendendo l\"'Emei Quanpu\" (\u5ce8\u7709\u62f3\u8c31, spartito del pugilato Emei) degli inizi della dinastia Qing, vengono elencate a comporre questa fazione 8 Men (\u95e8, scuola, porta) e 5 Pai (\u6d3e)."}
{"id": "1458747", "revid": "729019", "url": "https://it.wikipedia.org/wiki?curid=1458747", "title": "Carabinieri genovesi", "text": "I Carabinieri genovesi (poi Bersaglieri genovesi) furono una unit\u00e0 militare di volontari durante il Risorgimento italiano.\nStoria.\nUna compagnia di duecento volontari fu formata a Genova nel 1859 allo scoppio della seconda guerra d'indipendenza italiana contro l'Austria con i soci della Societ\u00e0 di Tiro Nazionale fondata nel 1852. Una cinquantina di essi furono incorporati nel 2\u00ba Battaglione del 3\u00ba Reggimento dei Cacciatori delle Alpi. Il Battaglione era comandato da Nino Bixio e il Reggimento da Nicola Ardoino.\nNel 1859 si batterono eroicamente contro gli austriaci a Malnate, San Fermo, Varese, Como e allo Stelvio. A Malnate, dove si batterono in 20 contro 400 austriaci, perse la vita Antonio Rollero e la formazione veniva segnalata, per il valore dimostrato, nell'ordine del giorno. A San Fermo riuscirono a mettere in fuga le truppe nemiche.\nI \"carabinieri\" genovesi.\nDopo la guerra la compagnia si sciolse, ma il mazziniano Antonio Mosto il 5 maggio 1860, forn\u00ec trentadue (37 secondo Giuseppe Cesare Abba) di essi di moderne carabine (da qui il nome, non provenendo infatti dai Reali Carabinieri) e partirono al suo comando da Quarto coi Mille.\nAssegnati alla 7\u00aa Compagnia guidata da Benedetto Cairoli parteciparono allo sbarco a Marsala, in seguito nella battaglia di Calatafimi ebbero cinque morti e dieci feriti. Durante l'insurrezione di Palermo entrarono in citt\u00e0 per il ponte dell'Ammiraglio e porta Termini e furono citati all'ordine del giorno per il combattimento al monastero dei Benedettini.\nAumentati al numero di ottantacinque, parteciparono alla battaglia di Milazzo ove ebbero otto morti e trentasette feriti. Sbarcati, il 19 agosto del 1860, a Melito con Garibaldi combatterono contro le brigate borboniche Melendez e Briganti. Alla met\u00e0 di settembre furono inviati a Santa Maria Capua Vetere per prendere parte all'assedio di Capua e il 1\u00ba ottobre si batterono al Volturno.\nI \"bersaglieri\" genovesi.\nNel 1861 furono sciolti, ma nel 1866 con lo scoppio della terza guerra d'indipendenza italiana, il maggiore Antonio Mosto fu autorizzato a creare un corpo composto da molti dei vecchi Carabinieri genovesi e da giovani volontari provenienti dallo stesso territorio, denominato dei \"Bersaglieri volontari\". Inquadrati nel 1\u00ba Battaglione bersaglieri, risposero di nuovo all'appello di Garibaldi con il quale combatterono valorosamente a Monte Suello ed a Bezzecca. Non portavano il cappello piumato, ma un berretto con visiera.\nNel 1867 qualcuno di essi fu a Mentana e a Monterotondo contro francesi e Pontifici."}
{"id": "1458755", "revid": "1534511", "url": "https://it.wikipedia.org/wiki?curid=1458755", "title": "UA1", "text": "L'esperimento di fisica delle particelle UA1 fu un esperimento del CERN, attivo dal 1981 al 1993 al collisore Super Proton Synchrotron (SPS). Il suo scopo era quello di permettere l'osservazione dei prodotti derivanti da urti ad altissima energia fra protoni e antiprotoni.\nL'esperimento \u00e8 famoso per la scoperta nel 1983 dei bosoni W e Z insieme all'esperimento UA2, che port\u00f2 Carlo Rubbia e Simon van der Meer a vincere il Premio Nobel per la fisica nel 1984.\nI nomi \"UA1\" e \"UA2\" derivano da \"Underground Area\" (area sotterranea): data l'enorme estensione dell'acceleratore Super Proton Synchrotron (SPS), la collisione avveniva in un punto di interazione nel sottosuolo collocato al di fuori dei due siti principali del CERN (Meyrin e Prevessin).\nIl rivelatore dell'esperimento UA1 fu di grande importanza per comprendere la complessa fenomenologia delle interazioni protone-antiprotone. Gioc\u00f2 un ruolo di primo piano nell'identificazione dei pochissimi eventi di produzione dei bosoni W e Z tra miliardi di collisioni. Venne proposto nel 1978, e il progetto fu portato a termine negli anni 1978-1979.\nStoria.\nUA1 (Underground Area, Experiment One) con il quale nel 1983, al CERN di Ginevra, venne scoperta la particella elementare denominata Z0 gi\u00e0 prevista teoricamente ma mai osservata sperimentalmente prima di allora. La Z0, che tecnicamente \u00e8 un bosone ovvero un mediatore di forza, \u00e8 ritenuta dai fisici una delle particelle pi\u00f9 importanti e la conferma della sua esistenza ha contribuito a verificare la correttezza delle attuali teorie sui componenti ultimi della materia e sulle forze che agiscono tra essi. Insieme al rivelatore UA2 - dalle funzioni analoghe ma progettualmente diverso dal primo - l'UA1 permise inoltre la scoperta delle particelle W+ e W-, anch'esse cercate a lungo prima della loro individuazione. Grazie all'esperimento si \u00e8 potuta dimostrare l'ipotesi secondo cui due forze fondamentali della natura, quella elettromagnetica e quella nucleare debole, sono in realt\u00e0 due manifestazioni diverse di un'unica forza, detta elettrodebole. La scoperta consolida cos\u00ec l'idea che tutte le forze non gravitazionali presenti in natura possano essere unificate secondo quella che \u00e8 nota come teoria della grande unificazione (GUT) secondo un processo simile a quello che nell'Ottocento si ebbe con la teoria dell'elettricit\u00e0 e quella del magnetismo, grazie a James Clerk Maxwell. L'importanza di tali scoperte fu tale che ai responsabili dell'esperimento, l'italiano Carlo Rubbia e l'olandese Simon van der Meer, venne assegnato solo un anno dopo (1984) il Premio Nobel per la fisica.\nSPS venne utilizzato inizialmente per fornire particelle veloci a un'altra grande macchina sviluppata dal CERN, il LEP (Large Electron-Positron Collider), ma venne poi dedicato interamente all'esperimento UA1. In seguito SPS viene usato come generatore di fasci protoni-antiprotoni all'interno dell'esperimento LHC costituendone a tutti gli effetti una parte essenziale. Anche in questo caso le scoperte che SPS sta permettendo di effettuare sono di straordinario valore scientifico (bosone di Higgs). L'esperimento \u00e8 rimasto operativo dal 1981 al 1993.\nOltre cento fisici di tutto il mondo lavorano insieme per realizzare l'esperimento sotto la direzione scientifica di Carlo Rubbia, testimonianza di quanto, dalla met\u00e0 del Novecento, la collaborazione internazionale sia diventata fondamentale per raggiungere risultati di tale livello nella ricerca.\nDescrizione.\nIl rivelatore UA1 fu un rivelatore molto complesso per l'epoca, venne progettato come rivelatore generico. Il rivelatore \u00e8 composto da 6 camere cilindriche lunghe 5,8 m e dal diametro di 2,3 m, fu la pi\u00f9 grande camera a deriva del mondo all'epoca. Grazie a un campo magnetico di 0,7 T, riusciva a ricostruire le tracce curvate delle particelle cariche, misurando il loro impulso, il segno della carica elettrica e il tasso di perdita di energia (dE/dx). Una miscela di argon-etano riempiva il rivelatore, gli atomi del gas si ionizzavano al passaggio delle particelle cariche, gli elettroni ionizzati che curvavano all'interno del campo elettrico venivano rivelati. La disposizione geometrica dei 17000 \"field wires\" and 6125 \"sense wires\" ha consentito una spettacolare ricostruzione interattiva in 3D degli eventi.\nLa macchina originale era lunga quasi 6 metri, del peso di circa 200 tonnellate e conteneva 6\u00a0176 sottili fili metallici organizzati in piani verticali e orizzontali per rilevare le particelle generate dall'esperimento.\nLo strumento si presenta di forma semicilindrica; \u00e8 posizionato con l'asse geometrico orizzontale e con la parte piatta in basso. L'interno dello strumento si presenta all'apparenza cavo ma in realt\u00e0 contiene una griglia di parecchie centinaia di sottili fili di rame che servivano come rivelatori del passaggio di particelle cariche. Sulla parte esterna dello strumento sono posizionati gli apparati elettronici per la lettura dei segnali derivanti dalle interazioni fra le particelle elementari usate negli esperimenti.\nL'intera camera di rivelazione dell'UA1 (quella di cui lo strumento qui descritto \u00e8 parte) aveva forma cilindrica, era lunga 5,8 metri e aveva un diametro di 2,3 metri. Come sempre accade nel caso della strumentazione per lo studio delle particelle elementari, l'apparato completo comprendeva anche una serie di strumenti ausiliari di grande complessit\u00e0 che rendevano lo strumento un oggetto dalle dimensioni imponenti e dal peso di circa 2000 tonnellate, all'epoca era il pi\u00f9 grande del suo tipo (in gergo definito \"camera a deriva\"). Come in tutti i rivelatori di questa famiglia le particelle non venivano osservate direttamente. La loro presenza veniva invece dedotta osservando alcuni fenomeni correlati al loro passaggio come la ionizzazione degli atomi del gas con il quale venivano riempite le camere a vuoto presenti all'interno dello strumento. Gli elettroni che si sprigionavano venivano trasportati lungo un campo elettrico creato da fili di campo e collegati su fili di lettura. La disposizione geometrica di 17000 fili di campo e 6125 fili di direzione permetteva, grazie all'utilizzo di elaboratori elettronici di enorme potenza di calcolo, una rappresentazione grafica spettacolare degli eventi sia in 3 dimensioni che interattiva. Per poterle riconoscere con pi\u00f9 facilit\u00e0, le traiettorie delle particelle cariche venivano curvate utilizzando un campo magnetico di 0,7 tesla (ovvero 10.000 volte pi\u00f9 intenso di quello terrestre); ne veniva poi misurato il momento, il segno della carica elettrica e il tasso di perdita di energia (dE/dx). I fasci di particelle venivano prodotti e accelerati all'interno di una apposita macchina denominata SPS (Super Proto Sincrotone), un enorme anello di accumulazione lungo 6,9\u00a0km in grado di accelerare particelle (in genere protoni e elettroni con le rispettive antiparticelle) fino a 400 GeV di energia, ossia a velocit\u00e0 molto prossime a quella della luce."}
{"id": "1458756", "revid": "79968", "url": "https://it.wikipedia.org/wiki?curid=1458756", "title": "Cross default", "text": "Il cross default (in italiano \"insolvenza incrociata\") \u00e8 una clausola contrattuale utilizzata nei contratti di finanziamento.\nDescrizione.\nEssa prevede nel caso in cui sia dichiarata l'insolvenza per una obbligazione, lo stato di insolvenza si estende a tutti i rapporti posti in essere dall'intero gruppo.\nIn questo modo si attenua il formalismo degli ordinamenti giuridici che prevedono una limitazione di responsabilit\u00e0. Tale concetto si estende anche alle joint venture."}
{"id": "1458758", "revid": "123650259", "url": "https://it.wikipedia.org/wiki?curid=1458758", "title": "Fabio Stassi", "text": "Biografia.\nDi famiglia proveniente da Piana degli Albanesi (Sicilia), cittadina appartenente alla storica enclave albanese d\u2019Italia, nipote dello scrittore e poeta Giuseppe Elio Ligotti, vive a Viterbo e lavora a Roma, presso la Biblioteca di Studi Orientali della Sapienza. Ha scritto i suoi libri viaggiando in treno fra Viterbo, Orte e Roma.\nHa esordito con \"Fumisteria\", pubblicato dalla GBM nel 2006 (poi Sellerio, 2015) ambientato nella Sicilia degli anni cinquanta con la strage di Portella della Ginestra sullo sfondo, con cui ha vinto il \"Premio Vittorini opera prima 2007\".\nL'anno seguente ha pubblicato per Minimum Fax \"\u00c8 finito il nostro carnevale\", che ha ottenuto molta attenzione da parte della stampa italiana ed \u00e8 stato ristampato nel 2012. \u00c8 una favola picaresca che vede come protagonista l'uomo che ha rubato la Coppa Jules Rimet, il primo trofeo del campionato mondiale di calcio. Il romanzo \u00e8 stato tradotto in tedesco con il titolo: \"Die Troph\u00e4e\"1dall'editore Kein &amp; Aber nel 2010.\nIl suo terzo romanzo esce nel 2008 e s'intitola \"La rivincita di Capablanca\" (Premio Palmi 2009; Premio Coni per la narrativa sportiva 2009), ed \u00e8 incentrato sulla figura del campione di scacchi cubano Jos\u00e9 Ra\u00fal Capablanca. Anche quest'opera \u00e8 stata tradotta in lingua tedesca con il titolo \"Die letzte Partie\" (Kein &amp; Aber, Zurigo, 2009).\nNel 2010 pubblica sempre con Minimum Fax il libro \"Holden, Lolita, Zivago e gli altri. Piccola enciclopedia dei personaggi letterari (1946-1999)\": duecento ritratti in prima persona di protagonisti e comprimari dei migliori romanzi italiani e stranieri del secondo Novecento.\nNel 2011 pubblica un racconto in tedesco nella raccolta \"Der Mann meines Lebens\" (Kein &amp; Aber) e un altro nel volume \"Solo\" sull'autismo, nella collana S/confini del quotidiano Il Tirreno.\nA fine ottobre del 2012 esce per Sellerio \"L'ultimo ballo di Charlot\". Il romanzo, ancora prima di essere pubblicato, diventa un caso editoriale al Salone del Libro di Francoforte, gli editori stranieri ne acquistano i diritti e verr\u00e0 tradotto in 19 lingue.\nNel 2013 con \"L'ultimo ballo di Charlot\" vince il Premio Selezione Campiello 2013, con il maggior numero di voti della giuria dei letterati, il premio Cielo D'Alcamo, il premio Caff\u00e8 Corretto-Citt\u00e0 di Cave, il Premio Alassio Centolibri - Un Autore per l'Europa un autore per l'Europa, il Premio Leonardo Sciascia Grotte di Racalmare, il Premio Letterario Chianti ed \u00e8 finalista al Premio Dess\u00ec.\nSempre nel 2013 cura l'edizione italiana di \"Curarsi con i libri, Rimedi letterari per ogni malanno\", di Ella Berthoud e Susan Elderkin presso Sellerio editore, scrivendo l'introduzione e tutte le schede relative alla letteratura italiana. Scrive anche il testo del libro fotografico \"La citt\u00e0 nascosta \"di Bruno Tobia sulla prima Universit\u00e0 di Roma La Sapienza.\nNel 2014 esce sempre per Sellerio il suo nuovo romanzo \"Come un respiro interrotto\", che viene salutato da Ernesto Ferrero, sulle pagine della Stampa, \"per solidit\u00e0 di impianto, variet\u00e0 di toni e rara qualit\u00e0 di scrittura, come una prova di piena, convincente maturit\u00e0\".\nNel 2015 l'editore Sellerio ripubblica il suo primo romanzo \"Fumisteria.\" Per la casa editrice per ragazzi Sinnos, scrive la sua prima graphic novel dal titolo \"La leggenda di Zumbi l'immortale\", illustrata da Federico Appel. E Minimum Fax pubblica \"Il libro dei personaggi letterari. Dal dopoguerra a oggi\", portando a 300 i ritratti in prima persona dei personaggi letterari italiani e internazionali dal 1946 a oggi.\nNel 2016 esce \"La lettrice scomparsa\" (Sellerio), un giallo letterario con un biblioterapeuta di nome Vince Corso come protagonista, che vince il Premio Scerbanenco come miglior giallo/noir italiano dell'anno.\nSempre nel 2016 esce per Bompiani il romanzo per ragazzi \"L'alfabeto di Zoe\" che vince il Premio Giovanni Arpino 2017 (categoria 12-15 anni).\nNel 2017 pubblica per Sellerio il romanzo di genere fantastico \"Angelica e le comete\" e scrive il programma televisivo \"L'attimo fuggente. Storie quasi vere di poeti\" che racconta la poesia e i poeti del Novecento italiano (Quasimodo, Cardarelli, Montale, Gozzano, D'Annunzio, Campana, Saba, Palazzeschi, Ungaretti, Merini), prodotto da Minimum Fax Media e in onda su Rai 5. Alla fine dell'anno cura \"Crescere con i libri, Rimedi letterari per mantenere i bambini sani, saggi e felici di\" Ella Berthoud e Susan Elderkin.\nDal settembre 2017 \u00e8 alla guida della narrativa italiana di Minimum Fax.\nNel 2018 esce \"Ogni coincidenza ha un\u2019anima\" (Sellerio), la seconda indagine del biblioterapeuta Vince Corso, e \"Con in bocca il sapore del mondo\" (Minimum Fax) che raccoglie i monologhi in prima persona dei dieci poeti italiani del Novecento protagonisti della trasmissione televisiva dell'anno precedente.\nNel 2019 esce per Sinnos l'albo illustrato da Veronica Truttero, \"La gamba di legno di mio zio\".\nNel 2020 Sellerio pubblica la terza avventura di Vince Corso dal titolo \"Uccido chi voglio\" (Vraskadu), il cui titolo nasce dalla sua identit\u00e0 d\u2019origine albanese. \nNell'ottobre del 2021 esce, sempre per Sellerio, \"Mastro Geppetto\". \nHa collaborato con vari quotidiani e riviste (\"Repubblica, L'Unit\u00e0, Il Messaggero\"), e dal 2013 con \"Lettre international\". Uno dei suoi racconti \u00e8 apparso in \"Bonus Tracks. Scrittori italiani per Rolling Stone Magazine\" e altri in varie antologie.\nHa scritto dei testi per la cantante e compositrice romana Pilar, con cui ha vinto nel 2005 il premio indetto dalla rivista \"L'isola che non c'era\" e patrocinato dal Club Tenco e nel 2007 la XVIII edizione del Musicultura di Macerata, aggiudicandosi anche il premio della critica. Nello stesso anno, insieme al compositore Franco Piana e alla stessa Pilar, ha collaborato alla direzione artistica del primo disco della cantautrice \"Femminile singolare\" (ValterCasiniMusic), finalista al premio Tenco opera prima 2007. Nel 2010, firma il testo della canzone \"Calati giunco\", con cui Pilar vince il premio come Migliore Interpretazione alla Pjesma Mediterana, il festival della canzone del Mediterraneo di Budva, in Montenegro."}
{"id": "1458769", "revid": "123328994", "url": "https://it.wikipedia.org/wiki?curid=1458769", "title": "Castel Mella", "text": "Castel Mella (\"Cast\u00e8l M\u00e8l\u00e5\" nella parlata locale) \u00e8 un comune italiano di abitanti della provincia di Brescia, nell'hinterland meridionale della citt\u00e0.\nOrigine del nome.\nIl toponimo Castel Mella significa \"\"borgo sulle rive della Mella\" e va separato in \"Castello\" (dal latino \"castellum\"\" diminutivo di \"\"castrum\", borgo fortificato) e \"Mella\" (nome di origine ligure-celtica, indicante un \"torrente disordinato e rabbioso\"\nNel corso dei secoli, il \"borgo sulle rive della Mella\" \u00e8 stato denominato in vari modi: \"Castellum Novum\" (secolo XII), \"Castrum Novum de ultra Mellam\" (secolo XIII), \"Castelnovo Bressano\" (secolo XVI), \"Castel Novo\"\" e \"Castelnuovo\" (secolo XIX)\", \"Castel Mella\"\" (con regio decreto 1795/1864 di Vittorio Emanuele II)..\nGeografia fisica.\nTerritorio.\nCastel Mella, dal punto di vista fisico, \u00e8 delimitato: a nord est, dal fiume Mella; a sud est, dalla roggia Garzetta e dalla strada provinciale IX di Quinzano d'Oglio; a ovest, da due rogge, la Mandolossa e il Trolio; a nord, dalla strada statale 235 di Orzinuovi.\nCastel Mella, dal punto di vista amministrativo, confina: a nord est, col Comune di Brescia; a sud est, col Comune di Flero e il Comune di Capriano del Colle; a sud ovest, col Comune di Azzano Mella; a ovest, col Comune di Torbole Casaglia; a nord, col Comune di Roncadelle.\nIdrografia.\nIl territorio si estende a cavallo tra l'alta e la bassa pianura padana, nella zona di affioramento dei fontanili, che danno origine a tre rogge: la Bellina Piccola e la Bellina Grande le quali, in contrada dei livelli di sotto, si uniscono per formare un'unica Roggia Bellina, che va a sfociare nel Mella; e il Fontanone, che sfocia nella Mandolossa. Nei tempi andati, le acque risorgive dei fontanili servivano per irrigare i campi, d\u2019estate, per allagare le caratteristiche \u201c\"marcite\u201d,\" d\u2019inverno, e infine per fornire energia motrice tutto l\u2019anno a due mulini: il \u201c\"Molino di Onzato\u201d\" e il \"\u201cMolino di Castelnuovo\"\u201d.\nIl territorio castelmellese \u00e8 bagnato anche da rogge che nascono altrove: il Trolio, la Mandolossa, la Sorbanella, la Garzetta. Infine, c\u2019\u00e8 il Vaso Pasini, fatto scavare nel 1929 dal podest\u00e0 dell'epoca, per irrigare i campi situati a ridosso della sponda destra della Mella.\nGeografia antropica.\nContrade.\nNell\u2019Ottocento, come risulta dalla mappa napoleonica del 1810, la popolazione di Castel Novo era dislocata in tredici \u201c\"Contrade\"\u201d: \nNell\u2019autunno del 1996, quando \u00e8 nato il \u201c\"Palio delle Contrade\u201d\", quelle antiche sono state ridotte a quattro: \nParchi comunali.\nI parchi comunali sono ventuno. Ne ricordiamo i pi\u00f9 significativi.\nL\u2019area complessiva dei parchi comunali permette a ciascun abitante di Castel Mella di usufruire di circa 13 m\u00b2 di verde pro capite.\nStoria.\nLe origini.\nCastel Mella (al contrario della frazione di Onzato, che \u00e8 di origine celtica e romana), \u00e8 stato fondato dai longobardi nel secolo VI. Qui, \u00e8 stata scoperta una tomba longobarda con corredo funebre (una spada) ed \u00e8 stata innalzata una \"cappella\" intitolata a San Siro, primo vescovo e patrono di Pavia, capitale del loro regno.\nAlto Medioevo.\nNel secolo X, il borgo rurale di Castel Mella si trasform\u00f2 in \"castello civico\" mediante un efficace sistema difensivo, per resistere alle feroci scorrerie degli Ungari (che avevano fama di mangiare, ancora palpitante, il cuore dei nemici uccisi). Fu scavato un grande fossato, riempito d'acqua risorgiva e affiancato da un terrapieno, su cui correva la strada pubblica; fu edificata una cinta muraria con i torrioni di avvistamento; fu approntato un ponte levatoio, per mettere in comunicazione il borgo fortificato con la \"Contrada dei Livelli\" e la \"\"Contrada del Castello\" (\"i resti di tale ponte erano visibili ancora nell'ultimo dopoguerra). In quest'area fortificata di circa quattro pi\u00f2 bresciani, vivevano un centinaio di famiglie di contadini, artigiani e bottegai, che si addensavano nelle casupole strette attorno alla loro chiesuola.\nBasso Medioevo.\nDopo l'anno Mille, una ventata di rinnovamento ha investito il borgo e la popolazione \u00e8 uscita dalla cinta murata per colonizzare il territorio circostante, bonificando terreni incolti, costruendo cascinali, aprendo botteghe artigianali e innalzando una nuova \"\"cappella\",\" per contenere l'accresciuta popolazione.\nNel 1353, per decreto del vescovo di Brescia Bernardo Tricardo, nacque la parrocchia di san Siro, accorpando i benefici di tre \"\"cappelle\":\" di san Siro \"de Castronovo ultra Mellam\", dei santi Pietro e Paolo \"\"de Onsado ultra Mellam\", d\"i santa Maria \"\"de Onsado ultra Mellam\",\" cos\u00ec da formare una prebenda sufficiente per mantenere \"in loco\" un prete stabile.\nIn questo periodo, \"\"Castrum Novum ultra Mellam\" si organizz\u00f2 in Comune Rurale, un'istituzione tipica dell'Italia centro-settentrionale. Nella Terra Bresciana, nacque nei secoli XI/XII e fior\u00ec fino alla fine del secolo XVIII. Era amministrato da un Console (coadiuvato da un Camp\u00e0ro, un Mass\u00e0ro e un Cancelliere) e da una \"Vicin\u00eca\" ,\" l'assemblea dei capifamiglia originari (ne erano esclusi i \"nobiles et cives\" e i forestieri), che dettava le norme comunitarie.\nDurante la dominazione dei Visconti di Milano su Brescia (1337-1426), il \"\u201cComune de Castronovo ultra Mellam\u201d\" era tra i pi\u00f9 floridi della \u201c\"Quadra di Capriano con Mairano\u201d.\".\nDominazione Veneta.\nNella prima met\u00e0 del secolo XIV, i Visconti di Milano dovettero cedere alla superiorit\u00e0 delle armi venete, che sancirono il dominio della Serenissima Repubblica di Venezia su Brescia.\nNel corso della sua plurisecolare dominazione (dal 1426 al 1797), Venezia - ha scritto uno storico bresciano - \"\"dimostr\u00f2 di rispettare le secolari usanze locali, le guarentigie statutarie, gli ordinamenti repubblicani di origine comunale, tollerando una libert\u00e0 della quale i precedenti governi signorili, autoritari ed accentratori, soprattutto quello visconteo, avevano destato il rimpianto\".\" Di conseguenza, il Comune Rurale di Castelnuovo Mella mantenne intatta la propria autonomia amministrativa.\nLa vicinanza di Castelnuovo Mella a Brescia faceva s\u00ec che ogni volta che la citt\u00e0 era cinta da assedio, il territorio suburbano ne pagasse le conseguenze in saccheggi, violenze, carestie, epidemie. Ne ricordo un paio. Il memorabile assedio del 1438, durante la campagna militare condotta da Milano per riprendersi Brescia, che si era consegnata a Venezia. In soccorso dei Bresciani, che resistevano eroicamente, la leggenda narra che intervennero i santi protettori Faustino e Giovita. Il famoso \"sacco di Brescia\" del 1512 ad opera di Gastone de Foix, luogotenente di Luigi XII re di Francia e duca di Milano. Dal gioved\u00ec grasso all\u2019inizio della quaresima, fu un Carnevale di sangue e di terrore, durante il quale echeggi\u00f2 un grido agghiacciante: \u201c\"Sacco, sacco. Carne, carne. Ammazza, ammazza.\"\nEt\u00e0 Moderna.\nNel biennio 1609-1610, mentre era Podest\u00e0 di Brescia Giovanni da Lezze, risulta che \u201c\"le ville picciole\" \"di Castel Novo, Onsado e Colorne\u201d\" facevano parte della \u201c\"Quadra di Mairano\".\" La prima aveva 63 \"\u201cfuoghi\u201d\" (famiglie) e 500 anime; la seconda, 23 \u201c\"fuoghi\u201d\" (famiglie) e 119 anime; la terza, 10 \u201c\"fuoghi\u201d\" (famiglie) e 50 anime.\nDurante la guerra per la successione spagnola, negli anni 1701-1706, il territorio di Castel Novo e Onzato di Mella \u00e8 stato devastato dalle soldatesche imperiali e francesi. Alla fine, forse per farsi perdonare la \u201c\"neutralit\u00e0 disarmata\"\u201d, il Governo Veneto invit\u00f2 i cittadini a chiedere il risarcimento degli ingenti danni subiti\".\"\nL\u2019anno 1797 \u00e8 stato un anno cruciale per Brescia: \u00e8 terminato il dominio della Repubblica di Venezia; \u00e8 vissuta lo spazio di pochi mesi la Repubblica Bresciana; \u00e8 iniziata la dominazione francese, che durer\u00e0 fino al 1814. \u201c\"La Comune di Castel Novo con Colorne e Onzato\u201d\" (si diceva proprio cos\u00ec, al femminile, con evidente francesismo; e gli abitanti erano chiamati \u201c\"comunisti\"\u201d) fece parte prima della \u201c\"Municipalit\u00e0 di Azzano\"\u201d e poi della \u201c\"Municipalit\u00e0 di Flero\u201d\", all\u2019interno del Dipartimento del Mella.\nEt\u00e0 Contemporanea.\nDal 1815 al 1859 Brescia appartenne al Regno Lombardo-Veneto, sotto il dominio degli austro-ungarici. Il Comune (ritornato di genere maschile, secondo una consuetudine secolare!) di Castelnuovo apparteneva al \"\u201cDistretto di Bagnolo\u201d.\" Il territorio con le sue contrade \u00e8 descritto in modo dettagliato in un documento conservato c/o l\u2019Archivio Comunale\nGrazie al Risorgimento Nazionale, Castelnuovo si trova a far parte prima del Regno di Sardegna (1859) e poi del Regno d'Italia (1861). Dal 1864, per decreto regio di Vittorio Emanuele II, Castelnuovo si chiama Castel Mella.\nNel 1865, la ponticella di legno sul Mella lasci\u00f2 il posto al ponte in muratura coi rivestimenti in pietra di Botticino. Per l\u2019occasione, si eseguirono imponenti lavori per rettificare l\u2019alveo del fiume, raddrizzare la strada comunale diretta alla \u201c\"strada regia\u201d\" per Brescia e rafforzare gli argini. Alle ingenti spese parteciparono \u2013 oltre a Castel Mella - i Comuni del \u201c\"Consorzio della Sponda Sinistra della Mella, dalla confluenza della Sorbana sino al confine con Capriano del Colle\"\u201d e del \"\u201cConsorzio della Sponda Destra della Mella, dalla montata di Roncadelle sino al Fienile Cattaneo\u201d.\"\nLa belle \u00e9poque.\nDurante le \"\"belle \u00e9poque\" (\"l'epoca bella\"\": cos\u00ec \u00e8 chiamato il periodo che va dalla fine dell'Ottocento allo scoppio della prima guerra mondiale), sindaco Cav. Daniele Pasini, le contrade del paese furono fornite di \"\u201cpompe pubbliche\u201d\" di acqua potabile; vennero illuminate da \u201c\"lampade pubbliche\u201d\"; l\u2019istruzione popolare (a carico del Comune) fu riordinata con l\u2019istituzione di un triennio di \u201c\"classi miste\"\u201d; fu aperto il \u201c\"Lazzaretto\u201d\" sulla strada per Torbole, per la quarantena di chi era colpito da epidemie (allora, frequenti); nacque la Societ\u00e0 Operaia Cattolica \u201c\"San Giuseppe\"\u201d, una societ\u00e0 di mutuo soccorso; la popolazione aument\u00f2 da 1.159 (1901) a 1.375 abitanti (1911).\nNovecento, il secolo breve.\nIl Novecento \u00e8 stato chiamato \"\"il secolo breve\":\" viene fatto iniziare nel 1914, con lo scoppio della prima guerra mondiale e viene fatto terminare nel 1989, con la caduta del Muro di Berlino.\nNel 1917, nei giorni 11/12/13/14/15 del mese di novembre, durante la Grande Guerra, di passaggio per Brescia diretto al fronte, si accamp\u00f2 a Castel Mella il 63\u00ba Battaglione degli Alpini Francesi. Il paese contava allora 1.359 abitanti, con l\u2019arrivo dei francesi, la popolazione raddoppi\u00f2!\nNel 1937, i ragazzi passarono un mese - dal 12 luglio al 12 agosto - nella colonia elio-fluviale sulle rive della Mella.\nNel 1938, la scuola elementare complet\u00f2 il ciclo quinquennale con l\u2019istituzione della classe quinta mista.\nNel 1960, il paese balz\u00f2 agli onori della cronaca a seguito dell'inchiesta riguardante lo scandalo dei balletti verdi.\nNel 1964, venne istituita la scuola media statale \"\u201cGiacomo Leopardi\u201d.\"\nNel 1966, 4 novembre, la Mella ruppe gli argini e sommerse il paese sotto due metri di acqua e fango.\nNel 1974, in autunno, in piazza san Siro, apr\u00ec i battenti la Biblioteca Comunale.\nNel 1999, in Via Giuseppe Di Vittorio, si inaugur\u00f2 il Centro di Formazione Professionale, a cura dell'Associazione Industriale di Brescia.\nMonumenti e luoghi d'interesse.\nA Castel Mella, un turista curioso pu\u00f2 fare una piacevole passeggiata, sicuro di non rimanere deluso dalle bellezze naturalistiche (come i fontanili), artistiche (come le chiese) e storiche (come Villa Fenaroli).\nLa chiesa dei santi Siro e Lucia.\nLa chiesa parrocchiale dei santi Siro e Lucia, si trova in piazza san Siro. \u00c8 stata innalzata, rimaneggiando una precedente chiesa di fondazione longobarda, negli anni 1708-1747, dall\u2019architetto bergamasco Bernardo Fedrighini da Predore , su incarico dell\u2019arciprete Marc\u2019Antonio Bedussi, nativo di Castelnuovo. Di stile barocchetto lombardo, \u00e8 adorna di pregevoli opere d\u2019arte. Nell\u2019abside, c'\u00e8 una pala del pittore Paolo da Caylina il Giovane (ante 1485-post 1554) racchiusa in una ricca soasa di Francesco Pialorsi, della famiglia di intagliatori noti come \"\u201cBosca\u00ec\"\u201d, e ci sono le statue policrome dei santi Siro e Lucia dello scultore Beniamino Simoni (1712-1787). Le tre cupole e le pareti sono ricoperte da un ciclo di affreschi sulla vita di Ges\u00f9, sui patroni Siro e Lucia, sugli evangelisti, sui profeti dell\u2019antico testamento e sui dottori della chiesa latina, del pittore Giovanni Antonio Cappello (1669-1741). Il portone di bronzo dello scultore Maffeo Ferrari da Brescia, inaugurato nell\u2019Anno Santo 2000 \u00e8 chiamato \"\u201cla porta del terzo millennio\u201d.\" Oltre all'altar maggiore, vi sono quattro altari. L\u2019altare del SS. mo Sacramento \u00e8 abbellito dalla pala del pittore Angelo Paglia (1681-1763). L\u2019altare dei Santi custodisce un prezioso reliquiario settecentesco d\u2019argento. L'altare della Madonna del Rosario \u00e8 ornato da una pala settecentesca con la sacra conversazione dei santi Carlo Borromeo, Veronica Giuliani, Domenico Guzm\u00e0n e Pietro Apostolo con la Vergine e il Bambino (di autore ignoto). L'altare della Madonna col Bambino, infine, ospita una statua policroma dell'intagliatore Andrea Comploj, copia della \"Madonna dei Chierici\", della cattedrale di Volterra, opera dello scultore Francesco di Valdambrino (1363-1435). Nella chiesa sono ospitate altre opere pregevoli: la pala della Nativit\u00e0 del pittore Giacomo Bergomi (1923-2003) e la pala del pittore Camillo Rama (1586-1627), proveniente dall\u2019oratorio di san Giovanni Battista nella frazione di Colorne.\nL'oratorio di san Giovanni Battista.\nNella frazione di Colorne, in una grande cascina, sorge un'elegante cappella gentilizia, il cui anno di costruzione \u00e8 inciso sul portale d'ingresso, 1599. \u00c8 dedicata a san Giovanni Battista. Ha un unico altare, ornato da una pregevole pala del pittore bresciano Camillo Rama (1586-1627). L'oratorio \u00e8 chiuso al culto e la pala seicentesca \u00e8 temporaneamente trasferita nella chiesa parrocchiale di Castel Mella.\nLa santella di Colorne.\n\u00c8 una santella molto antica, gi\u00e0 segnalata nella visita pastorale alla parrocchia di san Siro del 15 settembre 1703, dove mons. Marco Dolfin, vescovo di Brescia, documenta che \"\"esiste una santella sulla Via Regia, verso Ponte Gattello, che suscita la piet\u00e0 e la devozione dei fedeli\".\" Attualmente, la santella si trova, inglobata in una rotonda, lungo la strada provinciale IX di Quinzano d'Oglio.\nIl santuario della Madonnina del boschetto.\nNella frazione di Onzato, c\u2019\u00e8 il santuario della Madonnina del boschetto che sorge in un luogo considerato sacro prima dai Celti (dal IV secolo a.C.), poi dai Romani (dal I secolo a.C.) e infine dai Cristiani (dal IV secolo).\nL\u2019attuale chiesa, di stile barocchetto lombardo, \u00e8 stata costruita negli anni 1730-1737 dall\u2019architetto comasco Antonio Corbellini di Pellio Superiore, in Valle d\u2019Intelvi, lo stesso della chiesa parrocchiale dei santi Siro e Lucia di Castel Mella. Custodisce un incantevole affresco cinquecentesco con la Nativit\u00e0 di Ges\u00f9, di un Maestro della Scuola Bresciana del Cinquecento (sono stati fatti i nomi del Romanino, 1484-1566 o del Moretto, 1498-1554). \u00c8 adorno di pregevoli opere d\u2019arte, come la pala settecentesca del pittore Antonio Moretti, i quadri settecenteschi sulla Passione di Ges\u00f9, gli affreschi novecenteschi del pittore Giuseppe Riva da Bergamo, il tabernacolo dell\u2019altar maggiore rivestito da un bronzo dorato dello scultore Federico Severino da Brescia. Degno di nota \u00e8 l\u2019altare degli Apostoli Pietro e Paolo, perch\u00e9 conserva una pala cinquecentesca con una sacra conversazione degli Apostoli Pietro e Paolo con Maria col Bambino. Che proviene dalla pieve paleocristiana dei santi Pietro e Paolo, sorta nei primi secoli dell'era volgare nel borgo di Onzato, e chiusa al culto nell\u2019anno 1929.\nVilla Fenaroli.\nAll'incrocio tra via Onzato e via Madonnina del boschetto, all\u2019interno di una corte rustica, si erge la bella Villa Fenaroli, un'elegante dimora signorile di campagna, con porticato e brolo recintato, costruita nel Seicento. Ne \u00e8 proprietaria da quattro secoli, la nobile famiglia Fenaroli, del ramo Corneto di Franciacorta. Villa Fenaroli con annessi rustici e brolo \u00e8 tutelata dalla legge 1089/1939, dal Ministero per i Beni e le Attivit\u00e0 Culturali.\nL'Ufficio Vecchio.\nAll'inizio di Via Roma (gi\u00e0 Via Municipio), sorge un'antica costruzione di mattoni, solida e slanciata, l\u2019\u201d\"Ufficio Vecchio\u201d,\" cos\u00ec chiamato perch\u00e9 \u00e8 stata sede del Municipio, dal 1860 al 1895. Era nato nel 1563 come \"\"Scuola della Dottrina Cristiana\".\" L'aveva edificato don Andrea Bertolotto, descritto nella visita pastorale del 1565 come \"curatus parochialis ecclesie, vir probus et populo gratus\" (il curato della chiesa parrocchiale \u00e8 un uomo dabbene e ben voluto dalla gente). Il quale, dato che il parroco, il medico cremonese Francesco Maifredi, non risedeva \"\"in loco\", doveva farsi carico, lui solo, del governo della parrocchia di san Siro. L'anno di edificazione, 1563, \u00e8 inciso su una lapide murata sul retro).\nLa Macina.\nIn aperta campagna, c\u2019\u00e8 \u201c\"La Macina\u201d\" (\u201d\"La M\u00e0sn\u00f6\u201d,\" nella parlata locale\"),\" un tempo il \u201c\"Molino di Onzato\u201d.\" Dagli estimi veneti settecenteschi, risulta che il notaio Faustino Salvi del fu Giovanni Battista era proprietario del mulino a due ruote e della macina d'olio. Dunque, il toponimo \"La Macina\" significa che qui si \"macinava\"\": presso il mulino, le \"biade grosse\" (miglio, meliga, lupini, etc.) e le \"\"biade minute\"\" (frumento, orzo, mais, etc.) e presso la macina d'olio, i semi di lino, i vinaccioli, le noci.\nOggi, c\u2019\u00e8 l\u2019osteria \u201c\"La Masna\u201d\", nota in provincia per i piatti della tradizione contadina. Sulla facciata, una lapide, fatta murare nell\u2019anno 1902, ricorda le scampagnate di una brigata di amici.\nLa torre della Terra di Onzato.\nIn vai Madonnina del boschetto, all\u2019interno della cascina Taglietti, si erge la medievale \u201c\"Torre della Terra di Onzato\u201d,\" da cui le sentinelle sorvegliavano il territorio e quando avvistavano l\u2019arrivo degli invasori, davano l\u2019allarme alla gente nei campi affinch\u00e9 si mettesse al sicuro nei cascinali fortificati. Nella cascina rurale sono visibili i segni delle trasformazioni subite nel corso dei secoli. \u00c8 nata come \"\"villa rustica romana\" (nel I secolo a. C.), \u00e8 diventata \"curticella longobarda\" (nell'Alto Medioevo), si \u00e8 trasformata in \"cascina fortificata\" (nel Basso Medioevo), e infine ha preso l'aspetto attuale di \"cascina lombarda\"\" (nel Novecento).\nLa torre degli artiglieri.\nIn Via Vittorio Emanuele II, sorger la \"torre degli artiglieri\", chiamata cos\u00ec dalla gente perch\u00e9 se \u00e8 ancora in piedi, lo si deve agli artiglieri, che l'hanno presa in consegna cadente e restaurata a regola d'arte, ponendovi poi la sede della loro associazione. Questa torre \u00e8 l'unica reliquia superstite dell'antica cinta fortificata che proteggeva il \"\"castello civico\",\" innalzato nell'Alto Medioevo, per difendersi dalle feroci scorrerie degli Ungari (899 - 955), che avevano fama di mangiare, ancora palpitante, il cuore dei nemici vinti. Per questo motivo, \u00e8 stata assunta a stemma moderno del Comune di Castel Mella.\nI fontanili.\nCome noto, i fontanili hanno origine dalle acque della falda freatica che affiorano in superficie in corrispondenza del passaggio dai suoli grossolani e permeabili dell'alta pianura a quelli compatti e impermeabili della bassa pianura. Il territorio di Castel Mella, trovandosi proprio a cavallo tra l'alta e la bassa pianura padana, pullula di risorgive e di fontanili. Le cui acque un tempo irrigavano i campi, d'estate, allagavano le marcite, d'inverno, e fornivano la forza motrice al Mulino di Onzato e al Mulino di Castelnuovo.\nAl giorno d'oggi, il turista amante della natura pu\u00f2 fare una scampagnata al \"\"Parco del Fontanone\",\" a sud del paese, dove l'acqua dei fontanili - che sgorga a temperatura costante sui 10\u00b0/13\u00b0 in tutte le stagioni dell'anno - rinfresca l'afa estiva e mitiga i rigori invernali.\nIl camposanto.\nDurante il medioevo e l\u2019et\u00e0 moderna, i morti sono stati sepolti sul sagrato: davanti alla chiesa dei santi Siro e Lucia, quelli di Castelnuovo e davanti alla chiesa degli apostoli Pietro e Paolo, quelli di Onzato, fino a quando Napoleone non impose l\u2019obbligo di spostare i cimiteri fuori dai centri abitati. Nell\u2019anno 1813, perci\u00f2, venne inaugurato il nuovo camposanto, nella campagna di Onzato. Da allora, tutti i morti della comunit\u00e0 riposano qui, nell\u2019unico cimitero del paese. La parte pi\u00f9 antica (a sinistra dell'entrata principale) viene chiamata il \"\"camposanto degli innocenti\",\" perch\u00e9 \u00e8 riservata ai bambini morti in tenera et\u00e0, e perci\u00f2 innocenti. Al centro del cimitero, c\u2019\u00e8 la cappella dei sacerdoti defunti, con le epigrafi dei parroci un tempo sepolti sotto il pavimento della chiesa parrocchiale.\nTre viaggiatori a Castel Mella.\nCastel Mella \u00e8 uno dei cento borghi della provincia bresciana trascurati dai grandi flussi turistici. Tuttavia, tre viaggiatori ci sono passati e ne hanno parlato con cognizione di causa: Carlo Cocchetti (Rovato, 1817 \u2013 Brescia, 1888), medico, insegnante e storico; Gustavo Strafforello (Porto Maurizio, Imperia 1818\u00a0\u2013 1903), letterato e patriota del Risorgimento Italiano; Maria Grazia Sandri (Darfo, 1944), architetto e pubblicista.\n1858, C. Cocchetti.\n\u201c\"Castelnovo, in bella pianura alla destra del Mella, dista circa un miglio dalla strada maestra che da Brescia mette a Quinzano e a Cremona. Ha con s\u00e9 le contrade Colorne e Onzato, ov\u2019era una lapida a Giove. Castelnovo, con 849 abitanti, si trova nel Distretto di Bagnolo\"\u201d.\n1898, G. Strafforello.\n\u201c\"Castel Mella (1008 abitanti)\". \"Il territorio di questo Comune si stende sulla destra del fiume Mella, al nord-ovest di Bagnolo. Castel Mella (106 metri sul mare), capoluogo del Comune, \u00e8 un villaggio di circa 500 abitanti, in posizione amena, non lungi dalla sponda del fiume e, sebbene abbia carattere affatto rurale, \u00e8 di aspetto piacevole, con edifizi moderni e rimodernati. La circostante campagna \u00e8 popolata di fattorie e cascinali. Che, isolati od in piccoli gruppi, formano le frazioni complementari del Comune. Prodotti del suolo, bene irrigato, lavorato con grande cura e fertilissimo, sono: cereali d\u2019ogni specie, gelsi e foraggi. L\u2019allevamento del bestiame da stalla e da cortile e la produzione di bozzoli sono le industrie di maggiore sussidio all\u2019agricoltura. In Castel Mella trovansi anche tre fornaci per la cottura dei laterizi, alla lavorazione dei quali attendono giornalmente circa 160 operai\u201d\".\n1985, M. G. Sandri.\n\u201c\"Onzato di Castel Mella: Villa Fenaroli. Onzato \u00e8 una frazione rurale del Comune di Castel Mella. Nella via omonima, al numero civico 2, all\u2019interno di una corte rustica, sorge questa casa elegante, dalla fronte asimmetrica, ora adibita in parte a deposito di prodotti agricoli. Il portico a quattro archi su colonne ha volte a crociera e le porte d\u2019accesso alle sale del piano terreno, con volta, presentano una terminazione a timpano triangolare. Attraverso il portale bugnato di fondo, si sale alla scala d\u2019angolo. Un cancello retto da pilastri di marmo, immette nel brolo recintato. La costruzione della villa risale al secolo XVII\"\u201d.\nAraldica civica.\nNel corso dei secoli, le famiglie gentilizie, gli enti ecclesiastici e i comuni si sono dati dei simboli come segni di riconoscimento e di identit\u00e0 . Castel Mella possiede lo stemma e il gonfalone concessi dalla Presidenza del Consiglio, Ufficio Onorificenze e Araldica, con Decreto 25 novembre 1958. Inoltre, a partire dalla prima edizione del Palio, autunno 1996, possiede i gonfaloni delle quattro Contrade.\n\"Stemma civico\".\nLo stemma di Castel Mella raffigura uno scudo con torre medievale, comunemente identificata col torrione della cinta fortificata dell\u2019antico \u201c\"castello civico\"\u201d, di fondazione longobarda, ora sede della associazione degli artiglieri. Lo scudo \u00e8 ornato da due rami di quercia e di alloro, uniti da un nastro. Ed \u00e8 sormontato \"da \u201cuna corona turrita, formata da un cerchio aperto da quattro pusterle (tre visibili), sostenente una cinta, aperta da sedici porte (nove visibili), ciascuna sormontata da una merlatura a coda di rondine, il tutto d\u2019argento e murato di nero\u201d\" (ex Regio Decreto 652/1943). Con una corona turrita sopra il capo, viene raffigurata simbolicamente l\u2019Italia.\n\"Gonfalone civico\".\nIl gonfalone di Castel Mella \u00e8 un drappo di colore bianco, ornato da ricami d\u2019argento. Al centro, lo scudo con torre medievale, \u00e8 ornato da due rami di quercia e di alloro, uniti da un nastro, ed \u00e8 sormontato da una corona turrita. In alto, campeggia la scritta argentata \u201cCOMUNE DI CASTEL MELLA\u201d. Ricordo che i merli \u201c\"a coda di rondine\u201d\" sono ghibellini mentre i merli guelfi hanno la sommit\u00e0 squadrata.\n\"Gonfaloni delle contrade\".\nDall\u2019anno 1996, data di nascita del palio, Castel Mella \u00e8 suddivisa in quattro Contrade, ognuna delle quali \u00e8 dotata di gonfalone.\nIl gonfalone della \"Contrada del Castello\", di colore giallo, raffigura il torrione superstite della cinta fortificata del \u201c\"castello civico\u201d\", di fondazione longobarda, ora sede della associazione degli artiglieri.\nIl gonfalone della \"Contrada dei Fontanili\", di colore azzurro, raffigura uno dei fontanili che hanno sempre allietato la campagna castelmellese.\nIl gonfalone della \"Contrada della Madonnina del boschetto\", di colore verde \"\u201contano\u201d\", raffigura l\u2019antico santuario di Onzato, frazione di Castel Mella, innalzato in una localit\u00e0 sacra ai Celti e ai Romani.\nIl gonfalone della \"Contrada delle Fornaci\", di colore rosso, raffigura una delle fornaci di laterizi che operavano in Colorne, frazione di Castel Mella.\nSociet\u00e0.\nIstituzioni, enti e associazioni.\nCastel Mella \u00e8 ricco di associazioni e circoli che animano la vita comunitaria. Il loro elenco, completo e dettagliato, \u00e8 consultabile sul sito ufficiale del Comune (www.comune.castelmella.bs.it). Meritano di essere segnalati: \nCultura.\nBiblioteca comunale.\nLa Biblioteca Comunale, fondata nel 1974, si trova vicino al Polo Scolastico e all\u2019Auditorium \u201c\"Giorgio Gaber\"\u201d. \u00c8 associata al \"Sistema Bibliotecario Sud Ovest Bresciano\" e alla \u201c\"Rete Bibliotecaria Bresciana\u201d.\" Dal 2008, organizza il \u201c\"Gruppo di Lettura\"\u201d e la \u201c\"Bancarella del libro\"\u201d.\nSistema scolastico.\nA Castel Mella, sono presenti: due asili nido, due scuole dell\u2019infanzia, una scuola primaria e una scuola secondaria di 1\u00ba grado. C'\u00e8 poi un Centro di Formazione Professionale, che fa capo all'Associazione degli Industriali Bresciani.\nGiornali locali.\nA Castel Mella, si stampano due periodici di informazione: \u201c\"Qui, Castel Mella\"\u201d, a cura dell\u2019Amministrazione Comunale e \"\u201cL\u2019Onda del Mella\u201d,\" a cura della Parrocchia di san Siro.\nMusica.\nA Castel Mella sono attivi: la Banda Musicale \u201c\"Giuseppe Verdi\"\u201d, fondata nel 1975, con annessa Scuola di Musica \u201c\"don Vittorio Bergomi\"\u201d, che suona nelle principali manifestazioni civili e religiose della comunit\u00e0, e il Gruppo Polifonico \"\u201cGiovanni Paolo II\u201d\", c/o l\u2019oratorio \u201c\"Paolo VI\u201d\", che canta nelle funzioni solenni nella parrocchiale dei santi Siro e Lucia.\n\"Tracce\".\n\u00c8 un\u2019associazione culturale con sede in Colorne, che organizza serate a sfondo filosofico, storico, etnografico. Ultimamente, ha avviato il progetto \u201c\"Gente di terra e di fiume\u201d\" per valorizzare la storia locale del Novecento. Raccoglie le testimonianze dei Castelmellesi pi\u00f9 anziani (interviste e foto), per arricchire il proprio e l\u2019archivio storico-etnografico del Comune. Organizza, insieme al Comune, delle rappresentazioni teatrali sulla vita novecentesca del paese (\"\u201cLo sguardo di Piero\u201d, \u201cLa vita la t\u2019ens\u00e9gna \u00f6na infinit\u00e0 d\u00e8 r\u00f2be\u201d, \u201cAdesso ti racconto quanto ho lavorato\u201d).\"\nMondo Bambino.\n\u00c8 una o.n.l.u.s. con sede in Onzato, che si propone di collaborare con le istituzioni scolastiche, le associazioni e l\u2019Ospedale dei Bambini per sostenere i bambini e i ragazzi in difficolt\u00e0 con progetti specifici (\u201c\"Ospedale dei bambini\"\u201d, \u201c\"Coro Mondo Bambino\"\u201d, \u201c\"CD Risonanze\"\u201d, \u201c\"Rogo della Vecchia\u201d\", etc.). Ogni anno, all\u2019inizio dell\u2019estate, c/o il Parco Giovanni Paolo II di Castel Mella, organizza la festa \u201c\"Mondo Bambino\u201d\" .\nCompagnia Teatrale Dialettale.\nHa debuttato nel 1989 per merito di Vittorio Bergamini, che ha riunito intorno a s\u00e9 una compagnia di attori dilettanti, con lo scopo di \"\u201crecuperare, per quanto possibile, la lingua dei nostri progenitori\u201d\" mediante un repertorio di commedie, atti unici e farse. La sua intitolazione - \u201c\"Sp\u00e8t\u00f6 ch\u00e8 r\u00efe\u201d: \u201cAspetta che arrivo\u201d! -\" ha lo stesso valore dell\u2019adagio \u201c\"Fest\u00ecna lente\u201d\" (\"Affrettati lentamente\") o del proverbio \"Chi va piano va sano e va lontano\". Le spassose rappresentazioni dialettali \u2013 oltre che nel teatro dell\u2019oratorio \u2013 sono portate in giro per mezza provincia, nelle case di riposo, negli oratori e nei circoli ricreativi.\nCreArt.\n\u00c8 una scuola per imparare le tecniche del disegno, della pittura (acquerello, acrilico, olio, pittura su ceramica), della decorazione. E per approfondire lo studio della storia dell\u2019arte, con visite guidate ai siti artistici, anche locali. \u00c8 tenuta da Cristina Treccani ed ha sede in piazza san Siro. Al termine di ciascun anno scolastico, si tiene una mostra collettiva dei lavori svolti dagli allievi.\nMuseo del falegname.\n\u00c8 intitolato al \u201c\"Cav. Pietro Ferrari\"\u201d, falegname provetto e appassionato collezionista di tutto ci\u00f2 che concerne la lavorazione del legno. Il museo, nato nel 2000, espone in modo ordinato e con didascalie appropriate un migliaio circa di antichi strumenti e macchinari di falegnameria. Si trova in via G. Di Vittorio, nella zona artigianale di Castel Mella, a ridosso della strada statale 235 di Orzinuovi.\nEventi.\nSagra del lo\u00ebrt\u00ecs.\nSi svolge in primavera e dura una settimana, durante la quale gli stand gastronomici in Piazza Unit\u00e0 d\u2019Italia e i ristoratori di Castel Mella offrono menu con specialit\u00e0 a base di \u201c\"lo\u00ebrt\u00ecs\"\u201d. Cos\u00ec sono detti nel dialetto bresciano i teneri e gustosi germogli di luppolo \"(\u201cHumulus lupus\u201d\"), che fioriscono lunghe le ripe delle rogge e dei fossi della campagna castelmellese. In contemporanea, si tengono mostre d\u2019artigianato, esposizioni di pittori, concerti di musica e bancarelle di libri.\nSagra della Madonnina del boschetto.\n\u00c8 la manifestazione pi\u00f9 importante di Onzato, frazione di Castel Mella. Si svolge in occasione dell\u20198 settembre, festa della Nativit\u00e0 di Maria. Dura un\u2019intera settimana ed \u00e8 ricca di iniziative religiose, artigianali, musicali e gastronomiche. Suggestiva, la processione \u201c\"aux flambeaux\"\u201d, che si snoda attraverso il borgo antico di Onzato.\nPalio delle contrade.\nSi svolge in autunno e dura una settimana, durante la quale si possono gustare i piatti della tradizione contadina e si svolgono varie iniziative sportive, musicali e culturali. Il momento culminante della sagra \u00e8 la serata conclusiva, di sabato, con la corsa a staffetta, in cui gli atleti delle Contrade del Castello, dei Fontanili, delle Fornaci e della Madonnina del boschetto si contendono il palio, sfidandosi attraverso le vie del paese.\nSanta Lucia.\nNelle Terre Bresciane, come negli ex domini della Serenissima Repubblica di Venezia, Lucia di Siracusa \u00e8 la santa che porta doni ai bambini buoni, mentre ai cattivi riserva cenere e carbone. Il 12 dicembre, la vigilia, nel piazzale dell\u2019Oratorio \"\u201cPaolo VI\u201d\" si raduna una folla di bambini, che attende impaziente l\u2019arrivo della santa, di vaporosi veli vestita, col baroccio e l\u2019asinello. All\u2019arrivo, i bambini le consegnano le loro letterine con la richiesta dei doni sognati. Santa Lucia ricambia con dolcetti, li saluta e poi riparte per il lungo viaggio notturno. Il mattino del 13 dicembre, festa di Santa Lucia, i bambini scopriranno se i loro desideri sono stati esauditi.\nCarnevale.\nSi festeggia nei tre giorni antecedenti il Mercoled\u00ec delle Ceneri, che d\u00e0 inizio alla Quaresima. Centro organizzatore \u00e8 l\u2019Oratorio \u201c\"Paolo VI\u201d.\" Da qui, \"la domenica\", si muove la sfilata dei carri allegorici che si snoda attraverso le vie del paese. Qui, viene impiantato un luna park coi divertimenti per bambini e ragazzi. Qui, sono aperte le bancarelle coi dolci della tradizione: frittelle, frittellone e lattughe. Qui, \"il luned\u00ec\", nel teatro, si rappresenta la commedia dialettale della Compagnia \"\u201cSp\u00e8to che r\u00ece\u201d\" (\"Aspetta che arrivo!\"). E qui, \"il marted\u00ec grasso\", si chiude il Carnevale col concorso a premi delle mascherine pi\u00f9 belle, che si esibiscono davanti alle famiglie e al paese.\nRogo della Vecchia.\nIl gioved\u00ec di Mezzaquaresima, detto \u201c\"gioved\u00ec grasso\"\u201d, a Castel Mella, \u201c\"sa br\u00f9s\u0151 la \u00e8ci\u0151\u201d,\" cio\u00e8 \u201c\"si brucia la vecchia\u201d.\" \u00c8 un rito antichissimo che un tempo segnava il passaggio da un anno all\u2019altro, adesso segna la fine dell\u2019inverno e l\u2019inizio della primavera. In aperta campagna, si mette insieme una catasta di ramaglie e di fascine, su cui si pianta un pupazzo con le sembianze d\u2019una vecchia coi capelli di stoppa. Rappresenta Madre Natura che, giunta al termine del ciclo annuale, ha il volto della Vecchierella che se ne va insieme agli ultimi rigori invernali . Il \u201c\"Rogo della Vecchia\u201d\" \u00e8 organizzato da \"\u201cMondo Bambino\u201d,\" onlus che collabora con le istituzioni scolastiche e l\u2019Ospedale dei Bambini, per aiutare i ragazzi con problemi di disagio.\nInfrastrutture e trasporti.\nStrade.\nSono due le strade di scorrimento che servono il territorio di Castel Mella, ma esse aggirano l'abitato principale delineando i confini con i territori amministrativi limitrofi: l'ex strada statale 235 di Orzinuovi, dal 2001 SP BS 235, divide Castel Mella da Roncadelle, e la provinciale IX Brescia-Quinzano che funge da confine con Flero.\nNella parte meridionale del territorio comunale passa il raccordo autostradale Ospitaletto-Montichiari: il casello autostradale pi\u00f9 vicino \u00e8 quello di Azzano Mella.\nMobilit\u00e0 interurbana.\nIl comune \u00e8 servito da due linee appartenenti alla rete di trasporto urbano di Brescia: la 16, diretta a Sanpolino, a servizio dell'abitato di Onzato, e la 17, diretta all'Ospedale, che serve l'abitato principale e la localit\u00e0 Fornaci.\nSport.\nA Castel Mella, sono attivi circoli e societ\u00e0 che praticano lo sport sia a livello dilettantesco che professionistico. Il loro elenco completo \u00e8 reperibile sul sito del Comune (www.comune.castelmella.bs.it). Qui, si segnalano:\n\"sezione di Castel Mella\"\nCuriosit\u00e0.\nAntichi abitatori di \u201cCastronovo de ultra Mellam\u201d.\nCastel Mella \u00e8 stato fondato dai Longobardi, nell\u2019alto medioevo. Tuttavia, i nomi dei primi abitatori, nero su bianco, sono documentati nel basso medioevo e si trovano in un rogito notarile del 25 gennaio 1230, dove la badessa del monastero benedettino dei santi Cosma e Damiano (Brescia) si accorda col prevosto di san Luca delle Chiusure per una permuta di terreni, sparsi nel contado, tra cui \u201c\"Castronovo de ultra Mellam\"\u201d\u2026 Si chiamano: \u201c\"Martinus Ferarius\u201d, \u201cIohannes\u201d, \u201cAbramus\u201d. \"Cio\u00e8: Martino Fabbro ferraio (artigiano che lavora il ferro), Giovanni, Abramo; i primi due erano nomi molto diffusi; il terzo, invece, era un nome raro, di chiara origine ebraica ( un \u201d\"indizio\"\u201d di presenza ebraica in \u201c\"Castronovo de ultra Mellam\u201d\").\nIl segretario comunale pi\u00f9 longevo.\nAmbrogio Seriati \u00e8 stato segretario comunale per trentadue anni, dal 1\u00ba luglio 1882 al 1\u00ba luglio 1914. Quando si dimise dall\u2019incarico, a 70 anni, il Consiglio Comunale gli concesse \u201c\"un sussidio annuo di Lire 1.000,00 vita natural durante\"\u201d, con questa motivazione: \u201c\"Il signor Seriati fu sempre puntuale al suo servizio, disimpegnando con zelo e amore al disbrigo delle sue mansioni, con soddisfazione dell\u2019Amministrazione Comunale e della popolazione, zelante sempre per l\u2019interesse del Comune\u201d\".\nBeghe da strapaese.\nTra Castel Mella e Roncadelle non \u00e8 mai corso buon sangue. La storia dice che Roncadelle, come Comune, \u00e8 nato soltanto all\u2019inizio dell'Ottocento, in ritardo di molti secoli rispetto alla maggioranza dei Comuni Bresciani e al Comune Rurale di Castel Mella, gi\u00e0 fiorente nel Medioevo. Da qui, forse, il desiderio di rivalsa dei Roncadellesi, e la loro voglia di espandersi al di l\u00e0 dei propri confini storici, ai danni del Comune e della Parrocchia Castelmellesi. Una subdola \u201c\"campagna espansionistica\u201d,\" che va avanti da mezzo secolo, e la cui eco si fa sentire, rumorosa e petulante, sui quotidiani bresciani.\nLa Mella \u00e8 femminile.\nNella lingua italiana, i fiumi sono perlopi\u00f9 di genere maschile. La Mella, no, insieme a la Brenta, la Dora Riparia, la Secchia, etc.. Per i Castelmellesi, e i Bresciani, il fiume di casa si chiama \u201c\"la M\u00e8l\u00f6\u201d,\" dunque \u00e8 di genere femminile, forse perch\u00e9 l\u2019acqua del fiume \u00e8 fonte di vita e simbolo di fecondit\u00e0. Recita un antico proverbio: \u201c\"D\u00e0 de \u2018nt\u00e9nder che la M\u00e8l\u00f6 la va \u2018n soe, l\u2019\u00e8 come d\u00e0 de \u2018nt\u00e9nder che i \u00e0zegn i v\u00f9la\u201d (Dar da intendere che la Mella va in su \u00e8 come dar da intendere che gli asini volano\u201d).\"\nUn autunno funestato da tre inondazioni.\nNel corso dei secoli, le acque torrentizie della Mella sono spesso straripate allagando la campagna e il borgo di Castel Mella. In una \"\"Memoria a' posteri\",\" l\u2019arciprete Giuseppe Lonati ha annotato: \u201c\"Nell\u2019anno 1804,\" li \"28 ottobre, \u00e8 venuto il fiume Mella cos\u00ec gonfio che ha atterrato un argine sul Tener della Commune di Onzato e ha per alcuni giorni innondata tutta questa parrocchia verso il tramonto, avendo per due altre volte dopo replicata l\u2019innondazione. Finalmente, dopo replicate istanze al Magistrato sopra l\u2019acque, li 15 febbraio 1805, si \u00e8 dato principio a far l\u2019argine, a spese de\u2019 danneggiati\u201d.\"\nVia Breda, un cimelio storico.\nCol termine \"\u201cbr\u00e0ida\u201d / \u201cbr\u00e9da\u201d,\" i longobardi indicavano un podere, un campo, un prato. All\u2019inizio dell\u2019Ottocento, il paesaggio agrario di Castelnovo era tutto punteggiato di \u201c\"brede\"\u201d (con le varianti \u201c\"bredaz\u00f2la\"\u201d, \"\u201cbredaz\u00ecna\u201d, etc.).\" Troviamo: \"\u201cbreda dell\u2019olmo\u201d\", \"\u201cbreda del roccolo\u201d\", \"\u201cbreda dell\u2019osteria\u201d\", \"\u201cbreda di sopra\u201d\", \"\u201cbreda di mezzo\u201d\", \"\u201cbreda di sotto\u201d\", \"\u201cbreda della r\u00e0sega\u201d, \u201cbreda del rasegh\u00e8tto\u201d, \u201cbreda di Onzato\u201d\u2026\" Nel Duemila, il ricordo delle \u201c\"brede\u201d\" sopravvive in Via Breda: un top\u00f2nimo da conservare come un cimelio storico.\nL\u2019eroismo delle donne castelmellesi.\nDurante la Grande Guerra (1915-18), con gli uomini al fronte, il peso della famiglia ricadeva interamente sulle spalle delle donne. Oltre ai lavori domestici, badavano ai lavori della stalla e dei campi (in loro aiuto, il Comune aveva istituito \u201c\"una sala di custodia per\" \"i figli fino agli otto anni, giacch\u00e9 i pi\u00f9 grandicelli possono benissimo seguire le mamme ed aiutare a fare qualcosa\u201d\"). E le sere d\u2019inverno, nelle stalle, al lume della lampada ad olio, agucchiavano per fare \u201c\"sciarpe, guanti, ginocchiere, ventriere, manichini, calze\"\u201d, per gli uomini al fronte. A pagare la giusta \"\u201cmercede\u201d\", ci pensava la \"\u201ccommissione comunale per gli indumenti militari\u201d.\" Insomma, l\u2019umile eroismo delle donne non era inferiore a quello degli uomini che combattevano al fronte.\nStradario.\nOsservando lo stradario di Castel Mella, si nota che la parte del leone dei toponimi la fa l\u2019insieme degli scrittori (da D. Alighieri a G. Deledda), degli scienziati (da G. Marconi a C. Golgi) e dei musicisti (da G. Verdi a L. Boccherini). A seguire, i toponimi legati al \u201c\"genius loci\u201d\" (da Breda a Cortivazzo). Viene poi la storia nazionale, coi Padri della Patria (da Cavour a Garibaldi), la Grande Guerra (da Ragazzi del \u201999 a Piave), la Repubblica (da A. De Gasperi a P. Nenni). Un posto \u00e8 riservato anche alle persone legate al paese (da G. Manziana a S. Reccagni). La storia locale, invece, fa la parte di Cenerentola. Comune e Parrocchia, le massime istituzioni civiche, sono ricordate con due sole strade, intitolate al sindaco A. Lorini e al parroco V. Bergomi. In effetti, ridurre la plurisecolare storia del paese (con una lunga serie di sindaci e parroci) a due soli nomi, rende lacunoso lo stradario."}
{"id": "1458772", "revid": "697352", "url": "https://it.wikipedia.org/wiki?curid=1458772", "title": "Piemontese orientale", "text": ""}
{"id": "1458774", "revid": "12473106", "url": "https://it.wikipedia.org/wiki?curid=1458774", "title": "Aram (lingua)", "text": ""}
{"id": "1458775", "revid": "1442080", "url": "https://it.wikipedia.org/wiki?curid=1458775", "title": "Lodovico Antonio Vincenzi", "text": "Le sue traduzioni pi\u00f9 note sono quelle dal latino dei \"Tristia\" di Ovidio, delle \"Georgiche\" di Virgilio, delle \"Odi\" di Orazio e quella del \"Ver-Vert ossia il Pappagallo...\" di Jean-Baptiste Gresset dal francese.\nScrisse anche il libretto dell'opera in due atti del musicista modenese Antonio Gandini, \"Erminia\", rappresentata al Teatro Ducale di Modena nel 1818.\nFu apprezzato per le sue traduzioni eleganti in versi: Questi sono i primi versi della sua traduzione dei \"Tristia\":"}
{"id": "1458776", "revid": "11959", "url": "https://it.wikipedia.org/wiki?curid=1458776", "title": "Ma'loula", "text": ""}
{"id": "1458782", "revid": "827882", "url": "https://it.wikipedia.org/wiki?curid=1458782", "title": "Hendrik M\u00f6bus", "text": "M\u00f6bus era il batterista della black metal band tedesca Absurd, considerati i padri del NSBM. M\u00f6bus \u00e8 famoso per le sue idee razziste e nazionalsocialiste, come tutta la sua band. Il suo stile \u00e8 tipicamente black metal, cio\u00e8 un drumming molto veloce basato su violenti blast beat.\nM\u00f6bus, a 17 anni, insieme agli altri componenti degli Absurd, uccise un ragazzo di 15 anni, Sandro Beyer, strangolandolo con un filo dell'elettricit\u00e0. Venne rilasciato poco dopo perch\u00e9 minorenne al momento dell'omicidio, ma in seguito continu\u00f2 ad avere problemi con la legge: infatti durante un concerto esegu\u00ec il saluto romano, considerato un reato (apologia del fascismo) in Germania."}
{"id": "1458784", "revid": "767487", "url": "https://it.wikipedia.org/wiki?curid=1458784", "title": "Lovedrive (singolo)", "text": "Lovedrive \u00e8 il decimo singolo pubblicato dalla band Hard rock/Heavy metal tedesca Scorpions.\nIl brano \u00e8 inserito nel sesto album in studio, l'omonimo Lovedrive, pubblicato nel 1979.\nLa canzone inizia con le 2 chitarre di Rudolf Schenker e Matthias Jabs rispettivamente chitarra ritmica e chitarra solista che, vanno abbastanza veloci, il ritornello \u00e8 molto orecchiabile.\n\u00c8 stata scritta dal chitarrista ritmico Rudolf Schenker e dal cantante Klaus Meine. Nella canzone \u00e8 presente pure Michael Schenker fratello di Rudy che fa da chitarra solista al posto di Matthias."}
{"id": "1458785", "revid": "712828", "url": "https://it.wikipedia.org/wiki?curid=1458785", "title": "Episodi di Dragon Ball GT", "text": "Questa \u00e8 la lista degli episodi di \"Dragon Ball GT\", serie televisiva anime prodotta dalla Toei Animation e diretta da Osamu Kasai. Le 64 puntate sono state trasmesse in Giappone su Fuji TV poco dopo la conclusione di \"Dragon Ball Z\", dal 7 febbraio 1996 al 19 novembre 1997.\nIn Italia l'anime \u00e8 andato in onda subito dopo la conclusione di \"Dragon Ball Z\", il 5 aprile 2001 (sebbene la DeAgostini avesse gi\u00e0 provato a distribuire in edicola le VHS con gli episodi gi\u00e0 doppiati), con cadenza giornaliera su Italia 1, dal luned\u00ec al venerd\u00ec, con i primi due archi narrativi composti in totale da 34 episodi: la serie \u00e8 andata in onda per due mesi per poi essere interrotta per le vacanze estive. La trasmissione di \"Dragon Ball GT\" riprese dunque dall'inizio nell'agosto 2001: le repliche e le prime sette puntate inedite furono mandate in onda con la stessa cadenza di prima, mentre gli ultimi dieci episodi contemplarono una suddivisione di due a settimana, il marted\u00ec e il gioved\u00ec.\nDVD.\nGiappone.\nGli episodi di \"Dragon Ball GT\" sono stati pubblicati per il mercato home video nipponico in edizione DVD dal 6 febbraio 2008 al 4 giugno 2008."}
{"id": "1458793", "revid": "1924342", "url": "https://it.wikipedia.org/wiki?curid=1458793", "title": "Brandi Carlile", "text": "Attiva nel panorama musicale statunitense dai primi anni duemila, pubblicando sei album da solista, portando la cantautrice ad ottenere sei Grammy Award e due riconoscimenti alla carriera: il \"Trailblazer Award\" ai Billboard Women in Music Awards e l\"'Impact Award\" ai CMT Music Award.\nLa cantante ha inoltre collaborato con numerosi artisti del panorama musicale internazionale, tra cui Elton John, Sting, Jesse Carmichael, Sam Smith, Willie Nelson, Paul Buckmaster, The Soundgarden e ha formato nel 2019 il gruppo country The Highwomen con Maren Morris, Natalie Hemby e Amanda Shires.\nBiografia e carriera.\n2003-2008: \"Brandi Carlile\" e \"The Story\".\nAll'et\u00e0 di otto anni, duetta con la madre nel brano country \"Tennessee Flat Top Box\", a quindici inizia a suonare la chitarra ed a comporre canzoni, mentre a sedici diventa corista di un sosia di Elvis Presley. Prima di firmare con una casa discografica, Carlile si \u00e8 esibita insieme ai fratelli Tim e Phil Hanseroth in locali di Seattle come il The Crocodile, il Tractor Tavern, ed il Paragon dove vendeva le sue registrazioni auto-prodotte.\nNel 2004 firma un contratto con la Columbia Records, pubblicando l'anno successivo il suo album di debutto, intitolato \"Brandi Carlile.\" Il progetto musicale, che debutta alla 80\u00aa posizione della Billboard 200 riceve buone recensioni dalla critica, tra cui Rolling Stone Magazine, che inserisce la cantautrice tra gli artisti da guardare nel 2005. Nel 2007 viene pubblicato il secondo album dal carattere folk rock, \"The Story,\" che debutta alla posizione 41 della classifica statunitense e nella Top10 della US Rock Albums, arrivando a ricevere la certificazione di disco d'oro dalla RIAA nel 2017, per aver venduto oltre 500,000 copie. Il singolo omonimo estratto dall'album debutta nelle classifiche europee di Portogallo, Svizzera e Norvegia, e alla posizione 75 della classifica statunitense. Nel corso del 2007 e 2008 apre i concerti dei Maroon 5 e OneRepublic in Australia.\n2009-2015: \"Give Up the Ghost\" e \"The Firewatcher's Daughter\".\nNel 2009 viene pubblicato \"Give Up the Ghost,\" raggiungendo la posizione 26 della Billboard 200, che vede anche la collaborazione di Jesse Carmichael, Paul Buckmaster ed Elton John nella canzone \"Caroline\". Grazie al progetto discografico ottiene una nomination ai GLAAD Media Awards 2010 come \"outstanding Music Artist\", esibendosi con alcuni estratti dell'album. Il progetto discografico successivo, \"Bear Creek,\" viene pubblicato il 5 giugno 2012, divenendo il primo album della cantautrice a debuttare nella Top10 della Billboard 200 e 3 della US Rock Albums. L'album debutta inoltre alla prima posizione della U.S. Folk Albums ed entra per la prima volta nella Billboard Canadian Albums, alla posizione 70. L'album \u00e8 stato anticipato dal singolo \"That Wasn't Me\", che raggiunge la posizione 50 della US Rock Songs.\nIl quinto album, \"The Firewatcher's Daughter\", pubblicato il 3 marzo del 2015, diviene il secondo progetto discografico di Brandi a debuttare nella Top10 statunitense e alla prima posizione della US Rock Albums e U.S. Folk Albums. Brandi Carlie ottiene inoltre la sua prima nomina ai Grammy Awards del 2016, nella categoria Best American Album.\n2018-presente: \"By the Way, I Forgive You\" e le The Highwomen.\nIl successo internazionale della cantautrice avviene nel 2018 grazie il sesto album in studio, \"By the Way, I Forgive You\", il quale debutta alla quinta posizione della Billboard 200, entra nella Top25 di Canada e Svizzera, ricevendo recensioni positive dalle maggiori riviste dedicate alla musica, tra cui Rolling Stone, AllMusic, Pitchfork e Paste. Viene estratto il singolo \"The Joke,\" che debutta nelle Top5 della US Adult Alternative Songs e US Adult Alternative Songs, divenendo il secondo singolo della cantante ad ottenere questo successo dopo \"The Story.\" Il progetto musicale ottiene cinque nomine ai Grammy Awards del 2019, tra cui le principali categorie Album of the Year, Song of the Year e Record of the Year, vincendo nelle categorie Best Americana Album e Best American Roots Song e Best American Roots Performance con \"The Joke.\"\nNel 2019, Carlile ha inoltre co-fondato il gruppo musicale country The Highwomen con Maren Morris, Natalie Hemby e Amanda Shires, pubblicando l'album omonimo al gruppo il 6 settembre 2019, debuttando alla prima posizione della US Top Country Albums e decima della Billboard 200, alla seconda posizione della UK Country Albums e 31 della Billboard Canadian Albums.\nIl 2 giugno 2020, Carlile si \u00e8 unita ai restanti membri del gruppo rock The Soundgarden, ri-registrando nuove versioni dei brani, \"Black Hole Sun\" e \"Searching with My Good Eye Closed\", pubblicato sul vinile intitolato \"A Rooster Says.\"\nVita privata.\nIn un'intervista del novembre 2002, Carlile si \u00e8 identificata come lesbica. Nel giugno 2012 ha annunciato di essere fidanzata con Catherine Shepherd, con la quale si \u00e8 sposata lo stesso anno a Boston, Massachusetts. La coppia ha due figlie: Evangeline e Elijah.\nFilantropia.\nNel 2008, Carlile e i fratelli Tim e Phil Hanseroth hanno fondato la Looking Out Foundation, un'organizzazione no-profit per dare sostegno finanziario e sensibilizzare alle cause in cui credono, tra cui campagne per la giustizia sociale e contro l'odio e il razzismo, di sensibilizzazione per le norme sociosanitarie, in concomitanza della pandemia di COVID-19 del 2019-2021.\nNel maggio 2017, Carlile ha pubblicato \"Cover Stories\", un album di beneficenza con canzoni del suo album del 2007, \"The Story,\" collaborando con la fondazione War Child UK, in sostegno dei bambini vittime delle guerre. L'album vede la partecipazione di Dolly Parton, Miranda Lambert, Chris Stapleton, Adele, Margo Price, con la prefazione scritta dall'ex presidente degli Stati Uniti Barack Obama.\nLa cantautrice \u00e8 inoltre sostenitrice della comunit\u00e0 LGBT, promuovendo campagne di sensibilizzazione dei diritti della comunit\u00e0, portando il tema anche durante la premiazione dei Grammy Awards del 2019."}
{"id": "1458794", "revid": "287204", "url": "https://it.wikipedia.org/wiki?curid=1458794", "title": "Sergente (Svizzera)", "text": ""}
{"id": "1458795", "revid": "729019", "url": "https://it.wikipedia.org/wiki?curid=1458795", "title": "Febbre mediterranea familiare", "text": "La febbre mediterranea familiare o polisierosite parossistica familiare \u00e8 una malattia genetica a trasmissione autosomica recessiva, caratterizzata da febbre ricorrente associata a peritonite o pleurite, pi\u00f9 frequente tra le popolazioni originarie del mar Mediterraneo.\nStoria.\nSheppard Siegal, un allergologo di New York, nel 1945 descrisse per primo i sintomi della febbre mediterranea familiare, trovandosi di fronte un attacco di peritonite con sintomi e segni inusuali. Successivamente Hobart Reimann, un medico che lavorava per l'universit\u00e0 americana di Beirut, descrisse un quadro pi\u00f9 completo, utilizzando la locuzione \"malattia periodica\".\nLa FMF \u00e8 stata trasmessa alle popolazioni che si affacciano sul mediterraneo dai Fenici, dagli Etruschi, dai Greci, dai Turchi, dai Saraceni, dagli Ebrei, dagli Arabi e dagli Armeni. E dunque anche gli italiani, i francesi e gli spagnoli ne soffrono.\nEziologia.\nNel 1997 \u00e8 stato identificato il gene responsabile della malattia, denominato MEFV (dall'inglese \"Mediterranean Fever\") e localizzato sul cromosoma 16, sul locus 16p13-3. Tale gene codifica per una proteina detta pirina, presente soprattutto nei granulociti neutrofili, nei fibroblasti sinoviali e nelle cellule dendritiche. La pirina \u00e8 importante nella regolazione della secrezione di interleuchina 1, una citochina fondamentale nei meccanismi dell'infiammazione.\nManifestazioni cliniche.\nNella maggior parte dei casi, le prime manifestazioni della malattia avvengono tra i 5 e i 15 anni di et\u00e0.\nLa durata del singolo episodio varia da uno a 7-10 giorni, con una frequenza compresa, nella maggior parte dei casi, fra le due e le quattro settimane. Tra le manifestazioni pi\u00f9 comuni si osservano:\nEpidemiologia.\nLa malattia interessa alcuni gruppi etnici con frequenza molto maggiore rispetto agli altri. Essa \u00e8 stata descritta in primo luogo fra gli ebrei sefarditi, armeni e arabi, ma \u00e8 frequente anche fra gli italiani e fra gli ebrei ashkenaziti. Gli uomini sono pi\u00f9 colpiti (60% dei casi) rispetto alle donne. Sebbene sia ormai accertata la trasmissione ereditaria della malattia, nel 50% dei casi non si ritrovano altri soggetti affetti tra i familiari dei pazienti. In molti casi \u00e8 stata riscontrata una consanguineit\u00e0 fra i genitori dei soggetti colpiti dalla malattia.\nDiagnosi.\nIn molti casi gi\u00e0 le manifestazioni cliniche (in presenza di attacchi acuti tipici) consentono di fare diagnosi di febbre mediterranea familiare, soprattutto nei pazienti che hanno antenati o parenti affetti. \u00c8 importante, tuttavia, distinguere la sindrome da altre malattie acute come l'appendicite, la pancreatite, la colecistite, alcune forme di porfiria e dall'occlusione intestinale. Gli esami di laboratorio mostrano solo segni aspecifici di infiammazione, come l'aumento della VES e della Proteina C-reattiva ed un moderato aumento dei globuli bianchi.\nPrognosi.\nLa complicanza pi\u00f9 importante della malattia \u00e8 rappresentata dall'amiloidosi, che in questo caso interessa prevalentemente i piccoli vasi sanguigni dei reni (compresi i glomeruli) e della milza. Quando presente, l'amiloidosi peggiora notevolmente la prognosi per la possibilit\u00e0 di sviluppare sindrome nefrosica e, successivamente, insufficienza renale cronica. L'incidenza di amiloidosi nei pazienti affetti da febbre mediterranea familiare sembra essersi ridotta da quando si \u00e8 diffuso l'uso della colchicina in terapia. Negli altri casi, l'aspettativa di vita delle persone colpite \u00e8 simile a quella dei soggetti affetti da patologie croniche non letali.\nTerapia.\nLa colchicina \u00e8 tuttora utilizzata nella prevenzione degli attacchi acuti e della principale complicanza della malattia, l'amiloidosi, sebbene il meccanismo d'azione del farmaco in questo caso non sia ancora completamente chiarito. In tempi pi\u00f9 recenti \u00e8 stato introdotto un nuovo farmaco, l'anakinra (un antagonista dei recettori dell'interleuchina 1), che ha dimostrato un'efficace azione sui sintomi nei pazienti resistenti alla colchicina Anche il Rilonacept, un inibitore a lunga durata d'azione dell'IL-1, ha dato buoni risultati sul controllo dei sintomi di infiammazione. L'interferone alfa, somministrato all'esordio degli attacchi, pu\u00f2 ridurne la durata o la gravit\u00e0."}
{"id": "1458796", "revid": "767487", "url": "https://it.wikipedia.org/wiki?curid=1458796", "title": "Nessuna notizia da Dio", "text": "Nessuna notizia da Dio (\"Sin noticias de Dios\") \u00e8 un film del 2001 scritto e diretto da Agust\u00edn D\u00edaz Yanes.\nDistribuito in Messico come \"Bendito Infierno\" (\"lett. Benedetto Inferno\") e in inglese anche come \"Don't tempt me\" (\"lett. Non tentarmi\") \u00e8 una co-produzione Spagnolo/Messicana.\nTrama.\nGli ultimi dieci anni sono stati devastanti per il Paradiso: il numero di anime che hanno superato gli esami di ammissione \u00e8 praticamente nullo. Ma proprio quando i dirigenti del Paradiso, depressi e afflitti, stanno per gettare la spugna, ricevono una preghiera da una madre che chiede loro di salvare l'anima di suo figlio, Many Chaves, un pugile dal passato decisamente turbolento. I dirigenti del Paradiso inviano allora sulla terra uno dei loro angeli pi\u00f9 in gamba, Lola Nevado. I servizi informativi dell'Inferno per\u00f2 segnalano immediatamente la presenza di Lola sulla terra e, per contrastare le sue azioni, inviano in incognito l'agente pi\u00f9 esperto in materia, Carmen Ramos."}
{"id": "1458798", "revid": "123210237", "url": "https://it.wikipedia.org/wiki?curid=1458798", "title": "Niccol\u00f2 Giani", "text": "Fond\u00f2 la corrente di pensiero nota come \"Mistica fascista\". Part\u00ec come volontario di guerra e mor\u00ec sul fronte greco-albanese.\nBiografia.\nDopo aver frequentato il Liceo ginnasio Dante Alighieri di Trieste si trasfer\u00ec a Milano, dove nel 1928 si iscrisse alla facolt\u00e0 di Giurisprudenza di Milano e quindi ai Gruppi Universitari Fascisti (GUF) laureandosi nel 1931.\nDirettore della Scuola di mistica fascista.\nIl 4 aprile 1930 Giani anticip\u00f2 l'imminente apertura della scuola sul foglio dei GUF \"Libro e moschetto\" della \"Scuola di Mistica Fascista Sandro Italico Mussolini\" che fu fondata infatti nella stessa primavera nel capoluogo lombardo con Arnaldo Mussolini. Nel 1931 Giani ne divenne direttore, carica che lasci\u00f2 alla fine dell'anno seguente dopo aver scritto il suo ampio discorso da tenersi a Roma tra il 9 e il 15 ottobre 1932 in occasione della XXI riunione della Societ\u00e0 Italiana per il Progresso delle Scienze (SIPS) che coincideva anche con il decennale della Marcia su Roma in cui enunci\u00f2 i principi della nuova scuola.\nSu impulso di Giani si cominci\u00f2 inoltre a pubblicare i Quaderni della scuola di mistica.\nLe dimissioni.\nPoche settimane dopo la riunione presso la SIPS si dimise da direttore, con una lettera inviata a Mussolini, per contrasti interni con il segretario politico dei GUF. Nelle lettera inviata a Mussolini Giani imput\u00f2 le dimissioni al mancato trasferimento della Scuola nella vecchia sede de \"Il Popolo d'Italia\" chiamato anche \"Il covo\" La richiesta di entrare in possesso de \"Il Covo\" puntava ad ottenere il possesso di uno degli ambienti pi\u00f9 importanti dell'immaginario fascista.\nGiani continu\u00f2 quindi a collaborare con diversi quotidiani come \"Il Popolo d'Italia\" e \"Gerarchia\". Nel 1934, il saggio \"Lineamenti sull'ordinamento sociale dello Stato\" gli fece ottenere la libera docenza in Diritto del lavoro e previdenza sociale e quindi la cattedra di Storia e dottrina del fascismo all'Universit\u00e0 di Pavia ma nel 1935, dopo essersi sposato con Maria Rosa Sampietro, part\u00ec volontario per la guerra d'Etiopia arruolandosi col grado di capomanipolo della Milizia Volontaria per la Sicurezza Nazionale nel CXXVIII Battaglione Camicie Nere \"Vercelli\".\nIl ritorno alla guida della scuola.\nRientrato in Italia dall'Etiopia, verso la fine del 1936 Giani riassunse la carica di direttore della \"Scuola di Mistica Fascista\" lanciando due importanti iniziative, rilanci\u00f2 la pubblicazione della serie di \"Quaderni\" che affrontavano differenti problematiche e a partire dal 1937 e sempre per sua iniziativa fu creata nell'ambito della scuola la rivista mensile, \"Dottrina fascista\" che divenne l'organo ufficiale della Scuola di mistica fascista, in cui pubblic\u00f2 nel 1939 il \"Decalogo dell'italiano nuovo\", tratto dagli scritti e discorsi di Arnaldo Mussolini.\nSi dedic\u00f2 inoltre al giornalismo diventando direttore a Varese del quotidiano \"Cronaca prealpina\" e collaborando a diverse testate, tra cui \"Tempo di Mussolini\" (Direttore: Alfredo Acito). Dalle pagine del quotidiano \"Cronaca prealpina\" prese parte, nel 1939, alla campagna anti-ebraica fondata sui propri convincimenti di \"razzismo spirituale\", complementare al \"razzismo biologico\" nazista, che lo avevano portato in passato a firmare, nel 1938, il \"Manifesto della razza\" in appoggio alle leggi razziali fasciste e a pubblicare nel 1939 l'articolo \"Perch\u00e9 siamo antisemiti\". La Cronaca prealpina dopo la nomina di Giani a direttore arrivo nel 1940 a quadruplicare la tiratura.\nNel 1939, su impulso di Giani, con una cerimonia presieduta dal segretario del PNF Achille Starace, la sede ufficiale della Scuola di Mistica si spost\u00f2 nel medesimo edificio che ospit\u00f2 ai suoi primordi il giornale \"Il Popolo d'Italia\", chiamato \"il Covo\". Il \"Covo\" negli anni era stato trasformato in un museo permanente della Rivoluzione fascista e a partire dal 15 novembre 1939 l'intera palazzina era stata proclamata \"monumento nazionale\" con tanto di \"guardia d'onore\" svolta da squadristi e combattenti. Il 20 novembre, per esplicita decisione di Mussolini, fu ufficialmente consegnata ai giovani mistici della scuola. L'evento fu vissuto come una autentica consacrazione dei giovani insegnanti riuniti intorno a Giani. In realt\u00e0 la consegna era gi\u00e0 stata disposta il 18 ottobre 1939, come risulta da un foglio d'ordini del PNF e in quell'occasione il consiglio direttivo era stato ricevuto a Roma da Mussolini. Mussolini li aveva spronati a continuare nella loro attivit\u00e0.\nTra il 19 e il 20 febbraio 1940 a Milano, in occasione del decennale dalla fondazione della scuola, organizz\u00f2 il \"Convegno nazionale di mistica fascista\" che nelle sue intenzioni avrebbe dovuto essere il primo della serie. Obiettivo che sfum\u00f2 a causa dell'entrata in guerra. L'incontro vide oltre 500 partecipanti ed ebbe l'adesione della maggior parte degli intellettuali italiani dell'epoca, compresi rettori e docenti universitari.\nLa partenza per il fronte.\nNel 1940, come gran parte dei \"mistici\", partecip\u00f2 nuovamente come volontario alla seconda guerra mondiale, conflitto nel quale vedeva il presagio di una rivoluzione in vista di una nuova era.\nInquadrato nell'11\u00ba reggimento alpini prese parte alla battaglia delle Alpi Occidentali contro la Francia e venendo decorato con la medaglia d\u2019argento al valor militare per un'azione compiuta il 24 giugno 1940. Terminata la campagna di Francia in seguito all'armistizio Giani torn\u00f2 alla vita civile ma incominciata nel frattempo la guerra in nord Africa richiese pi\u00f9 volte di partire volontario senza ottenere soddisfazione. Alla fine ottenne di partire il 9 novembre 1940 come corrispondente di guerra de Il Popolo d'Italia, della Cronaca prealpina e de L'Illustrazione Italiana presso i reparti della Regia aeronautica. Per quest'ultima realizz\u00f2 anche diversi servizi fotografici. All'attivit\u00e0 di giornalista affianc\u00f2 anche quella di militare prendendo parte ad alcune azioni e ottenendo una medaglia di bronzo al valor militare. Il 28 dicembre 1940 fu richiamato in Italia dove riassunse la guida de \"La cronaca prealpina\" quotidiano di Varese.\nLa morte in combattimento.\nA febbraio nuovamente incorporato nell'11\u00ba reggimento alpini ripart\u00ec infine come volontario per la campagna di Grecia, dove cadde sul fronte greco-albanese il 14 marzo 1941 nella battaglia per la conquista della Punta Nord del Mali Scindeli. Giani si offr\u00ec volontario per una pericolosa missione che prevedeva la conquista di una munita postazione greca. L'attacco ebbe inizialmente successo con la conquista della posizione ma riorganizzatisi i greci condussero un contrattacco guidati dall'ufficiale greco Giovanni Fouskakis che riconquist\u00f2 le posizioni perdute. Nello scontro cadde Giani. Il periodico \"L'Illustrazione Italiana\" scrisse, senza riportare dove o come avrebbe potuto registrare tali parole, che l'ufficiale greco che lo aveva colpito a morte avrebbe raccontato che nello scontro Giani gli si era parato davanti \"\"come un dio o un demone\".\nIl corpo di Giani and\u00f2 disperso e gli altri assaltatori che avevano preso parte all'attacco dovettero ritirarsi rapidamente incalzati dai soldati greci. Fu pochi giorni dopo incaricato delle ricerche il sottotenente Angelo Carati che era anche vice-direttore della Scuola di mistica ma le sue ricerche a causa della perdurante situazione di guerra furono nulle, e riusc\u00ec solo ad individuare il luogo in cui Giani era caduto.\nUn anno dopo Maria Sampietro, moglie di Giani, fu convocata a Roma per ricevere la medaglia d'oro al valor militare alla memoria del marito. In quell'occasione, richiesta un'udienza al Duce, chiese che potessero partire per l'Albania il cognato Guido Giani e il fratello Aldo Sampietro. Questi ultimi, aiutati dall'ufficiale greco Giovanni Fouskakis che aveva guidato la pattuglia greca che si era scontrata con Giani sul Mali Scindeli, il 10 giugno 1942 rinvennero la salma sepolta in maniera anonima in territorio greco. Di qui la salma fu translata nel piccolo cimitero militare di Klisura.\nPensiero politico.\n\"La marcia sul mondo della Civilt\u00e0 Fascista\".\nGiani tra il 9 e il 15 ottobre 1932 elabor\u00f2 un discorso programmatico in cui enunci\u00f2 i principi fondanti della Scuola e della Mistica fascista:\nInizialmente i principi esposti da Giani facevano parte di un discorso pi\u00f9 ampio da tenersi a Roma in occasione della XXI riunione della Societ\u00e0 Italiana per il Progresso delle Scienze (SIPS) che era stata fondata nel 1839. L'ampio discorso fu poi pubblicato alcuni anni dopo nella serie dei \"Quaderni\"\" voluti da Giani con il titolo \"\"La marcia sul mondo della Civilt\u00e0 Fascista\".\nPer Giani si imponeva al fascismo un ritorno alle origini, ovvero al movimentismo rivoluzionario del 1919 riallacciandosi idealmente all'esperienza delle prime squadre d'azione e degli arditi della Grande Guerra quindi, secondo Marcello Veneziani \"una pi\u00f9 radicale rivoluzione coniugata al recupero di una pi\u00f9 integralistica tradizione\"\".\nMa pi\u00f9 che legati agli enunciati politici del manifesto di sansepolcro i mistici di quella esperienza esaltavano soprattutto la lotta dei giovani contro la borghesia affaristica del primo dopoguerra. La mistica fascista si considerava rappresentante proprio di questo mondo giovanile ispirato dall'amore di patria e posta a guardia della rivoluzione permanente e in contrasto con gli opportunisti e i trasformisti.\nGiani individuava nell'epoca contemporanea quattro principali mistiche, destinate ad apportare in un primo tempo dei benefici ma poi a fallire: liberale, democratica, socialista e comunista. \nA fronte di esse l'unica mistica in grado di superare tali crisi era quella fascista\u00a0\u2013 come sviluppato nel capitolo intitolato \"La marcia ideale\" \u2013 la cui conoscenza e diffusione presso le masse era compito delle \"\u00e9lite\" intellettuali.."}
{"id": "1458799", "revid": "287204", "url": "https://it.wikipedia.org/wiki?curid=1458799", "title": "Zagazig", "text": "Zagazig o Zakazik (, , ), \u00e8 una citt\u00e0 del Basso Egitto, posta nella parte orientale della regione del Delta del Nilo ed \u00e8 il capoluogo del Governatorato di Sharqiyya.\nHa una popolazione di circa 528\u00a0470 abitanti (dati 2018). \u00c8 posta tra un ramo del canale di Ismailia ed il canale al-Mu'izz (l'antico canale Tanitico del fiume Nilo).\nSituata nel Delta del Nilo nel mezzo di un distretto molto fertile, Zagazig \u00e8 uno dei centri egiziani principali per il commercio del cotone e delle granaglie. Ha numerose fabbriche tessili e rappresentanze commerciali estere.\nA Zagazig vi sono due universit\u00e0: \nNel suo Governatorato si trova il villaggio di Hiriya Razna, famoso per essere stato il luogo natale del colonnello A\u1e25mad \u02bfOr\u0101b\u012b Pasci\u00e0, che guid\u00f2 la rivolta contro i britannici nel 1882.\nAlla periferia sud orientale, a 3 chilometri dal centro della citt\u00e0, si trovano le rovine della antica citt\u00e0 egizia di Bubasti."}
{"id": "1458800", "revid": "339392", "url": "https://it.wikipedia.org/wiki?curid=1458800", "title": "Zaqaziq", "text": ""}
{"id": "1458804", "revid": "106456", "url": "https://it.wikipedia.org/wiki?curid=1458804", "title": "Nymphenburg", "text": ""}
{"id": "1458805", "revid": "1444886", "url": "https://it.wikipedia.org/wiki?curid=1458805", "title": "Poljarnye Zori", "text": "Poljarnye Zori (in lingua russa \"\u041f\u043e\u043b\u044f\u0301\u0440\u043d\u044b\u0435 \u0417\u043e\u0301\u0440\u0438\") \u00e8 una citt\u00e0 della Russia europea nordoccidentale (Oblast' di Murmansk), situata sul fiume Niva, 224 km a sud del capoluogo Murmansk.\nFondata nel 1968 come insediamento per alloggiare i lavoratori della centrale nucleare in costruzione, ricevette \"status\" di citt\u00e0 nel 1991.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1458812", "revid": "767487", "url": "https://it.wikipedia.org/wiki?curid=1458812", "title": "1408 (film)", "text": "1408 \u00e8 un film del 2007 diretto da Mikael H\u00e5fstr\u00f6m, tratto dall'omonimo breve racconto di Stephen King incluso nella raccolta \"Tutto \u00e8 fatidico\". Nel cast sono presenti John Cusack, Samuel L. Jackson e Mary McCormack. Il film \u00e8 uscito nelle sale italiane il 23 novembre 2007, e in quelle statunitensi il 22 giugno.\nTrama.\nMike Enslin, un ex promettente scrittore di narrativa, dopo la tragica morte della figlia Katie \u00e8 diventato uno scettico autore di saggi, specializzato nello smascherare le finzioni che si celano dietro i fenomeni delle \"case stregate\". Dopo aver terminato un libro, Mike riceve una cartolina anonima da parte del Dolphin Hotel, lussuoso albergo di New York, contenente il messaggio \u00abnon entrare nella 1408\u00bb. Accogliendo l'invito come una sfida, Enslin chiede subito una prenotazione nella camera 1408, ma l'hotel declina la sua richiesta. Grazie ad un cavillo legale di cui viene informato dal suo agente Sam Farrell, secondo cui gli hotel non possono per legge negare ad un cliente di utilizzare una qualsiasi camera che risulti sfitta, Mike impone alla riluttante direzione del Dolphin di consentirgli l'accesso alla camera 1408.\nArrivato all'hotel, Enslin viene ricevuto dal direttore Gerald Olin, che cerca di dissuadere lo scrittore dall'iniziativa, avvertendolo che nessun ospite \u00e8 mai riuscito a durare pi\u00f9 di un'ora nella camera 1408 e che ben cinquantasei precedenti clienti sono morti nei modi pi\u00f9 tragici ed impensabili poco dopo che vi erano entrati. Olin \u00e8 disposto ad offrire a Enslin, in alternativa, un soggiorno gratuito nelle migliori suite dell'albergo, nonch\u00e9 l'accesso ai documenti riguardanti tutte le morti avvenute nella 1408, in modo che lo scrittore possa comunque documentarsi, e anche una bottiglia di rarissimo cognac, purch\u00e9 l'autore rinunci al suo proposito. Enslin si fa consegnare i documenti e il liquore, ma insiste per avere accesso alla stanza, esasperando Olin. Il direttore cede alla richiesta dello scrittore e gli consegna la chiave della stanza, ma non rinuncia a metterlo per l'ultima volta in guardia sui pericoli mortali a cui andr\u00e0 incontro.\nUna volta dentro la camera, Enslin attiva il suo registratore ed inizia a dettare, descrivendo nei dettagli l'appartamento. Inizialmente tutto sembra normale, finch\u00e9 la radiosveglia si accende improvvisamente a pieno volume ed inizia a mostrare sul \"display\" un conto alla rovescia di 60 minuti; in quel momento Mike ha la prima di una lunga serie di sconvolgenti allucinazioni, che aumenteranno di \"potenza\" man mano che il tempo passa e che alla fine lo porteranno a vivere la notte pi\u00f9 terrificante della sua vita.\nNel corso degli inarrestabili episodi allucinatori di cui \u00e8 vittima, l'uomo subisce incidenti dolorosi, vede alcune delle persone morte nella stanza 1408 suicidarsi gettandosi dalla finestra ed assiste ad una serie di episodi inspiegabili. Ben presto il suo stato d'animo, gi\u00e0 molto scosso, viene ulteriormente sconvolto dalle ricorrenti visioni della figlia, la cui morte per cancro, avvenuta alcuni anni prima, aveva anche causato la fine del suo matrimonio.\nMike tenta di fuggire dalla stanza ma non vi riesce, neanche tentando di passare all'esterno, lungo il cornicione, per entrare in qualche camera attigua, oppure di strisciare nei condotti dell'aerazione. Qualsiasi via d'uscita cerchi, l'uomo si ritrova sempre nella stanza maledetta, diventata una prigione infernale. I 60 minuti trascorrono e, non appena scaduto l'ultimo secondo, l'uomo si ritrova sdraiato nel salotto, con la camera ritornata perfettamente in ordine, come era quando Mike vi era entrato un'ora prima. La sveglia si accende di nuovo e ricomincia il conto alla rovescia. In quel momento squilla il telefono e Mike, rispondendo, prende contatto con l'entit\u00e0 malvagia che risiede nella stanza.\nMike ha visioni di lui stesso che si suicida, e tutto ci\u00f2 fa intendere che l'unico modo per uscire dalla stanza sia uccidersi.\nAlla fine Mike, ormai folle e furioso per quello che la stanza ha fatto a lui e sua figlia, usando la bottiglia di cognac lasciatagli da Olin, appicca il fuoco la stanza nell'estremo tentativo di liberarsi da quell'incubo. Questo fa attivare l'allarme anti-incendio, svegliando gli ospiti delle altre stanze e gettandoli nel panico. Mike si siede nel soggiorno, si accende una sigaretta ed osserva la camera che brucia intorno a lui. In quel momento si ode un urlo disumano di autentico dolore proveniente da sopra la grata di ventilazione.\nMike viene infine salvato dai pompieri, che cerca di avvertire di non entrare nella stanza perch\u00e9 al suo interno si trova il male, ma essi non riescono a sentirlo perch\u00e9 troppo debole. In quel momento l'inchiostro della targa con il numero della stanza comincia a gocciolare, segno che l'entit\u00e0 della stanza \u00e8 finalmente morta, uccisa dall'incendio.\nIl direttore dell'albergo, seduto sulla sua poltrona, sorride compiaciuto con in mano un bicchiere, brindando a Mike per aver finalmente sconfitto la 1408.\nEnslin si risveglia in ospedale, molti giorni dopo, trovando accanto a s\u00e9 la moglie Lily e scoprendo che entrambi sono pronti a ricominciare il loro rapporto, lasciandosi poco alla volta alle spalle il traumatico pensiero della morte della figlia. Tempo dopo, mentre \u00e8 ancora convalescente nel suo nuovo appartamento, Mike riascolta insieme alla moglie una parte del nastro che aveva registrato durante la sua drammatica permanenza nella stanza 1408, da cui emergono frammenti del dialogo avuto con il fantasma della figlia. La voce della bambina che dichiara l'amore per il padre \u00e8 la prova lampante di quello che Mike da tempo cercava durante le sue visite alle case infestate, cio\u00e8 la conferma che esiste un'esistenza anche dopo la morte. Il nastro, inoltre, dimostra all'uomo che l'esperienza vissuta nella stanza 1408 non \u00e8 stata, come lui aveva inizialmente creduto, una semplice allucinazione da lui vissuta, in quanto nel nastro si sente esattamente quello che lui ricorda di aver sentito.\nFinali alternativi.\nOltre al finale che compare nella versione uscita nei cinema, sono stati girati altri tre finali. Tuttavia, nessuno di questi tre finali coincide con il finale del racconto di King.\nFinale alternativo # 1.\nIn questo finale alternativo Mike muore nell'incendio della stanza 1408 e viene mostrato il suo funerale, in cui la moglie viene raggiunta dal direttore dell'albergo Olin per consegnarle gli effetti personali di Mike recuperati dalle macerie. La moglie rifiuta la scatola senza nemmeno voler vederne il contenuto.\nSalendo in macchina, il direttore apre la scatola, trova il registratore e lo aziona, sentendo quello che si sente anche nel finale ufficiale, cio\u00e8 la voce della bambina. Guardando dallo specchio retrovisore vede Mike ustionato e si spaventa, per poi capire che si tratta di un'illusione ed allontanarsi in auto.\nLa scena finale \u00e8 la finestra della stanza 1408 dopo l'incendio, in cui si vede Mike, all'interno dell'appartamento, che svanisce come un fantasma.\nFinale alternativo # 2.\nIn questo finale alternativo Mike muore nell'incendio della stanza 1408 mentre Olin, seduto sulla sua poltrona, sorride compiaciuto con in mano un bicchiere e brinda a Mike per avere finalmente sconfitto la 1408.\nDopo una brevissima scena del funerale di Mike, viene mostrata Lily nel suo residence di Los Angeles, intenta a sistemare gli oggetti personali di Mike. L'agente di Mike si offre di aiutarla e lei rifiuta, quindi l'uomo torna nel suo ufficio di New York, dove scopre di aver ricevuto per posta il manoscritto che Mike aveva scritto nella stanza 1408. Mentre inizia a leggerlo, le porte del suo ufficio cominciano a sbattere.\nFinale alternativo # 3.\nQuesto finale \u00e8 parzialmente uguale a quello mostrato nei cinema: Mike riesce a distruggere la stanza 1408 uscendone vivo e lui e Lily decidono di ricominciare il loro rapporto, lasciandosi poco alla volta alle spalle il traumatico pensiero della morte della figlia. Tempo dopo, mentre \u00e8 ancora convalescente nel suo nuovo appartamento, Mike riascolta una parte del nastro che aveva registrato durante la sua drammatica permanenza nella stanza 1408. Dal registratore emergono frammenti del dialogo avuto con il fantasma della figlia e la moglie si ferma nel momento in cui ode la voce della figlia mentre Mike la guarda fissa.\nProduzione.\nInizialmente Stephen King aveva pubblicato il racconto in forma grezza nel saggio \"\", che in seguito \u00e8 stato incluso in un audio-libro e ripubblicato nella raccolta \"Tutto \u00e8 fatidico\". Il titolo del film, nonch\u00e9 il numero della camera d'albergo infestata, 1408, \u00e8 composto da quattro cifre che sommate tra loro danno come risultato 13 (1+4+0+8=13), numero oggetto di molte superstizioni popolari. Nel saggio \"On Writing: Autobiografia di un mestiere\", \u00e8 lo stesso King a spiegare:\nCast.\nPer il ruolo dell'ex moglie del protagonista era stata ingaggiata Kate Walsh, ma l'attrice dovette rinunciare alla parte per via degli impegni gi\u00e0 presi con la serie televisiva \"Grey's Anatomy\"; in seguito \u00e8 stata sostituita da Mary McCormack.\nAccoglienza.\nCritica.\nNegli Stati Uniti il film \u00e8 stato un successo sia di critica che al botteghino, diventando uno dei film pi\u00f9 lucrosi e apprezzati del 2007."}
{"id": "1458816", "revid": "628767", "url": "https://it.wikipedia.org/wiki?curid=1458816", "title": "Pis\u00e9", "text": "La tecnica costruttiva del pis\u00e9 (o della terra battuta) si basa sulla realizzazione di mura con terra poco umida (per evitare fessurazioni in fase di essiccazione) compattata con appositi strumenti, dentro casseforme lignee di limitata altezza e smontabili, per consentirne lo spostamento. Talvolta la massa di argilla pu\u00f2 essere alleggerita con l'aggiunta di paglia tritata ed erba secca. In climi secchi il pis\u00e9 viene direttamente poggiato sul terreno livellato e pulito. In climi umidi invece si ricorre ad una fondazione in mattoni o pietrame grezzo legato con malta cementizia.\nIl muro pu\u00f2 avere uno spessore variabile ed \u00e8 realizzato a strati, battendo l'argilla con strumenti in legno dalla testa larga, a punta o a cuneo (o strumenti meccanici moderni), in modo da renderla compatta, dunque meno friabile in superficie e di migliori prestazioni meccaniche. Una volta che la terra si \u00e8 indurita, si procede al disarmo della cassaforma per riarmarla di fianco mantenendo un poco di contatto con la parte realizzata in precedenza. Questo procedimento si ripete fino a che non si raggiunge l'altezza desiderata."}
{"id": "1458817", "revid": "124357368", "url": "https://it.wikipedia.org/wiki?curid=1458817", "title": "Matteo Rubeo Orsini", "text": "Biografia.\nNato dalla famiglia baronale romana degli Orsini intorno al 1230, nel 1262 venne creato cardinale diacono con il titolo di Santa Maria in Portico Octaviae da papa Urbano IV. Inoltre fu commendatario di Santa Maria in Trastevere e governatore delle provincie del Patrimonio di San Pietro e delle Marche. Qui tenne testa militarmente alle milizie di Pietro di Vico, favorevole al ghibellino Manfredi.\nPartecip\u00f2 al secondo concilio di Lione, indetto da papa Gregorio X, e a tredici conclavi: in cinque di questi, essendo protodiacono, incoron\u00f2 i pontefici eletti.\nPartecip\u00f2 anche ad alcuni eventi tristi della storia della Chiesa: durante il conclave per l'elezione di papa Martino IV, tenutosi nel Palazzo dei Papi di Viterbo, venne arrestato dal custode del conclave, Annibaldo Annibaldi, e imprigionato per qualche giorno. Nel 1303 accompagn\u00f2 papa Bonifacio VIII ad Anagni, con una scorta armata, e lo difese dalle milizie di Sciarra Colonna e di Guglielmo di Nogaret.\nNel 1266 fu curatore testamentario per la liquidazione dell'eredit\u00e0 Frangipane: con l'occasione, acquist\u00f2 i feudi gi\u00e0 Frangipane di Marino e Nemi, estendendo le mire della sua famiglia sui territori a sud di Roma.\nNel 1277 fu nominato dallo zio, papa Niccol\u00f2 III, Arciprete della Basilica Vaticana, carica che mantenne fino alla morte, e rettore dell'ospedale romano di Santo Spirito in Sassia, nonch\u00e9 protettore dell'ordine francescano.\nNel 1287 divenne cardinale protodiacono, carica che mantenne fino alla morte.\nFra il 23 ed il 24 dicembre 1294 partecip\u00f2 al conclave successivo all'abdicazione di Celestino V, in esso, secondo lo storico tedesco Sigfido di Ballhausen sarebbe stato eletto al primo scrutinio ma avrebbe rifiutato l'elezione ; recentemente \u00e8 stato anche ipotizzato che Dante, parlando dell'innominata \u00ab\"ombra di colui che fece per viltade il gran rifiuto\"\u00bb (Inf. III, 60) avrebbe potuto riferirsi proprio all'Orsini . \nMor\u00ec nel 1305 a Roma, dopo quarantatr\u00e9 anni di cardinalato: negli ultimi tempi si era opposto al trasferimento della Santa Sede ad Avignone, operato da papa Clemente V. Venne sepolto sotto la cappella di san Pastore nella Basilica di San Pietro in Vaticano: la tradizione vuole che nove anni dopo la sepoltura il suo corpo venisse ritrovato intatto.\nFu anche un letterato e scrisse varie opere: il \"De auctoritate Ecclesiae\", le \"Epistolas varias\" e la \"Theologica quedam\".\nConclavi.\nMatteo Rubeo Orsini partecip\u00f2 a ben 13 conclavi:"}
{"id": "1458825", "revid": "125607215", "url": "https://it.wikipedia.org/wiki?curid=1458825", "title": "Alejandro Ram\u00edrez", "text": "Ha iniziato la sua carriera scacchistica dopo aver visto all'et\u00e0 di quattro anni il film \"Searching for Bobby Fischer\", ispirato alla vita di Bobby Fischer. Il suo primo insegnante di scacchi \u00e8 stato il padre, ma in seguito ha sviluppato un suo stile originale.\nRam\u00edrez \u00e8 diventato Maestro Internazionale all'et\u00e0 di 13 anni e ha completato le tre norme di GM a 15 anni, fatto che lo rese all'epoca il primo Grande Maestro di sempre in America Centrale e il pi\u00f9 giovane del continente, avendo ottenuto il titolo precedendo lo stesso Bobby Fischer.\nIn agosto 2010 ha vinto il U.S. Open Championship a Irvine in California.\nNel 2013 si \u00e8 classificato secondo dopo gli spareggi sotto Gata Kamsky nel Campionato USA di Saint Louis: dopo aver pattato le prime due partite blitz ha perso la decisiva partita Armageddon.\nHa studiato all'Universit\u00e0 del Texas a Dallas. Ha un Master's degree in Arte e Tecnologia, incentrato sul design dei videogiochi."}
{"id": "1458827", "revid": "44627", "url": "https://it.wikipedia.org/wiki?curid=1458827", "title": "Holiday (Scorpions)", "text": ""}
{"id": "1458831", "revid": "188323", "url": "https://it.wikipedia.org/wiki?curid=1458831", "title": "Cagiva Mito SP525", "text": ""}
{"id": "1458833", "revid": "188323", "url": "https://it.wikipedia.org/wiki?curid=1458833", "title": "Cagiva Mito Ev", "text": ""}
{"id": "1458834", "revid": "188323", "url": "https://it.wikipedia.org/wiki?curid=1458834", "title": "Cagiva Mito II", "text": ""}
{"id": "1458843", "revid": "3082", "url": "https://it.wikipedia.org/wiki?curid=1458843", "title": "Flavio Abundanzio", "text": ""}
{"id": "1458849", "revid": "135224", "url": "https://it.wikipedia.org/wiki?curid=1458849", "title": "Recettore transmembrana", "text": "I recettori transmembrana sono proteine integrali di membrana localizzati principalmente a livello della membrana citoplasmatica ma evidenziabili anche in alcune membrane di strutture subcellulari.\nLegando una specifica molecola, definita ligando, i recettori transmembrana mediano una risposta biochimica intracellulare, svolgendo un ruolo fondamentale nel processo di trasduzione del segnale.\nStruttura.\nI recettori transmembrana sono recettori ampiamente eterogenei dal punto di vista strutturale, sia per quanto riguarda il numero di subunit\u00e0 costitutive, sia nel numero dei domini transmembrana.\nGenericamente un recettore transmembrana \u00e8 costituito da domini extracellulari che hanno la funzione di legare il ligando, domini transmembrana, di solito ad alfa elica, costituiti da amminoacidi idrofobici, e domini intracellulari costituiti da amminoacidi idrofili. Alcuni recettori possono possedere un solo dominio transmembrana, come i recettori per le citochine, canali ionici altri possono presentare sette domini, come i recettori accoppiati a proteine G.\nRegolazione dell'attivit\u00e0 recettoriale.\nCome per la struttura, anche i meccanismi di regolazione recettoriale sono numerosi e diversi. Il meccanismo che maggiormente si pu\u00f2 evidenziare nel processo di regolazione \u00e8 la fosforilazione e l'internalizzazione del recettore."}
{"id": "1458850", "revid": "24443", "url": "https://it.wikipedia.org/wiki?curid=1458850", "title": "Fiume Lao", "text": ""}
{"id": "1458851", "revid": "287204", "url": "https://it.wikipedia.org/wiki?curid=1458851", "title": "Gael Garcia Bernal", "text": ""}
{"id": "1458852", "revid": "113958", "url": "https://it.wikipedia.org/wiki?curid=1458852", "title": "Udanoceratops", "text": ""}
{"id": "1458854", "revid": "306856", "url": "https://it.wikipedia.org/wiki?curid=1458854", "title": "Opel 12PS", "text": "La 12 PS era una famiglia di autovetture di fascia medio-alta prodotte dalla Casa automobilistica tedesca Opel tra il 1902 ed il 1906.\nProfilo e storia.\nIl 1902 \u00e8 stato un anno particolare nella storia della Opel: da un lato, la Casa di R\u00fcsselsheim cominci\u00f2 a produrre alcuni modelli della francese Darracq su licenza, mentre dall'altro propose modelli prodotti autonomamente e spesso nella stessa fascia di mercato degli stessi modelli di origine francese.&lt;br&gt;\nFu proprio questo il caso delle prime vetture Opel di fascia medio-alta, che durante la prima met\u00e0 degli anni '900 propose modelli di fascia analoga e di origini differenti, e che potevano essere raggruppati in un'unica famiglia: quella delle 12 PS (la sigla PS stava per \"Pferdest\u00e4rken\", che in tedesco significa \"cavallo vapore\").\nLa 10/12 PS.\nLa prima rappresentante di tale famiglia fu la 10/12 PS, un modello introdotto nel 1902, anno in cui la Opel lanci\u00f2 la 9PS di progettazione Darracq e di fascia inferiore.&lt;br&gt;\nNel caso della 10/12 PS, per\u00f2, la progettazione e la realizzazione furono firmate esclusivamente dalla Opel. In particolare, la 10/12 PS fu la prima Opel interamente progettata e realizzata dalla Casa madre.&lt;br&gt;\nLa 10/12 PS era una vettura particolare in quesll'epoca: nel 1902, infatti, quasi tutto il parco automobilistico europeo era costituito da autovetture che somigliavano a carrozze senza cavalli e perci\u00f2 possedevano un telaio caratterizzato da un'elevata altezza da terra, proprio come nelle vere carrozze.&lt;br&gt;\nLa 10/12 HP della Opel, invece, era caratterizzata da un telaio notevolmente ribassato rispetto agli standard dell'epoca e tale aspetto ne faceva quindi una vettura del tutto particolare, una sorta di vettura sportiveggiante \"ante litteram\", almeno per quanto riguardava l'assetto.&lt;br&gt;\nRimanendo sempre in ambito telaistico, la 10/12 PS montava sospensioni ad assale rigido con molle a balestra semiellittiche ed un impianto frenante costituito da un freno a pedale che agiva unicamente sulla trasmissione e da un freno a mano che andava a bloccare le ruote posteriori.&lt;br&gt;\nLa 10/12 PS montava un motore bicilindrico raffreddato ad acqua da 1885 cm\u00b3, con distribuzione a valvole laterali mosse da due assi a camme. La potenza massima era di 12 CV a 1200 giri/min. La trazione era posteriore, mentre il cambio era a tre marce.&lt;br&gt;\nLa 10/12 PS poteva raggiungere una velocit\u00e0 massima compresa tra i 40 ed i 45 km/h, a seconda del tipo di carrozzeria della vettura, per la quale si poteva scegliere tra due varianti di \"tonneau\" ed una coup\u00e9.&lt;br&gt;\nLa 10/12 PS fu il modello pi\u00f9 longevo di questa famiglia di vetture: fu infatti prodotto fino al 1906.\nLa 12PS.\nUn anno dopo il lancio della 10/12 PS, nel 1903, fu introdotta la \"'12PS\", una nuova vettura proposta dalla Opel su licenza concessa dalla Darracq. Questa vettura montava lo stesso propulsore della contemporanea 10/12 HP, lo stesso bicilindrico, ma con un diverso schema di distribuzione, a valvole automatiche. Anche la potenza massima erogabile era la stessa della 10/12 HP. Analoghe anche le architetture telaistiche e della trasmissione: la sola differenza stava nel peso a vuoto, che in questo caso era sensibilmente inferiore e passava dai 700 kg della 10/12 PS ai 550 kg di questo modello. &lt;br&gt;\nLa 12 PS poteva essere scelta come tonneau o come double-phaeton e grazie al peso ridotto poteva raggiungere punte velocistiche pi\u00f9 elevate e comprese tra i 50 ed i 55 km/h.&lt;br&gt;\nLa 12PS fu prodotta unicamente nel 1903 e tolta di produzione alla fine dello stesso anno.\nLa 9/10 PS.\nQuesto modello fu introdotto all'inizio del 1903 per affiancare la 12PS, dalla quale eredit\u00f2 la meccanica, in gran parte di origine Darracq, e le soluzioni telaistiche. Il motore rimase quindi lo stesso, ma depotenziato a 9 CV. La velocit\u00e0 massima era compresa tra i 45 ed i 50 km/h, a seconda del tipo di carrozzeria, che in questo caso proponeva tre varianti di tonneau.&lt;br&gt;\nDurante la produzione della 9/10 PS, vi furono lievi aggiornamenti tecnici che incrementerono la potenza massima a 10 CV.&lt;br&gt;\nLa 9/10 PS fu prodotta fino al 1906."}
{"id": "1458857", "revid": "55935", "url": "https://it.wikipedia.org/wiki?curid=1458857", "title": "Ulf Svante von Euler", "text": ""}
{"id": "1458869", "revid": "287204", "url": "https://it.wikipedia.org/wiki?curid=1458869", "title": "Pietro I di Castiglia", "text": "Origine.\nFiglio secondogenito (ma al momento della nascita, fu dichiarato erede al trono, perch\u00e9 il primogenito, Ferdinando, era gi\u00e0 morto) del re di Castiglia e Le\u00f3n, Alfonso XI il Giustiziere e di Maria di Portogallo, figlia primogenita del re del Portogallo Alfonso IV e della Principessa di Castiglia, Beatrice di Castiglia..\nBiografia.\nIl padre, tutto preso dal suo amore per Eleonora di Guzm\u00e1n si disinteress\u00f2 di Pietro, che fu affidato alle cure della madre, Maria del Portogallo, che visse con lui sino a che raggiunse la maggior et\u00e0, nell'Alc\u00e1zar di Siviglia. Un favorito del re, il nobile portoghese Giovanni Alfonso di Albuquerque, che era giunto in Spagna a seguito della regina Maria fu designato come precettore del bambino e ne cur\u00f2 l'educazione.\nDurante la sua giovinezza, il padre gli combin\u00f2 diversi matrimoni, tra cui quello con Bianca di Navarra (1333-1398), figlia del conte di \u00c9vreux, Filippo d'\u00c9vreux (nipote di Filippo III di Francia) e della regina di Navarra, Giovanna II, con cui fu fidanzato dal 1\u00ba luglio 1345 per circa due anni, e, poi, quello che si doveva realizzare con la principessa, Giovanna Plantageneto, (1333 o 1335- 2 settembre 1348), figlia del re d'Inghilterra, Edoardo III e della regina, Filippa di Hainaut non pot\u00e9 essere celebrato perch\u00e9 Giovanna, durante il suo viaggio per raggiungere la Castiglia, mor\u00ec di peste, nei pressi di Bayonne, dove fu sepolta.\nAlla morte prematura del padre, all'assedio di Gibilterra nel 1350, vittima della peste, Pietro venne proclamato re, a soli 16 anni, in quello stesso anno.Attorno a Pietro si fronteggiavano due schieramenti, quello della madre e dell'Albuquerque contro quello di Eleonora di Guzm\u00e1n e della sua corte, che aveva governato sino ad allora.\nIl suo regno cominci\u00f2 subito sotto il segno del delitto perch\u00e9, poco dopo la morte del padre e su istigazione della madre, fece arrestare e poi assassinare, nel 1351, Eleonora di Guzm\u00e1n (sembra sia stata strangolata da uno degli uomini al servizio della regina madre).\nNel 1351, ristabilitosi da una malattia, tolse l'assedio a Gibilterra, lasci\u00f2 Siviglia per la Castiglia e, alla morte del signore di Biscaglia, ne fece uccidere l'erede, un bambino di tre anni, fece sposare un suo fratellastro, Tello di Castiglia, con la sorella dell'erede assassinato e poi fece uccidere anche lei, unendo cos\u00ec la Biscaglia alle propriet\u00e0 della corona.\nNel 1351 e nel 1352, riun\u00ec le \"Cortes\", a Valladolid, dove furono emanate importanti leggi contro il brigantaggio ed il vagabondaggio, per lo sviluppo del commercio e dell'agricoltura, per la limitazione dei diritti della nobilt\u00e0 e per la protezione degli ebrei.\nSempre, nel 1352, fu concordato il matrimonio con la nipote del re di Francia, Bianca di Borbone, discendente da San Luigi IX da parte del padre, il duca Pietro I di Borbone, e da Filippo III di Francia da parte della madre Isabella di Valois. Il matrimonio fu celebrato, per procura, all'abbazia di Preuilly, il 9 luglio 1352.Nel 1353, il 3 giugno, spos\u00f2 Bianca di Borbone, di persona, a Valladolid, ma dopo solo 3 giorni la abbandon\u00f2 (poi la ripudi\u00f2 e, nel 1355, la fece imprigionare), per raggiungere e riprendere la relazione prematrimoniale con la sua amante, Maria di Padilla, che probabilmente spos\u00f2, in segreto, nel corso dello stesso anno e quindi in bigamia.\nNello stesso anno, si guadagn\u00f2 il soprannome il Crudele per aver fatto giustiziare un nobile che aveva capeggiato una ribellione.E per la sua seconda moglie, Maria, nel 1354 condann\u00f2 a morte il Gran Maestro dell'Ordine di Calatrava e lo sostitu\u00ec con il di lei fratello.Il ripudio e poi la carcerazione di Bianca provoc\u00f2 la rottura dell'alleanza col re di Francia, Giovanni II il Buono, che non vers\u00f2 pi\u00f9 la dote, nonch\u00e9 la riprovazione di molti nobili della sua parte politica e la caduta dell'Albuquerque, che aveva suggerito l'alleanza e che, assieme alla regina madre, dovette rifugiarsi, alla corte portoghese, presso Alfonso IV del Portogallo, padre di Maria, la regina madre.Rinchiusa nel castello episcopale di Sig\u00fcenza tra il 1355 e il 1359, poi a Jerez de la Frontera, nel castello di Ar\u00e9valo ed infine a Medina-Sidonia, dove, nel 1361, avvelenata, per ordine di Pietro. Bianca, oltre che allo zio, il re di Francia, Giovanni II, si era appellata al papa Innocenzo VI (da lei conosciuto ad Avignone, durante il viaggio di trasferimento dalla Francia alla Castiglia), che intervenne presso Pietro, anche con la minaccia di una scomunica, perch\u00e9 la riprendesse come moglie, senza per\u00f2 ottenere neppure la liberazione di Bianca.\nNel 1354, grazie all'appoggio dei vescovi d'Avila e di Salamanca prima, proclam\u00f2 che il matrimonio con Bianca era nullo e spos\u00f2 pubblicamente, a Cu\u00e9llar, nell'aprile 1354, una giovane vedova di nobile famiglia galiziana, Giovanna de Castro, sorellastra della sfortunata In\u00e9s de Castro. Sembra che anche Giovanna fu abbandonata dopo una sola notte (che port\u00f2 alla nascita di un figlio, nel 1355).\nNel frattempo, sempre nel 1354, era iniziata una ribellione, che era guidata dal suo ex precettore, l'Albuquerque, che mor\u00ec in ottobre per avvelenamento a Medina del Campo, e dai figli della Guzm\u00e1n; nel 1355, con le sue truppe galiziane, si era unito ai ribelli, che ora avevano come guida Enrico di Trast\u00e1mara, anche, Fernando Ruiz de Castro, il fratello della terza moglie di Pietro, Giovanna, che da Pietro era stata abbandonata.I ribelli riuscirono a conquistare Toledo e Toro, ma dopo un incontro tra il re e i ribelli, nelle vicinanze di Toro, Pietro riparti per Segovia avendo guadagnato alla sua causa il fratellastro Tello ed i cugini primi, i principi d'Aragona, figli di sua zia Eleonora di Castiglia e di Alfonso IV di Aragona, Ferdinando (1329\u20131363) marchese di Tortosa e Giovanni (ca. 1330\u00a0\u2013 1358). Convocate le \"Cortes\" ottenne le truppe per riconquistare le due citt\u00e0 e porre fine alla ribellione.\nDurante la ribellione a Pietro I il Crudele, il re d'Aragona Pietro IV aveva appoggiato Enrico di Trast\u00e1mara, permettendogli di transitare con le sue truppe nei possedimenti della corona d'Aragona e nel 1356 attacc\u00f2 due navi genovesi nel porto di andaluso di Sanl\u00facar de Barrameda, in quanto la repubblica di Genova era alleata di Pietro I che voleva riprendersi i territori murciani ceduti al regno di Valencia, iniziando cos\u00ec una guerra che dur\u00f2 circa cinque anni. Questa guerra \u00e8 conosciuta come \"guerra dei due Pietri\" e termin\u00f2 nel 1361, senza vincitori n\u00e9 vinti, con la pace di Terrer del 18 maggio.\nNel 1357 Pietro I fece assassinare il suo avversario e nipote dell'ex pretendente al trono di Castiglia (Alfonso de la Cerda), Giovanni Luis de la Cerda, e nel 1358 volle assistere personalmente all'omicidio del suo fratellastro Federico Alfonso (1333-1358), gemello di Enrico di Trast\u00e1mara, maestro dell'ordine di Santiago e signore di Haro; allo stesso modo elimin\u00f2 suo cugino il principe d'Aragona, Giovanni ed in quell'occasione fece arrestare anche la zia Eleonora, regina madre d'Aragona, che condann\u00f2 a morte l'anno successivo (1359).Enrico di Trastamara, durante la \"guerra dei due Pietri\" aveva attaccato la citt\u00e0 di N\u00e1jera e, durante l'attacco, era morto Giovanni Fernandez, il fratello di Maria Padilla. Per rappresaglia Pietro I mise a morte altri due fratelli di Enrico, Giovanni Alfonso e Pietro di Castiglia ed invi\u00f2 delle truppe che, di fronte a N\u00e1jera, nel 1360, sconfissero Enrico, che si rifugi\u00f2 in Francia.\nPietro IV d'Aragona continuava ad appoggiare Enrico di Trastamara accogliendo i suoi sostenitori e le sue truppe nei possedimenti della corona d'Aragona; nel 1363, essendo in suolo valenzano, le truppe castigliane di Enrico di Trastamara, comandate dal cugino Ferdinando, che era anche il fratellastro di Pietro IV, questi lo fece assassinare proditoriamente nella citt\u00e0 di Burriana, per punirlo di aver guidato l'insurrezione valenciana, del 1348. Comunque Enrico, a maggio, con l'aiuto dei francesi, invase la Castiglia e nel 1364 si impadron\u00ec di Valencia.\nTali e tante furono le atrocit\u00e0 commesse dal sovrano che, nel 1366, la sollevazione guidata ancora da Enrico conte di Trast\u00e1mara, riprese, e con le truppe dell'alleato, il re di Francia, Carlo V il Saggio, invase nuovamente la Castiglia. Gli insorti si impadronirono di Toledo e di quasi tutto il regno di Castiglia, esclusa Siviglia e la Galizia ed Enrico venne proclamato re a Calahorra. Pietro chiese allora aiuto agli inglesi, che intervennero da Bordeaux, con le truppe del principe di Galles, Edoardo il Principe Nero, ed il suo alleato il re di Navarra, Carlo II il Malvagio, che gli permise il passaggio e, il 3 aprile 1367, vinse la battaglia di N\u00e1jera, fece prigioniero il comandante delle truppe avversarie, Bertrand du Guesclin, e dilag\u00f2 in Castiglia, cos\u00ec Pietro I il Crudele riusc\u00ec a contenere i rivoltosi e, verso la fine del 1367 aveva riconquistato buona parte del regno.Ma Edoardo era ammalato e le sue truppe guasconi e navarrine furono colte da dissenteria, quindi dovettero abbandonare la Castiglia, ed allora Enrico, all'inizio del 1368, assistito da truppe francesi al comando di Bertrand du Guesclin (liberato dopo aver pagato un forte riscatto), attraversando il regno d'Aragona, loro alleato, riuscirono ad occupare la met\u00e0 orientale del regno di Castiglia, conquistando Le\u00f3n, il 15 gennaio.\nPer tutto il 1368 la situazione rimase in stato di stallo, finch\u00e9 all'inizio del 1369 Pietro, ricevuto l'aiuto di truppe musulmane dal regno di Granada, con i suoi partigiani e la quasi totalit\u00e0 degli Ebrei, lasci\u00f2 l'Andalusia per andare a liberare Toledo. Lo scontro avvenne nelle vicinanze di Montiel e il 14 marzo 1369, Enrico di Trast\u00e1mara lanci\u00f2 l'offensiva finale che sbaragli\u00f2 la resistenza realista e costrinse il fratellastro a fuggire e a rifugiarsi nel castello di Montiel. \nPietro, per poter fuggire, la notte tra il 22 e il 23 marzo si mise in contatto con du Guesclin, che finse di accettare, ma poi lo introdusse in una tenda in cui si trovava il fratellastro. I due si scagliarono uno contro l'altro e, quando sembrava che Pietro avesse la meglio, du Guesclin intervenne e atterr\u00f2 Pietro che fu sopraffatto e ucciso da Enrico, che gli successe sul trono.Pietro fu inumato nella cattedrale di Siviglia.\nCon Pietro di Castiglia si estinse il ramo principale (legittimo) della casata di Borgogna perch\u00e9 dei molti figli che ebbe, non ne lasci\u00f2 nessuno legittimo e comunque nessuno di questi gli succedette.\nDiscendenza.\nPietro e Bianca non ebbero figli; da Maria di Padilla Pietro ne ebbe quattro, uno da Giovanna de Castro; inoltre Pietro ebbe diversi figli illegittimi.\nI quattro figli che Pietro ebbe da Maria di Padilla sono:\nIl figlio avuta da Giovanna de Castro era:\nOltre a quelli avuti da diverse amanti, da Maria de Henestrosa Pietro ebbe:\nda Teresa de Ayala:\nda Isabella de Sandoval:"}
{"id": "1458871", "revid": "88740", "url": "https://it.wikipedia.org/wiki?curid=1458871", "title": "Eutropio (console 399)", "text": "Biografia.\nEutropio era un eunuco che divenne \"praepositus sacri cubiculi\" dell'imperatore Arcadio, a cui era stata affidata la parte orientale dell'Impero Romano a seguito della divisione fatta da Teodosio I.\nL'ascesa di Eutropio innesc\u00f2 il contrasto con il potente prefetto del pretorio Flavio Rufino, che esercitava una grande influenza sul giovane imperatore, ma l'abilit\u00e0 di Eutropio gli permise di esercitare un'ascendenza grandissima su Arcadio. Secondo il poeta Claudiano, quando Eutropio divenne il favorito dell'imperatore, era gi\u00e0 avanti con l'et\u00e0 e fisicamente deforme. Quest'ultima informazione \u00e8 per\u00f2 da considerarsi con cautela, perch\u00e9 Claudiano era uomo di Stilicone, comandante in capo delle truppe dell'esercito d'Occidente e \"tutore\" di Onorio, che ambiva a divenire \"tutore\" anche di Arcadio e trov\u00f2 in Eutropio un ostacolo alle sue mire.\nEutropio riusc\u00ec a far fallire il progetto di matrimonio, organizzato da Rufino, tra Arcadio e la figlia del prefetto, presentando all'imperatore la bella Eudossia, figlia del generale Bautone, che divenne quindi imperatrice nell'aprile 395, poco dopo l'ascesa al trono di Arcadio. Rufino mor\u00ec nel novembre dello stesso anno, ucciso dal generale d'Oriente di origini barbare Gainas, ed Eutropio lo sostitu\u00ec come favorito di Arcadio, ottenendone anche le ricchezze. Nel 396 mise a tacere suoi possibili oppositori esiliando i generali Abundanzio e Timasio, che avevano servito sotto Teodosio, organizzando un complotto e ottenendo le ricchezze confiscate al primo; fece dichiarare nemico pubblico l'unico oppositore rimastogli, il generale d'Occidente Stilicone. In quello stesso anno convinse Gildone ad allearsi con l'Impero d'Oriente, sottraendo quindi la provincia d'Africa all'Impero romano d'Occidente. Nel 397 assunse personalmente il comando delle truppe per affrontare le invasioni degli Unni, che sconfisse spingendoli indietro attraverso l'Armenia. Nel 398, anno in cui fece eleggere Giovanni Crisostomo patriarca di Costantinopoli, fu nominato \"patricius\" e si fece nominare console per l'anno successivo.\nEutropio fu console nell'anno 399, consolato che \u00e8 rimasto un unicum in tutta la storia della Tarda Antichit\u00e0 e dell'Impero Bizantino. Il suo consolato non venne per\u00f2 riconosciuto in Occidente ma solo nella parte orientale. All'inizio del 399, infatti, si ribellarono gli Ostrogoti di Tribigildo, \"foederati\" dell'impero di stanza in Frigia, il cui comandante aveva dei conti in sospeso con Eutropio. Arcadio decise di contrastare la minaccia conferendo pieni poteri sull'Oriente a Eutropio e inviando il proprio comandante in capo, Gainas, contro gli Ostrogoti. Gainas, per\u00f2, afferm\u00f2 di poter debellare l'attacco degli Ostrogoti solo a patto che Eutropio venisse messo a morte, come richiesto dai \"foederati\" ribelli. Arcadio era contrario a mandare a morte il proprio favorito, ma fu allora l'imperatrice Eudossia, piangendo e mostrando i due figli, che riusc\u00ec ad ottenere il consenso del marito. Eudossia, \u00e8 bene ricordare, doveva la sua ascesa a imperatrice proprio ad Eutropio, ma non poteva sopportare essere stata messa in secondo piano dal potere del favorito. Convinto dalla consorte, Arcadio diede quindi l'ordine di uccidere Eutropio. Questi, terrorizzato, cerc\u00f2 rifugio nella basilica di Hagia Sophia (ironicamente nel 398 aveva fatto passare una legge che aboliva il diritto d'asilo delle chiese), dove venne difeso da Giovanni Crisostomo, ma gli emissari di Arcadio lo convinsero che avrebbe avuta salva la vita. Infatti, una volta uscito dalla chiesa, venne privato del suo rango e inviato a Cipro in esilio. Poco dopo, per\u00f2, venne fatto richiamare e, condannato per una accusa inventata, venne giustiziato. Le sue statue vennero distrutte, i suoi beni confiscati.\nLa caduta di Eutropio venne ricordata da Crisostomo nella sua omelia \"A Eutropio\". Lo stesso titolo ebbe una invettiva di Claudio Claudiano, che accusava l'eunuco di vendita delle cariche, attribuendogli anche tutte le depravazioni tradizionalmente associate agli eunuchi."}
{"id": "1458872", "revid": "1305772", "url": "https://it.wikipedia.org/wiki?curid=1458872", "title": "Palazzo Porto", "text": "Palazzo Porto, opera dell'architetto Andrea Palladio, \u00e8 sito a Vicenza in Contr\u00e0 Porti. \u00c8 uno dei due palazzi progettati in citt\u00e0 da Palladio per la famiglia dei Porto (l'altro \u00e8 Palazzo Porto in piazza Castello); commissionato dal nobile Iseppo da Porto nel 1552, l'edificio vede una fase piuttosto lunga di progettazione ed ancor pi\u00f9 lunga - e travagliata - nella sua realizzazione, rimasta in parte incompiuta.\nAssieme alle altre architetture palladiane di Vicenza, \u00e8 inserito dal 1994 nella lista dei patrimoni dell'umanit\u00e0 dell'UNESCO.\nStoria.\n\u00c8 molto probabile che Iseppo da Porto intraprenda la costruzione di un grande palazzo nella contrada dei Porti spinto dall'emulazione nei confronti di quanto i suoi cognati Adriano e Marcantonio Thiene avevano cominciato a realizzare a poche decine di metri di distanza, nel 1542. \u00c8 possibile che proprio il matrimonio di Iseppo con Livia Thiene, nel 1545, sia l'occasione concreta che determina la chiamata di Andrea Palladio.\nAlleati ai Thiene, i Porto erano una famiglia ricca e potente in citt\u00e0, e i palazzi dei diversi rami della famiglia si attestavano lungo la contrada che ancora oggi porta il loro nome. Iseppo fu personaggio influente, con diverse responsabilit\u00e0 nell'amministrazione pubblica della citt\u00e0, che pi\u00f9 di una volta si intrecciarono con incarichi affidati a Palladio. \nMolto probabilmente fra i due i rapporti dovevano essere pi\u00f9 stretti che fra committente e architetto, se consideriamo che trent'anni dopo il progetto per il palazzo di citt\u00e0, Palladio progetta e inizia a realizzare una grande villa per Iseppo a Molina di Malo, mai completata. I due amici muoiono nello stesso anno, il 1580.\nIl palazzo era abitabile nel dicembre del 1549, a meno di met\u00e0 della facciata, conclusa tre anni pi\u00f9 tardi, nel 1552. Numerosi disegni autografi palladiani testimoniano un iter progettuale complesso, che prevedeva sin dall'inizio l'idea di due blocchi residenziali distinti, il primo lungo la strada e un secondo attestato sulla parete di fondo del cortile. Nei \"Quattro libri dell'architettura\" i due blocchi edilizi sono collegati fra loro da un maestoso cortile con enormi colonne composite: si tratta chiaramente di una rielaborazione di quell'idea originaria ai fini della pubblicazione.\nIl progetto di Palladio.\nConfrontato con palazzo Civena, precedente appena di qualche anno, palazzo Porto restituisce appieno la misura dell'evoluzione palladiana successiva al viaggio a Roma del 1541 e al contatto con l'architettura antica e contemporanea. Il modello bramantesco di palazzo Caprini viene qui reinterpretato tenendo conto dell'abitudine vicentina di abitare il piano terreno, che quindi risulta pi\u00f9 alto. Lo splendido atrio a quattro colonne \u00e8 una reinterpretazione palladiana di spazi vitruviani, dove sopravvive anche il ricordo di tipologie tradizionali vicentine.\nLe soluzioni devono far fronte ad un'esigenza, la creazione di un palazzo e foresteria per gli ospiti illustri, e una circostanza, un lotto allungato, stretto tra due vie. Il progetto dunque lavora su due vettori: il verticale della facciata e l'orizzontale della distribuzione planimetrica.\nIl \"dialogo\" tra progettista e committente avviene tramite numerosi disegni, varianti, ripensamenti e correzioni \"in itinere\", di cui possiamo ricostruire le fasi grazie a cinque disegni conservati presso il Royal Institute of British Architects (RIBA) di Londra.\nLa genialit\u00e0 dell'architetto giunge dunque nella combinazioni di due problemi in una soluzione unica e di maggior spessore. La disposizione della foresteria e del corpo principale non crea due ali distinte - come nei primi progetti - ma viene combinata in un cortile/peristilio colonnato, la facciata abbandona il corinzio (ora passato al prospetto interno) lasciando spazio al pi\u00f9 contestuale ionico (abbinato al bugnato della base). I due elementi vengono collegati da un'elegante soluzione ad atrio/cerniera in ordine dorico.\nDopo una brillante - ma lunga - fase di progettazione il progetto vede la realizzazione del corpo principale con alcune sostanziali modifiche distributive e della - seppur semplificata - foresteria. Oggetto di svariate ristrutturazioni ed ampliamenti, l'edificio mantiene intatta solamente la sua faccia \"pubblica\".\nDecorazione.\nLe due sale a sinistra dell'atrio furono affrescate da Paolo Veronese e Domenico Brusasorzi, mentre gli stucchi sono del Ridolfi. Sull'attico del palazzo, le statue di Iseppo e suo figlio Leonida, vestiti come antichi romani, sorvegliano l'ingresso dei visitatori alla loro casa."}
{"id": "1458880", "revid": "110157", "url": "https://it.wikipedia.org/wiki?curid=1458880", "title": "Fu\u00dfball-Bundesliga 1979-1980", "text": "Ledizione 1979-1980 della Bundesliga si \u00e8 conclusa con la vittoria finale del , che conquista il suo sesto titolo.\nCapocannoniere del torneo \u00e8 stato Karl-Heinz Rummenigge del con 26 reti.\nStagione.\nIn questa stagione torna al successo il , che \u00e8 guidato in panchina dall'ungherese P\u00e1l Csernai. Il campionato viene comandato nelle prime giornate dal , finch\u00e9 al dodicesimo turno arrivano in vetta i campioni in carica dell'Amburgo che sono presto seguiti dal Bayern. Sono per\u00f2 proprio i bavaresi a laurearsi \"campioni d'inverno\", ma gli avversari passano nuovamente davanti. Probabilmente tutto si decide alla penultima giornata, che comincia con le due squadre a pari punti ma termina con il Bayern avanti di due punti: i \"Rossi\" infatti vanno a vincere per 3-1 sul campo dello Stoccarda, mentre gli avversari sono sconfitti 2-1 dal neopromosso alla sua prima stagione in Bundesliga. Sebbene l'Amburgo abbia comandato la classifica per pi\u00f9 giornate alla fine il Bayern conquista il sesto titolo, a sei anni di distanza dall'ultimo successo; in coda retrocede invece per la prima volta il Werder Brema.\nIn campo internazionale \u00e8 indiscutibile il dominio delle squadre della Germania Ovest nella Coppa UEFA: le semifinali sono infatti due \"derby\" tedeschi, - Eintracht Francoforte e - Borussia M\u00f6nchengladbach, mentre la quinta squadra, il , era stata eliminata nei quarti dal Bayern. Si qualificano alla finale l'Eintracht e i campioni in carica di M\u00f6nchengladbach, che per\u00f2 non riescono a ripetersi: la coppa va infatti ai rossoneri. Naturalmente non meno importante \u00e8 il cammino dell'Amburgo nella Coppa dei Campioni: la squadra arriva alla finale di Madrid dove \u00e8 per\u00f2 sconfitta 1-0 dal Nottingham Forest al secondo successo consecutivo.\nClassifica finale.\nLegenda:"}
{"id": "1458884", "revid": "439868", "url": "https://it.wikipedia.org/wiki?curid=1458884", "title": "Wolfgang Paul", "text": "Nel 1939 divenne ingegnere al Technische Hochschule di Charlottenburg.\nDal 1952 al 1993 fu professore di fisica sperimentale nell'Universit\u00e0 di Bonn.\nDal 1965 al 1967 lavor\u00f2 come direttore della divisione di Fisica nucleare nel CERN.\nDurante la Seconda guerra mondiale, investig\u00f2 sulla separazione degli isotopi, la quale \u00e8 necessaria per produrre materiale fissile per l'uso nelle armi nucleari.\nSuo figlio, Stephan Paul, \u00e8 un professore di fisica sperimentale nell'Universit\u00e0 tecnica di Monaco di Baviera."}
{"id": "1458885", "revid": "110157", "url": "https://it.wikipedia.org/wiki?curid=1458885", "title": "Fu\u00dfball-Bundesliga 1980-1981", "text": "Ledizione 1980-1981 della Bundesliga si \u00e8 conclusa con la vittoria finale del , che conquista il suo settimo titolo.\nCapocannoniere del torneo \u00e8 stato Karl-Heinz Rummenigge del con 29 reti.\nStagione.\nIn questo campionato si ripete al vertice il duello che aveva caratterizzato lo scorso campionato, quello tra i campioni in carica del e l'Amburgo. Durante la stagione viene consegnato il primo Pallone d'oro a Karl-Heinz Rummenigge del Bayern, e sono proprio i bavaresi a prendere il comando della classifica nelle prime giornate. In seguito per\u00f2 gli avversari passano in testa e si laureano anche \"campioni d'inverno\", ma verso la fine del torneo il Bayern riesce prima ad agganciare gli avversari, e poi a distaccarli di quattro punti al termine del torneo; arriva cos\u00ec il secondo titolo consecutivo per \"Rossi\". In coda retrocede invece per la prima volta lo .\nNelle competizioni europee si registra la buona prova del Bayern nella Coppa dei Campioni, che viene eliminato in semifinale dai futuri campioni del Liverpool pur senza essere sconfitto: 0-0 in Inghilterra e 1-1 in Germania Ovest, e quindi inglesi in finale grazie alla regola dei gol fuori casa. Nella Coppa UEFA, invece, lo stesso traguardo \u00e8 raggiunto dal Colonia: la squadra \u00e8 battuta dall'Ipswich Town che vincer\u00e0 il trofeo, e in precedenza ha eliminato i connazionali dello Stoccarda.\nClassifica finale.\nLegenda:"}
{"id": "1458895", "revid": "709565", "url": "https://it.wikipedia.org/wiki?curid=1458895", "title": "Dylan Baker", "text": "Biografia.\nCarriera.\nBaker nasce a Syracuse, dove inizia la sua carriera d'attore quando era ancora ragazzo con alcune produzioni teatrali. Qui Baker frequenta una serie di scuole di preparazione; all'inizio si iscrive alla Holy Cross School e alla Georgetown Preparatory School, dopodich\u00e9 passa al College di William e Mary (sempre in Virginia) e alla Southern Methodist University nel 1980. Nel 1986 Baker fa una performance in una produzione off-Broadway in \"Not About Heroes\", insieme a Edward Herrmann e diretto da Dianne Wiest, vincendo cos\u00ec un Obie Award.\nA partire dal 1995 diventa uno dei protagonisti della serie \"Murder One\" interpretando il detective Arthur Polson fino al 1996. Recita al fianco di Michael Douglas nel film \"Rivelazioni\". Nel 1998 entra nel cast del film di Todd Solondz \"Happiness - Felicit\u00e0\". Nel corso della sua carriera prende parte a numerose pellicole come \"The Cell - La cellula\", \"True Blue - Sfida sul Tamigi\", \"Benvenuti a Radioland\". Interpreta nel 2004 il personaggio del professor Curt Connors in \"Spider-Man 2\", basato sui fumetti della Marvel Comics, ricoprendo poi lo stesso ruolo anche nel sequel \"Spider-Man 3\", un film del 2007.\nPrende parte a molte serie televisive come \"Senza traccia\", \"\", \"Detective Monk\", \"Dr. House - Medical Division\", \"Ugly Betty\", \"Burn Notice - Duro a morire\", \"West Wing - Tutti gli uomini del Presidente\", \"The Mentalist\", \"Oz\", \"Smash\", \"The Practice - Professione avvocati\", \"CSI - Scena del crimine\", \"White Collar\" \"Squadra emergenza\" e \"Zero Hour\". Prende quindi parte alla serie televisiva NBC \"Kings\" dove interpreta William Cross; la serie viene cancellata dopo una sola stagione. Entra poi nel cast di \"Anchorman 2 - Fotti la notizia\", un film di Adam McKay.\nVita privata.\n\u00c8 sposato dal 1990 con l'attrice Becky Ann Baker, da cui ha avuto una figlia, Willa, nata nel 1993.\nDoppiatori italiani.\nNelle versioni in italiano dei suoi film, Dylan Baker \u00e8 stato doppiato da:"}
{"id": "1458897", "revid": "1543377", "url": "https://it.wikipedia.org/wiki?curid=1458897", "title": "Onset (audio)", "text": "Nell'audio l'onset si riferisce all'inizio di un suono o di una nota. In altre parole l'onset si riferisce all'istante in cui un evento ha inizio, la fase di attacco nella modellizzazione ADSR. Nell'onset l'ampiezza cresce da zero al valore di picco. \u00c8 legato (ma differente) al concetto di transitorio: tutte le note musicali hanno un \"onset\", ma non necessariamente includono un transitorio iniziale (si pensi ad esempio ai legati).\nIn fonetica il termine \u00e8 usato in maniera differente.\nOnset detection.\nNell'elaborazione numerica dei segnali la ricerca dell'onset \u00e8 tutt'altro che semplice ed \u00e8 oggetto di una competizione annuale: l'Audio Onset Detection contest.\nI differenti approcci all'onset posso operare nel dominio del tempo, della frequenza, della fase o complesso. \u00c8 caratterizzato da:\nSemplici tecniche basate sulla valutazione dell'incremento dell'ampiezza nel dominio del tempo possono portare a risultati non soddisfacenti.\nL'auspicio spesso \u00e8 quello di giudicare l\"'onset\" similmente a come un uomo vorrebbe: quindi possono essere usate tecniche motivate dalla psicoacustica. A volte la ricerca dell'onset pu\u00f2 essere ristretta ad un dominio particolare (a seconda di cosa si vuole ottenere), per esempio cercando esclusivamente gli onset dei suoni percussivi. Con un obiettivo pi\u00f9 preciso \u00e8 pi\u00f9 semplice sviluppare ed utilizzare delle tecniche che permettono di ottenere risultati soddisfacenti.\nMetodi di rilevamento dell\"'onset\".\nOnset detection nel dominio della frequenza.\nNel dominio della frequenza l'aumento di energia dovuto ad un transitorio tende a distribuirsi in una banda molto ampia dello spettro. Mentre l'energia di un segnale \u00e8 normalmente concentrata alle basse frequenze, i cambiamenti dovuti ai transitori sono pi\u00f9 visibili alle alte frequenze. \nUna successione di frame \u00e8 come una successione di fotografie dello spettro del segnale che evolve nel tempo. La funzione di HFC (High Frequency Content) \u00e8 definita per ogni frame come:\ndove formula_2 \u00e8 il modulo dello spettro del frame j-esimo. Scopo della HFC \u00e8 quello di enfatizzare le alte frequenze e funziona molto bene per identificare l'\"onset\" di suoni di tipo percussivo. La particolarit\u00e0 della HFC \u00e8 quella di avere una maggiore ampiezza durante il transitorio/attacco del suono.\nOnset detection attraverso l'energia locale.\nTutti i metodi riferiti al dominio del tempo si basano sul calcolo di una funzione alle differenze del primo ordine dell'inviluppo del segnale per ottenere il punto in cui c'\u00e8 il massimo gradiente di salita ed identificarlo come \"onset\".\nNormalmente si utilizza la funzione di detection formula_3: derivata nel tempo dell'energia del segnale\n(per i segnali discreti la differenza prima). In questo modo incrementi improvvisi di energia (onset del suono) vengono evidenziati da picchi molto stretti della derivata.\nSe si considera anche la percezione di un suono la psicoacustica indica che il volume di un suono \u00e8 percepito in maniera logaritmica, quindi si avr\u00e0 una funzione del tipo:\nParallelamente nel dominio discreto calcolando la differenza prima del formula_6 approssimativamente si simula la percezione uditiva del volume."}
{"id": "1458899", "revid": "287204", "url": "https://it.wikipedia.org/wiki?curid=1458899", "title": "Onset detection", "text": ""}
{"id": "1458904", "revid": "767487", "url": "https://it.wikipedia.org/wiki?curid=1458904", "title": "Kowloon", "text": "Kowloon (in italiano anche Caolun; in cinese: , jyutping: \"gau2 lung4\", Yale: \"g\u00e1u l\u00f9hng\", : ) \u00e8 un'area urbana di Hong Kong costituita dalla penisola di Caolun e da \"New Kowloon\", delimitata dallo stretto di Lei Yue Mun ad est, dal complesso residenziale di Mei Foo Sun Chuen e da Stonecutters Island ad ovest, dai picchi di Tate's Cairn e Lion Rock a nord e dal porto di Victoria Harbour a sud.\nNel 2006 Kowloon aveva una popolazione di 2.019.533 abitanti ed una densit\u00e0 di 43.033 per km\u00b2. La superficie della penisola \u00e8 approssimativamente di 47\u00a0km\u00b2. Insieme all'Isola di Hong Kong, essa contiene il 48% della popolazione totale di Hong Kong. Kowloon \u00e8 ubicata a nord dell'Isola di Hong Kong e a sud della parte continentale dei Nuovi Territori (\"New Territories\"). Nei nomi di luogo derivati prima della seconda guerra mondiale si usava spesso la trascrizione pi\u00f9 accurata \"Kau Lung\" o \"Kau-lung\", ad esempio \"Kau-lung Bay\" invece di \"Kowloon Bay\" (baia di Kowloon).\nStoria.\nIl nome Kowloon viene dai \"nove draghi\" rappresentati dagli otto picchi montuosi che circondano la zona (1. \"Kowloon Peak\", 2. \"Tung Shan\", 3.\"Tate's Cairn\", 4. \"Temple Hill\", 5. \"Unicorn Ridge\", 6. \"Lion Rock\", 7. \"Beacon Hill\", 8. \"Crow's Nest\") e dal nono che \u00e8 lo stesso Imperatore Bing. La parte di Kowloon a sud di Boundary Street, insieme a Stonecutters Island, fu ceduta dalla Cina della dinastia imperiale Qing al Regno Unito, in base alla Convenzione di Pechino del 1860. Per molti anni l'area rimase in gran parte priva di sviluppo, utilizzata dai Britannici principalmente per spedizioni di caccia alla tigre.\nLa parte di Kowloon a nord di Boundary Street (New Kowloon) fu presa in affitto dai Britannici \"come parte dei Nuovi Territori\" nel 1898 per 99 anni, ossia fino al 1997. All'interno di New Kowloon si trova la Citt\u00e0 di Kowloon (\"Kowloon City\"), che si riferisce ad un'area in cui era ubicata la Citt\u00e0 murata di Kowloon (\"Kowloon Walled City\"), a sua volta demolita nel 1993. La stessa area era chiamata \u5b98\u5bcc\u5834 (pinyin: \"Guanfuchang\") durante la Dinastia Song.\nNelle conversazioni odierne, tuttavia, New Kowloon spesso non viene considerata come parte dei Nuovi Territori, ma come parte integrale dell'area urbana di Kowloon su entrambi i lati di Boundary Street. Ufficialmente invece, a causa delle diverse aliquote fiscali, Nuova Kowloon non \u00e8 considerata parte di Kowloon. Le propriet\u00e0 a New Kowloon sono obbligate a pagare i canoni di affitto dei terreni come quelle nei Nuovi Territori.\nLo sviluppo su larga scala di Kowloon cominci\u00f2 all'inizio del XX secolo, con la costruzione della Ferrovia Kowloon-Canton (\"Kowloon-Canton Railway\") e del molo (\"Kowloon Wharf\"). A causa della stretta vicinanza di Kowloon all'aeroporto di Kai Tak, le costruzioni edilizie furono limitate dalla presenza delle piste di volo. Per queste ragioni, in confronto all'Isola di Hong Kong, dal punto di vista architettonico il profilo contro il cielo di Kowloon risultava molto pi\u00f9 basso. Dopo la Seconda guerra mondiale Kowloon divenne estremamente congestionata, allorquando le baraccopoli per i rifugiati provenienti dalla Repubblica popolare cinese appena fondata cedettero il posto ai quartieri delle case popolari pubbliche, mescolati con aree private residenziali, commerciali e industriali.\nKowloon Ovest era un tempo sede di un cantiere per la Royal Navy ed \u00e8 ora utilizzata come riparo contro i tifoni. Il 1\u00ba luglio 1997, entrambe le parti di Kowloon furono trasferite alla Repubblica popolare cinese insieme al resto di Hong Kong.\nAmministrazione.\nEssa comprende i seguenti distretti:\nPolitica.\nKowloon copre due circoscrizioni elettorali geografiche per l'Assemblea legislativa di Hong Kong (il cosiddetto \"Legislative Council\"):"}
{"id": "1458907", "revid": "287204", "url": "https://it.wikipedia.org/wiki?curid=1458907", "title": "Gelatina animale", "text": "La gelatina animale \u00e8 un prodotto ottenuto per estrazione in soluzione acquosa a caldo dai tessuti connettivi animali tramite idrolisi. \nProduzione.\nDopo essere stata purificata tramite filtrazione e demineralizzazione, la soluzione di gelatina viene concentrata per evaporazione sotto vuoto, sterilizzata ad una temperatura superiore ai 138 \u00b0C, gelificata per raffreddamento e essiccata. Si ottiene cos\u00ec un prodotto facilmente trasportabile e confezionabile e che pu\u00f2 essere conservato a temperatura ambiente.\nLa produzione mondiale si aggira sulle 400.000 tonnellate annue Il principale materiale utilizzato per produrre la gelatina \u00e8, almeno in Europa, la cotenna di maiale, dalla quale si ricava circa l'80% della gelatina prodotta.\nUtilizzi.\nLa gelatina \u00e8 utilizzata nell'industria alimentare per aumentare la consistenza o la viscosit\u00e0 di diversi alimenti oppure per ricoprirli; in questo caso si parla di preparazione \"in bellavista\". Nell'industria farmaceutica le gelatine animali sono usate nella produzione delle capsule e in campo enologico per la chiarifica dei mosti o del vino. La gelatina \u00e8 anche un componente essenziale delle caramelle gommose.\nCommercialmente viene spesso denominata impropriamente colla di pesce perch\u00e9 in passato la gelatina veniva prodotta a partire da sottoprodotti ittici."}
{"id": "1458911", "revid": "116944", "url": "https://it.wikipedia.org/wiki?curid=1458911", "title": "Leo Africanus", "text": ""}
{"id": "1458914", "revid": "11959", "url": "https://it.wikipedia.org/wiki?curid=1458914", "title": "Universit\u00e0 di Al Karaouine", "text": ""}
{"id": "1458917", "revid": "281901", "url": "https://it.wikipedia.org/wiki?curid=1458917", "title": "Udanoceratops tschizhovi", "text": "L'udanoceratopo (\"faccia cornuta dell'Udan\") era un dinosauro vissuto in Mongolia durante il Cretaceo.\nUna mascella robusta.\nParente asiatico del pi\u00f9 noto \"Leptoceratops\", l\"'Udanoceratops\" era facilmente riconoscibile per particolare della sua testa: una robustissima mascella che era grande quanto il cranio stesso dell'animale, lungo 60\u00a0cm; probabilmente veniva usata per proteggere la gola dai morsi dei carnivori.\nClassificazione.\nLontano parente di giganti come il \"Torosaurus\" ed il \"Triceratops\", questo dinosauro \u00e8 stato subito riconosciuto come membro dei Leptoceratopsidi, imparentato con gli americani \"Leptoceratops\", \"Montanoceratops\" e \"Prenoceratops\"."}
{"id": "1458919", "revid": "123923505", "url": "https://it.wikipedia.org/wiki?curid=1458919", "title": "Wyborowa", "text": "Wyborowa \u00e8 una popolare vodka originaria della Polonia. La sua produzione cominci\u00f2 nel 1823 in una distilleria della citt\u00e0 di Pozna\u0144 posseduta dall'imprenditore ebreo Hartwig Kantorowicz. Ci vollero pi\u00f9 di quarant'anni prima che tale prodotto fosse esportato. Negli anni '50 e '60, Wyborowa diffuse il suo nome (che \u00e8 traducibile dal polacco come \"selezionata\") in tutti i maggiori paesi europei - essa costituisce oltre il 60% del quantitativo di vodka importata nel Regno Unito.\nDopo il periodo della transizione economica degli ultimi anni '80 e '90, la distilleria di Pozna\u0144, come molte altre nel paese, cadde in serie difficolt\u00e0 e fu vicina alla bancarotta.\nCol passare degli anni, grazie alla grande popolarit\u00e0 del marchio, la ditta fu comprata dal gruppo francese, anch'esso produttore di alcolici, Pernod Ricard. I nuovi proprietari mostrarono e stanno tuttora mostrando un grande rispetto nei confronti delle lunghe tradizioni di Wyborowa lasciando il prodotto inalterato.\nNel 2009 Pernod Ricard lancia sul mercato la Wyborowa Exquisite, una vodka superpremium destinata al mercato occidentale.\nLa linea slanciata e suadente della bottiglia, opera di un genio dell'architettura come Frank Gehry, autore della Walt Disney Concert Hall di Los Angeles e del Guggenheim Museum di Bilbao, conferisce a Wyborowa Exquisite uno stile unico e inconfondibile.\nWyborowa Exquisite \u00e8 prodotta da un'unica qualit\u00e0 di segale (\u201cDankowskie Golden Rye\u201d, coltivata nei rinomati campi di Turew, in Polonia occidentale), dagli accurati controlli qualitativi e da un processo produttivo che ripercorre le pi\u00f9 alte tradizioni polacche.\nVodka Wyborowa ha partecipato a numerosi concorsi per la qualit\u00e0. Nel 2002, ha ricevuto il premio \u201cInternational High Quality Trophy\u201d in un concorso organizzato dalla Monde Selection."}
{"id": "1458923", "revid": "121634304", "url": "https://it.wikipedia.org/wiki?curid=1458923", "title": "Pic de Rochebrune", "text": "Il Pic de Rochebrune (detto anche semplicemente \"Rochebrune\" - 3.324\u00a0m s.l.m.) \u00e8 una montagna francese delle Alpi Cozie che si trova tra il Queyras ed il Brian\u00e7onnais (dipartimento delle Alte Alpi).\nCaratteristiche.\nIl Pic \u00e8 particolarmente isolato e ben riconoscibile. Offre inoltre un panorama particolarmente interessante sulle Alpi Cozie e sulle Alpi del Delfinato.\nLa montagna presenta due cime con un intaglio che le separa. La vetta pi\u00f9 alta \u00e8 quella collocata a nord. Sulle due vette sono collocati due ponti radio.\nAscensione alla vetta.\nLa via normale di salita parte dal colle dell'Izoard (2.361\u00a0m). Dal colle si sale in direzione nord-est verso il \"Col Perdu\". Arrivati al colle si continua sul versante opposto perdendo dapprima un centinaio di metri di altezza e poi dirigendosi in piano verso la montagna. Il sentiero riprende poi a salire e si porta sulla destra del monte al \"Col des Portes\" (2.915\u00a0m) dove \u00e8 collocata una croce. Da questo colle si continua in salita in direzione est-nord-est fino ad arrivare alla base di un intaglio (3.280\u00a0m) tra le due cime di cui \u00e8 composta la montagna. L'attacco all'intaglio presenta due o tre metri di scalata pi\u00f9 impegnativa dove ci si pu\u00f2 aiutare con una corda messa in loco. Infine il sentiero riprende e conduce sulla vetta."}
{"id": "1458928", "revid": "767487", "url": "https://it.wikipedia.org/wiki?curid=1458928", "title": "Luncavi\u021ba (Cara\u0219-Severin)", "text": "Luncavi\u021ba \u00e8 un comune della Romania di 2.810 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Luncavi\u021ba e Verendin."}
{"id": "1458931", "revid": "287204", "url": "https://it.wikipedia.org/wiki?curid=1458931", "title": "Abies grandis", "text": "Labete bianco americano (\"Abies grandis\") \u00e8 un albero della famiglia delle pinacee originario delle regioni che si affacciano sulla costa pacifica del Nord America, in particolare tra Canada e Stati Uniti.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"grandis\" fa riferimento alle grandi dimensioni raggiunte da questa specie.\nDescrizione.\n\u00c8 una conifera di taglia imponente, a portamento conico con sommit\u00e0 piatta in et\u00e0 longeva, che raggiunge altezze di 75\u00a0m e il cui tronco pu\u00f2 raggiungere 150\u00a0cm di diametro. La corteccia, liscia e grigia, con l'et\u00e0 diviene marrone e rugosa con periderma rossastro visibile nei profondi solchi. I rami principali sono sparsi, ascendenti; i ramoscelli secondari sono opposti, di colore marrone chiaro, pubescenti. Le gemme, resinose, sono di forma rotondeggiante, porpora, marroni o verdi, ad apice arrotondato; le perule che le rivestono sono corte, triangolari, resinose, leggermente pelose, a margine intero e punta affilata.\nLe foglie sono aghiformi, di colore verde lucido, lunghe fino a 6\u00a0cm, con apice dentellato o lievemente rotondeggiante.\nGli strobili femminili, di color verde chiaro, blu scuro, porpora o grigi, sono cilindrici, lunghi fino a 7\u00a0cm e larghi fino a 3,5\u00a0cm, sessili, con punta rotondeggiante; le scaglie sono ricoperte di fitta peluria, lunghe 2,5\u00a0cm, larghe 2,5\u00a0cm. Gli strobili maschili sono rosso-bluastri, porpora, arancioni, gialli o verdi. I semi, di colore marrone, sono lunghi fino a 8\u00a0mm, con ala marrone-rosea di 12\u00a0mm. I cotiledoni sono solitamente 5-6.\nDistribuzione e habitat.\nSpecie endemica di Canada (British Columbia) e Stati Uniti (California, Idaho, Montana, Oregon e Washington). Vegeta a quote comprese tra il livello del mare e i 1.800\u00a0m, su suoli granitici o basaltici con predilezione per quelli alluvionali. Il clima di riferimento \u00e8 vario, spaziando dall'umido marittimo con precipitazioni annue comprese tra 500 e 2.500\u00a0mm, al clima pi\u00f9 freddo e continentale dell'interno con inverni nevosi e precipitazioni annue comprese tra 500 e 1.250 mm. Pu\u00f2 formare boschi puri soprattutto in Idaho, pi\u00f9 comunemente in associazione con \"Pseudotsuga menziesii\", \"Abies amabilis\", \"Picea sitchensis\", \"Calocedrus decurrens\", \"Thuja plicata\", \"Tsuga hetrophylla\" e \"Larix occidentalis\", \"Acer macrophyllum\", \"Alnus rubra\" e \"Fraxinus latifolia\".\nTassonomia.\nSinonimi.\nAlcune sottospecie classificate nel passato, attualmente sono considerate dei sinonimi:\nUsi.\nIl legno \u00e8 leggero e non molto resistente, quindi viene utilizzato essenzialmente per produrre carta o imballaggi. Per la disposizione regolare dei rami e per il colore del fogliame, \u00e8 molto apprezzato come albero di Natale e come pianta ornamentale.\nConservazione.\nNonostante uno sfruttamento intensivo nel passato e nel presente, la vastit\u00e0 dell'areale e la sua numerosa presenza nelle localit\u00e0 di occupanza dello stesso, fanno classificare l'abete bianco americano come specie non in pericolo di estinzione nella Lista rossa IUCN."}
{"id": "1458935", "revid": "110157", "url": "https://it.wikipedia.org/wiki?curid=1458935", "title": "Lupac", "text": "Lupac (in tedesco \"Arm\u00f6nisch\", in ungherese \"\u00d6rm\u00e9nyes\") \u00e8 un comune della Romania di 2.975 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 4 villaggi: Clocotici, Lupac, Rafnic, Vodnic."}
{"id": "1458937", "revid": "92723", "url": "https://it.wikipedia.org/wiki?curid=1458937", "title": "Liviu Dieter Nisipeanu", "text": "Ottiene il titolo di Grande maestro. Il suo stile di gioco \u00e8 quantomeno peculiare e rischioso, quasi paradossale; per queste sue caratteristiche \u00e8 stato associato a Michail Tal'.\nNel 1999, Nisipeanu, sebbene partisse da una posizione di non favorito, riusc\u00ec a raggiungere la semifinale del Campionato mondiale FIDE, battendo Vasyl' Ivan\u010duk al 4\u00ba turno e Aleksej \u0160irov nei quarti di finale, soccombendo solo ad Aleksandr Chalifman, che poi vinse la finale contro Vladimir Hakobyan diventando campione del mondo FIDE.\nHa vinto per 3 volte il Campionato nazionale rumeno (1993, 1996 e 2002) e una volta il Campionato nazionale tedesco (2017) .\nNisipeanu conquist\u00f2 nel 2005 a Zegrze il titolo europeo individuale ottenendo 10 punti su 13, con mezzo punto di vantaggio sul suo inseguitore Teymur R\u0259c\u0259bov dell'Azerbaigian.\nNell'aprile del 2006, disput\u00f2 una serie di quattro incontri con il campione del mondo FIDE Veselin Topalov, venendo sconfitto per 3 a 1.\nTra gli altri risultati di torneo, nel 2003 ha vinto gli open di Saint-Vincent in Valle d'Aosta (ripetuto nel 2004), Santo Domingo (1\u00ba-3\u00ba), Andorra e Deizisau. Nel 2004 ha vinto l'open di Pune in India.\nCon la Romania ha partecipato a 6 Olimpiadi degli scacchi, nel 1996, 1998, 2002, 2004, 2006 e 2008, ottenendo 20 vittorie, 40 pareggi e 10 sconfitte .\nNel 2013 e 2016 vince per due volte il torneo di Ortisei.\nNel 2014 Nisipeanu ha cambiato federazione, passando da quella della Romania (\"Federatia Romana de Sah\") a quella della Germania (\"Deutscher Schachbund\").\nCon la Germania ha partecipato alle Olimpiadi degli scacchi del 2014 e alle Olimpiadi degli scacchi del 2016 in prima scacchiera, giocando in tutto 20 partite e ottenendo 5 vittorie, 12 pareggi e 3 sconfitte. \nHa raggiunto il massimo Elo nell'ottobre 2005, con 2707 punti, primo nel suo paese (in quel periodo la Romania) e 15\u00ba al mondo."}
{"id": "1458942", "revid": "2143966", "url": "https://it.wikipedia.org/wiki?curid=1458942", "title": "Stazione meteorologica di Termoli", "text": "La stazione meteorologica di Termoli \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Termoli.\nStoria.\nLa stazione meteorologica inizi\u00f2 nel 1946 la propria attivit\u00e0 di rilevazione e raccolta dei dati meteorologici e di assistenza alla navigazione aerea e marittima, trovando subito ubicazione sulla torre del castello di Termoli.\nNel 1997 l'osservatorio meteorologico fu dotato di pi\u00f9 moderne strumentazioni digitali, che comportarono anche l'introduzione di un anemografo pi\u00f9 funzionale e di dimensioni notevolmente pi\u00f9 piccole di quello preesistente dalla caratteristica forma di aeroplanino, che era stato denominato \"mazza del castello\" dagli abitanti di Termoli ed era utile per l'individuazione del vento sottocosta a tutti coloro che si trovavano in mare.\nLa rimozione del preesistente anemografo port\u00f2 ad una generale protesta degli abitanti e dei pescatori, con tanto di raccolta di firme, al fine di poterlo ripristinare sulla vetta della torre. Nel 1998, in accoglimento alle diffuse proteste popolari, fu cos\u00ec rimesso al suo posto il vecchio anemografo con aeroplanino, il cui sensore di rilevamento venne collegato al nuovo dispositivo ricevitore digitale.\nCaratteristiche.\nLa stazione meteorologica si trova nell'Italia meridionale, in Molise, in provincia di Campobasso, nel comune di Termoli, ad un'altezza di 44 metri s.l.m., sopra l'antico castello federiciano nella parte antica della citt\u00e0 a ridosso del mare.\nOltre a rilevare i dati relativi a temperatura, precipitazioni, pressione atmosferica, umidit\u00e0 relativa, eliofania, direzione e velocit\u00e0 del vento, la stazione \u00e8 collegata ad una boa situata nell'antistante Mare Adriatico centrale, grazie alla quale \u00e8 possibile osservare lo stato del mare, l'altezza dell'onda marina, la direzione dell'onda stessa, oltre alla lunghezza e all'altezza dell'onda morta (onda non pi\u00f9 soggetta all'azione diretta del vento).\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +8,4\u00a0\u00b0C, mentre quella del mese pi\u00f9 caldo, agosto, \u00e8 di +24,5\u00a0\u00b0C; mediamente si conta un giorno di gelo all'anno e 14 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -5,8\u00a0\u00b0C del gennaio 1979 e i +40,0\u00a0\u00b0C del luglio 1987.\nLe precipitazioni medie annue si attestano a 357\u00a0mm, mediamente distribuite in 57 giorni di pioggia, con minimo in primavera e in estate e moderato picco massimo in autunno per gli accumuli.\nL'umidit\u00e0 relativa media annua fa registrare il valore di 77,7 % con minimi di 76 % a marzo, ad aprile e a luglio e massimi di 79 % a gennaio, ad ottobre e a novembre; mediamente si contano 10 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +8,1\u00a0\u00b0C; quella del mese pi\u00f9 caldo, agosto, \u00e8 di +24,0\u00a0\u00b0C. Le escursioni termiche giornaliere risultano mediamente comprese tra i 5 e i 6 gradi, ma possono aumentare sensibilmente in caso di venti di caduta dall'Appennino, che possono determinare sensibili rialzi termici, soprattutto in primavera ed estate. Nel medesimo trentennio, la temperatura minima assoluta ha toccato i -5,8\u00a0\u00b0C nel gennaio 1979 (media delle minime assolute annue di -0,6\u00a0\u00b0C), mentre la massima assoluta ha fatto registrare i +40,0\u00a0\u00b0C nell'agosto 1963 e nel luglio 1987 (media delle massime assolute annue di +35,5\u00a0\u00b0C).\nLa nuvolosit\u00e0 media annua si attesta a 3,8 okta giornalieri, con minimo di 1,9 okta giornalieri a luglio e massimi di 4,9 okta giornalieri a dicembre, a gennaio e a febbraio.\nLe precipitazioni medie annue, piuttosto scarse, sono inferiori ai 400\u00a0mm e distribuite mediamente in 59 giorni, con un picco autunnale molto moderato. Relativamente alle precipitazioni, va segnalato che il valore medio annuo di 386\u00a0mm, che si registra presso la stazione meteorologica di Termoli, risulta essere il pi\u00f9 basso che si registra lungo il versante orientale della penisola italiana.\nL'umidit\u00e0 relativa media annua fa registrare il valore di 76,6% con minimo di 74% a luglio e massimi di 79% ad ottobre e a novembre.\nIl vento presenta una velocit\u00e0 media annua di 5,2\u00a0m/s, con minimi di 4,4\u00a0m/s a giugno e ad agosto e massimi di 6,2\u00a0m/s a dicembre e a gennaio; le direzioni prevalenti sono di maestrale da ottobre a maggio e di tramontana da giugno a settembre.\nDati climatologici 1951-1980.\nIn base alle medie climatiche del periodo 1951-1980, effettivamente elaborate a partire dal 1952, la temperatura media del mese pi\u00f9 caldo, agosto, si attesta a +24,2\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +8,1\u00a0\u00b0C.\nNel trentennio esaminato, la temperatura massima pi\u00f9 elevata di +40,7\u00a0\u00b0C risale all'agosto 1957, mentre la temperatura minima pi\u00f9 bassa di -5,8\u00a0\u00b0C fu registrata nel gennaio 1979.\nValori estremi.\nTemperature estreme mensili dal 1946 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1946 ad oggi, con il relativo anno in cui si queste si sono registrate. La massima assoluta del periodo esaminato di +41,6\u00a0\u00b0C \u00e8 del giugno e del luglio 2007, mentre la minima assoluta di -5,8\u00a0\u00b0C risale al gennaio 1979."}
{"id": "1458946", "revid": "237256", "url": "https://it.wikipedia.org/wiki?curid=1458946", "title": "Vasilyj Ivan\u010duk", "text": ""}
{"id": "1458948", "revid": "228587", "url": "https://it.wikipedia.org/wiki?curid=1458948", "title": "Margaret Erskine", "text": "Madre di Giacomo conte di Moray.\nGiacomo Stewart si scontr\u00f2 con la sorellastra Maria Stuarda, figlia di Giacomo V e della legittima moglie Maria di Guisa. Quando la regina venne accusata dell'assassinio del secondo marito Enrico Stuart, Lord Darnley e costretta ad abdicare, Giacomo assunse la reggenza del piccolo Giacomo VI di Scozia, figlio di Maria Stuarda ed Enrico, e imprigion\u00f2 la regina.\nAltri figli.\nNel 1527 si spos\u00f2 con Sir Robert Douglas di Lochleven, che fu ucciso nella battaglia di Pinkie Cleugh.\nTra i figli avuti dal marito si ricordano William e George Douglas.\nWilliam Douglas, VI conte di Morton era il proprietario del Castello di Loch Leven dove fu tenuta prigioniera per pi\u00f9 di dieci mesi la regina Maria Stuarda. \nDal castello ella per\u00f2 riusc\u00ec ad evadere, proprio grazie all'aiuto del giovane George Douglas, e fugg\u00ec in Inghilterra, certa dell'appoggio della cugina Elisabetta; questa invece la imprigion\u00f2 nuovamente per altri 19 anni fino a che ne ordin\u00f2 l'esecuzione."}
{"id": "1458953", "revid": "838137", "url": "https://it.wikipedia.org/wiki?curid=1458953", "title": "Maya Herrera", "text": "Maya Herrera \u00e8 un personaggio della serie televisiva \"Heroes\", interpretato da Dania Ram\u00edrez e doppiato da Laura Cosenza.\nBiografia.\nSeconda stagione - Volume due: Generazioni.\nMaya Herrera \u00e8 una ragazza dell'Honduras. La sua storia da soggetto avanzato comincia il giorno del matrimonio di suo fratello Alejandro, dopo aver scoperto che la neo-moglie aveva un amante. Dopo essere stata minacciata dai due, Maya avvelena tutti i presenti con il suo potere, senza per\u00f2 volerlo, tranne Alejandro e, spaventata, si rifugia in un convento per pregare Dio affinch\u00e9 la aiutasse. Tempo dopo, suo fratello la ritrova con l'aiuto della polizia, ma Maya, spaventata all'idea di essere arrestata, avvelena di nuovo tutti quanti. Stavolta si attiva anche il potere neutralizzante di Alejandro, che risolve la situazione. Ormai ricercati per l'omicidio degli invitati al matrimonio, Maya e Alejandro scoprono da un libro che a New York, negli Stati Uniti, vive Chandra Suresh, un genetista che sta svolgendo ricerche sugli esseri umani dotati di super poteri. Cos\u00ec, i gemelli decidono di partire per New York per farsi curare dall'uomo, ignorando che \u00e8 morto ormai da mesi. Perci\u00f2 chiedono un passaggio a dei camionisti diretti negli Stati Uniti con altri immigrati, ma questi lasciano Alejandro a terra e tentano di stuprare Maya, ma il tremendo potere della ragazza si attiva per l'ennesima volta, uccidendo i passeggeri e gli autisti. Poco dopo Alejandro la raggiunge, ma per i malcapitati \u00e8 troppo tardi.\nIn prossimit\u00e0 del confine con il Messico, Maya e Alejandro si rivolgono a Nidia, una donna che conoscono fin dall'infanzia, sperando li aiuti a superare il confine. Mentre si riposano a casa di Nidia, una guaritrice cerca di guarire Maya, ma viene terrorizzata da quello che sente dentro di lei; le dice che \u00e8 incurabile, che \u00e8 il diavolo e scappa via con i suoi figli da casa di Nidia. Mentre poi attraversano il confine, Alejandro si separa da Nidia e Maya, che l'hanno gi\u00e0 attraversato. Maya usa accidentalmente il suo potere su Nidia, ma Alejandro ritorna in tempo per salvarla. Allora Nidia scappa, convinta che i gemelli siano maledetti, lasciandoli soli in Messico, dove Alejandro viene arrestato. Maya cerca di salvare il fratello, introducendosi nella prigione e avvelenando tutti, per la prima volta volontariamente, chiedendo ad Alejandro di curare tutti. Un prigioniero americano, Derek, si offre di accompagnarli con la sua macchina negli Stati Uniti. Durante il viaggio in macchina, Maya e Alejandro soccorrono Sylar, a cui si presenta con il suo vero nome (Gabriel Gray). Vedendo il libro di Suresh, capisce che i due sono soggetti avanzati. Derek scopre che i due sono ricercati come killer e sta per denunciarli, ma Sylar lo uccide per coprirli, scoprendo il potere di avvelenamento di Maya e il potere di guarigione di Alejandro. Maya, convinta che Sylar sia stato mandato da Dio ad aiutarli, presto s'innamora di lui, mentre Alejandro intuisce le sue vere intenzioni e prega la sorella di non fidarsi di lui. Sylar cerca di convincerla che la sua non \u00e8 una maledizione, ma un \"dono di Dio\". Il gruppo trova una scorciatoia per gli Stati Uniti, ma al confine vengono fermati dalla polizia. Sylar convince Maya a usare il suo potere per scappare, tenendosi a Alejandro per non rimanere avvelenato, uccidendo i poliziotti. Dopodich\u00e9, Alejandro la rimprovera, dicendole che dopo quello che lei aveva fatto al confine, \u00e8 diventata davvero un'assassina.\nArrivati a New York, Maya, Alejandro e Sylar si stabiliscono in un hotel. Maya viene incitata da Sylar a usare il suo potere, facendole credere che Alejandro la odi, e per la prima volta riesce a controllarsi. Alejandro cerca di convincerla a stargli lontano mostrandogli un articolo di giornale in cui si dice che Gabriel Gray ha ucciso sua madre, ma Sylar la convince che in realt\u00e0 l'omicidio \u00e8 stato per legittima difesa, perch\u00e9 appena scoperti i suoi poteri lei aveva cercato di ucciderlo. La sera stessa, Alejandro irrompe nella stanza di Sylar con l'intenzione di ucciderlo. Ma \u00e8 Sylar a farlo, ferendolo al petto con un tagliacarte. L'istante dopo Maya bussa alla porta e Sylar apre, tenendo nascosto il cadavere di Alejandro. Dopo una breve conversazione con Maya, che lo ringrazia per l'aiuto che le sta dando, i due si baciano.\nArrivata a casa di Mohinder, Maya scopre che Sylar l'ha solo presa in giro e cos\u00ec si attiva il suo potere, rischiando cos\u00ec di uccidere anche Mohinder e Molly. Successivamente, parlando con Molly, viene a sapere del suo potere e le chiede di cercare suo fratello. Molly lo cerca utilizzando una sua foto e, non trovandolo, rivela a Maya che \u00e8 morto. Maya capisce che \u00e8 stato Sylar e cerca di ucciderlo, ma questi le spara al collo uccidendola. Successivamente, grazie alla somministrazione del siero misto del sangue di Mohinder e Claire, ritorna in vita.\nTerza stagione.\nVolume tre: Criminali.\nMaya, ora convive con Mohinder e, grazie a lei ed al suo sangue lo scienziato crea un siero capace di donargli superpoteri. La ragazza per\u00f2, per paura che qualcun altro possa sviluppare poteri come il suo o quello di Sylar, prega il dottore di disfarsene. Questi per\u00f2 non la ascolta e se lo inietta di nascosto in un porto. Tornato a casa, completamente cambiato, Mohinder rivela a Maya di essere attratto da lei, e la ragazza dice di ricambiare il sentimento. I due iniziano dunque una relazione.\nTuttavia pi\u00f9 avanti, Mohinder divenuto sempre pi\u00f9 aggressivo e pericoloso finisce per catturare umani e rinchiuderli in bozzoli nella propria cantina; quando la ragazza lo scopre tale destino tocca anche a lei. Ma in seguito allo smascheramento delle attivit\u00e0 dello scienziato egli \u00e8 costretto a fuggire e prima di andarsene porta via solo il bozzolo di Maya.\nRifugiatosi da Arthur Petrelli, Mohinder memore della promessa fatta alla giovane chiede all'uomo di aiutarla, ed \u00e8 cos\u00ec che Arthur applica il suo potere su Maya privandola di ogni sua abilit\u00e0 e trasformandola in un comune essere umano.\nTuttavia la ragazza, non riuscendo a perdonare Mohinder, se ne va dalla Pinehearst Company lasciandosi alle spalle il dottore che, nonostante tutto non ha smesso di amarla.\nPoteri e abilit\u00e0.\nMaya ha l'abilit\u00e0 di generare veleno che si attiva soprattutto quando \u00e8 impaurita. Quando si manifesta i suoi occhi diventano neri e comincia a piangere lacrime anch'esse nere e tutte le persone che si trovano nelle sue vicinanze muoiono. Suo fratello Alejandro rappresenta l'unico antidoto, basta la sua presenza per bloccare gli effetti mortali del veleno. In seguito all'incontro con Sylar imparer\u00e0 da quest'ultimo a controllare da sola il proprio potere\nNella terza stagione perde completamente i suoi poteri che vengono assorbiti, per propria volont\u00e0, da Arthur Petrelli."}
{"id": "1458954", "revid": "74801", "url": "https://it.wikipedia.org/wiki?curid=1458954", "title": "Piero Colobini", "text": "Biografia.\nComp\u00ec gli studi elementari e medi a Gorizia conseguendo il diploma di ragioniere presso l'Istituto Tecnico. Nel 1936 si iscrisse all'Universit\u00e0 di Trieste nella facolt\u00e0 di scienze economiche commerciali. All'inizio della seconda guerra mondiale lasci\u00f2 il suo posto di impiegato al Municipio di Gorizia e gli studi per accorrere alle armi.\nFrequent\u00f2 il corso allievi ufficiali a Bassano del Grappa; appena ottenuta la nomina a sottotenente degli Alpini, venne trasferito sul fronte occidentale con il Battaglione Alpini \"Feltre\" del 7\u00ba Reggimento Alpini, Divisione \"Pusteria\", dove partecip\u00f2 ad alcune importanti azioni.\nIntervenuto l'armistizio con la Francia, nell'ottobre 1940 fu inviato sul fronte greco-albanese, mentre era in corso l'operazione di ripiegamento e contenimento della pressione avversaria. Il 13 febbraio 1941, grazie al proprio coraggio, si guadagn\u00f2 una croce di guerra al valor militare sul campo assaltando e conquistando una postazione ben munita.\nCadde alla testa dei suoi Alpini una nebbiosa mattina di primavera sul monte Spadarit, a pochi metri dalla vetta, difesa da tre ordini di reticolati e da un avversario ben trincerato e deciso, riuscendo ad aprire ad altri la via della conquista.\nI suoi resti mortali furono inumati nel Sacrario del Cimitero Centrale di Gorizia il 20 maggio 1962.\nOnorificenze.\nRiconoscimenti.\nPorta il suo nome la sezione di Gorizia dell'Associazione Nazionale Alpini."}
{"id": "1458955", "revid": "1305772", "url": "https://it.wikipedia.org/wiki?curid=1458955", "title": "Default", "text": ""}
{"id": "1458963", "revid": "767487", "url": "https://it.wikipedia.org/wiki?curid=1458963", "title": "Marga", "text": "Marga \u00e8 un comune della Romania di 1.254 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Marga e Vama Marga.\nStoria.\nGi\u00e0 accampamento e posto di confine dell'Impero romano attorno al 100-120, Marga viene indirettamente citata in un documento del 1479, dove di parla di \"Iacob de Marga\", signore del luogo.\nAnche nei secoli successivi e durante la dominazione dell'Impero austroungarico Marga rimase un importante posto di confine, tanto che nel 1768 venne staccato dal reggimento delle guardie di confine di Caransebe\u0219 una guarnigione di soldati che venne chiamata \"Plotone delle Guardie di Marga\".\nCon il passare degli anni, gli abitanti del paese divennero i membri di questo plotone, acquisendone, oltre agli obblighi, anche alcuni privilegi che l'Impero concedeva ai propri militari."}
{"id": "1458964", "revid": "1924342", "url": "https://it.wikipedia.org/wiki?curid=1458964", "title": "Outrageous", "text": "Outrageous (in italiano: \"Oltraggioso\") \u00e8 una canzone pop della cantante statunitense Britney Spears ed \u00e8 il quarto singolo estratto dell'album \"In the Zone\" (2003). \"Outrageous\" viene spesso utilizzato nello slang americano ad oupo di \"figo\". \nLa canzone.\nLa canzone parla della situazione della Spears riguardo ai paparazzi che la perseguitano. La canzone \u00e8 stata scritta e prodotta da R. Kelly.\nIl Video.\nA causa di un infortunio, la Spears non ha potuto terminare di girare il video del brano.\nSul Web sono state pubblicate le parti girate per il video ufficiale, in cui compare anche il noto cantante Snoop Dogg. Nel video ci sono scene dei due che giocano a basket insieme ad altre persone, altre scene invece mostrano la Spears che balla insieme ad un gruppo di ragazze."}
{"id": "1458965", "revid": "33689", "url": "https://it.wikipedia.org/wiki?curid=1458965", "title": "Neoterio", "text": "Biografia.\nNativo forse di Roma, serviva l'imperatore Valentiniano I come \"notarius\", quando, nel 365, venne inviato in Africa per assicurarsi che la provincia non passasse dalla parte di Procopio, un usurpatore appartenente alla dinastia costantiniana che si era appena rivoltato contro l'imperatore Valente, fratello di Valentiniano.\nVenne nominato Prefetto del pretorio d'Oriente dal 380 al 381; \u00e8 poi attestato come Prefetto del pretorio d'Italia nel 385, ed \u00e8 probabilmente il prefetto che aveva intenzione di utilizzare la \"basilica Portiana\" di Milano per gli ariani ma che trov\u00f2 l'opposizione del vescovo della citt\u00e0, Ambrogio. Nel 390 fu Prefetto del pretorio delle Gallie e console assieme all'imperatore Valentiniano II.\nConoscente di Quinto Aurelio Simmaco, scambi\u00f2 con lui alcune lettere (\u00e8 il destinatario delle lettere 38-46 di Simmaco); questo epistolario permette di affermare che Neoterio era ancora vivo nel 393 e forse anche nel 398."}
{"id": "1458967", "revid": "3082", "url": "https://it.wikipedia.org/wiki?curid=1458967", "title": "Flavio Neoterio", "text": ""}
{"id": "1458968", "revid": "125104345", "url": "https://it.wikipedia.org/wiki?curid=1458968", "title": "Teymur R\u0259c\u0259bov", "text": "Il suo nome \u00e8 spesso traslitterato in Teimour Radjabov o Rajabov secondo la grafia inglese.\nRadjabov ha ottenuto nel marzo del 2001 il titolo di Grande maestro all'et\u00e0 di 14 anni e 14 giorni, fatto che lo ha reso temporaneamente il pi\u00f9 giovane Grande Maestro di tutti i tempi. Il suo stile di gioco \u00e8 stato descritto come tendenzialmente offensivo, fortemente tattico.\nHa partecipato per l'Azerbaigian alle olimpiadi degli scacchi: 5 volte in prima scacchiera (2012 dove ha vinto la medaglia di bronzo individuale, 2008, 2006, 2004 e 2002), 4 volte in seconda scacchiera (2018 dove ha vinto la sua seconda medaglia di bronzo individuale, 2016, 2014 e 2010), in tutto ha vinto 32 partite, pareggiate 48 e perse 11.\nHa raggiunto il proprio record personale nel novembre 2012, con 2793 punti Elo, 4\u00ba al mondo e primo tra i giocatori azeri.\nHa partecipato a due edizioni del Torneo dei candidati (2011 e 2013). Si \u00e8 inoltre qualificato per l'edizione del 2020, ma ha rinunciato alla partecipazione in quanto riteneva insufficienti le misure profilattiche predisposte dalla FIDE in risposta all\u2019emergenza coronavirus.\nPrincipali risultati.\nA livello giovanile vince un Campionato del Mondo (under12 nel 1998) e quattro Campionati Europei (under10 nel 1996 e 1997, under12 nel 1998 e under 18 nel 1999).\nTra giugno e luglio 2004 partecipa al campionato del mondo FIDE di Tripoli (vinto da Rustam Qosimjonov) e ha raggiunto la Semifinale, dove ha perso contro Michael Adams.\nNell'aprile 2005 vince a Dos Hermanas, in solitaria con 5.5 punti su 9, il 13\u00ba Torneo Internazionale Dos Hermanas .\nNel dicembre 2008 ha vinto ad \u0116lista, a pari merito con Dmitrij Olegovi\u010d Jakovenko e Aleksandr Igorevi\u010d Gri\u0161\u010duk, la 3\u00aa tappa del FIDE Grand Prix 2008-2010.\nNell'ottobre 2009 vince a Novi Sad con l'Azerbaigian, da prima scacchiera, il Campionato Europeo 2009 a squadre per nazioni .\nNel maggio 2011 ha disputato a Kazan' il torneo dei Candidati al Campionato del mondo di scacchi 2012, viene eliminato nei Quarti di Finale da Vladimir Kramnik negli spareggi rapidi (4,5-3,5) dopo aver concluso gli incontri con tempo classico in parit\u00e0 2-2.\nNel marzo/aprile 2013 ha disputato a Londra il torneo dei Candidati al Campionato del mondo di scacchi 2013, piazzandosi all'8\u00ba posto.\nNel novembre 2013 vince a Varsavia con l'Azerbaigian, da seconda scacchiera, il Campionato Europeo 2013 a squadre per nazioni .\nNel luglio 2017 vince imbattuto a Ginevra la terza tappa FIDE Grand Prix 2017 con 6 punti su 9, in novembre vince a Creta il Campionato Europeo 2017 a squadre per nazioni .\nTra settembre e ottobre 2019 vince la Coppa del Mondo battendo in finale il cinese Ding Liren per 6-4 dopo gli spareggi rapid e blitz, risultato che gli \u00e8 valsa la qualificazione al Torneo dei Candidati, torneo al quale rinuncer\u00e0.\nNel gennaio 2021 vince l\u2019Airthings Masters, primo dei tornei Rapid online del circuito Champions Chess Tour 2021 organizzato dal sito e piattaforma Chess24.com, battendo in finale Levon Aronian e vincendo il primo premio di 60.000 dollari. \nUna sua famosa vittoria contro Kasparov.\nNel torneo di Linares del 2003 (quando aveva 15 anni e 11 mesi)\nRadjabov sconfisse Garri Kasparov con il nero, diventando il pi\u00f9 giovane giocatore a battere il numero uno della classifica mondiale (Kasparov aveva allora 2847 punti Elo). La partita fu poi premiata come la pi\u00f9 bella del torneo.\nDifesa francese - 1. e4 e6 2. d4 d5 3. Cc3 Cf6 4. e5 Cfd7 5. f4 c5 6. Cf3 Cc6 7. Ae3 a6 8. Dd2 b5 9. a3 Db6 10. Ce2 c4 11. g4 h5 12. gxh5 Txh5 13. Cg3 Th8 14. f5 exf5 15. Cxf5 Cf6 16. Cg3 Cg4 17. Af4 Ae6 18. c3 Ae7 19. Cg5 O-O-O 20. Cxe6 fxe6 21. Ae2 \u00a0 (vedi diagramma)\nQuesto sacrificio fu commentato come molto coraggioso da molti grandi maestri, tra cui Nigel Short.\nQuesto \u00e8 considerato l'errore decisivo."}
{"id": "1458971", "revid": "1305772", "url": "https://it.wikipedia.org/wiki?curid=1458971", "title": "Jonathan Skinner", "text": "Egli scrive articoli riguardanti la fede, le questioni sociali, la politica e la religione per l'\"Evangelical Times\", che \u00e8 un giornale mensile, con oltre 40.000 lettori, \nLaureato in biochimica insegna scienze ed \u00e8 sposato con quattro figli."}
{"id": "1458973", "revid": "599013", "url": "https://it.wikipedia.org/wiki?curid=1458973", "title": "Ehsan Ghaem Maghami", "text": "Nel 2000, all'et\u00e0 di 18 anni, \u00e8 diventato il primo iraniano a conseguire il titolo di Grande Maestro.\nDal 1997 al 2019 ha vinto 13 volte il Campionato iraniano di scacchi (record del campionato).\nCarriera.\nNel 2000 quando ancora non aveva ottenuto il titolo di grande maestro, partecipa al Mondiale FIDE di Nuova Delhi/Teheran. Esce al primo turno contro il grande maestro tedesco Christopher Lutz.\nNel 2002 partecipa al Mondiale FIDE di Mosca e esce al primo turno contro il grande maestro russo Aleksandr Gri\u0161\u010duk.\nNel 2004 partecipa al Mondiale FIDE di Tripoli, dove arriva al secondo turno, venendo sconfitto dal futuro vincitore del torneo Rustam Qosimjonov.\nNel 2005 partecipa alla Coppa del Mondo di Chanty-Mansijsk, dove esce al primo turno contro il grande maestro russo Evgenij Naer.\nNel 2007 partecipa alla Coppa del Mondo di Chanty-Mansijsk, dove esce al secondo turno contro il grande maestro armeno Vladimir Hakobyan.\nNel 2009 ottiene la wildcard presidenziale per partecipare alla Coppa del Mondo di Chanty-Mansijsk, ma esce al primo turno, di nuovo con Evgenij Naer.\nNel 2019 partecipa alla decima edizione della Coppa del Mondo, viene eliminato al primo turno da Yu Yangyi.\nNel 2021 in giugno vince il campionato della zona 3.1 con 6 punti su 7 e si qualifica alla Coppa del Mondo di scacchi 2021.\nNazionale.\nNel 2005 vince il bronzo nel Campionato asiatico a squadre di scacchi di Esfahan. In quel campionato vince l'oro individuale per le prestazioni in prima scacchiera, dove realizza 8 punti su 10.\nVince il bronzo ai Giochi asiatici di Doha 2006 e il bronzo nella cadenza rapid ai Giochi asiatici indoor e di arti marziali di Macao 2007.\nNel 2009 vince di nuovo il bronzo al Campionato asiatico a squadre di Calcutta e il bronzo ai Giochi asiatici indoor di Hanoi.\nGuinness dei primati.\nIl 9 febbraio del 2011 \u00e8 entrato nel Guinness World Record per aver realizzato il record di avversari affrontati in una simultanea. Maghami ha giocato contro 604 avversari a Teheran, nel palazzetto dello sport della Shahid Beheshti University. L'esibizione \u00e8 durata 25 ore, dalle 10:20 dell'8 febbraio alle 11:25 del giorno successivo. Il risultato \u00e8 stato di +580 \u20138 =16. Erano presenti un arbitro internazionale e un funzionario della FIDE per controllare la regolarit\u00e0 dell'evento. Il record \u00e8 stato omologato dal Guinness dei primati. Ehsan Maghami ha ricevuto in premio un'automobile dalla Mazda, sponsor dell'evento. Il precedente record apparteneva al grande maestro israeliano Alik Gershon, che aveva affrontato nell'ottobre del 2010 a Tel Aviv 523 avversari, vincendo 454 partite, pareggiandone 58 e perdendone 11.\nControversie.\nNel 2011 in ottobre viene escluso dal torneo Corsica Masters che si stava disputando a Bastia per essersi rifiutato di giocare il quarto turno contro il maestro internazionale israeliano Ehud Shachar per ragioni politiche. Una pratica molto diffusa tra gli sportivi della Repubblica Islamica dell'Iran, che non riconosce l'esistenza dello Stato di Israele.\nVita privata.\n\u00c8 sposato con il maestro internazionale femminile Shayesteh Ghaderpour."}
{"id": "1458979", "revid": "767487", "url": "https://it.wikipedia.org/wiki?curid=1458979", "title": "Heimat 2 - Cronaca di una giovinezza", "text": "Heimat 2 - Cronaca di una giovinezza (\"Die zweite Heimat - Chronik einer Jugend\") \u00e8 un film tedesco del 1992 diretto da Edgar Reitz. \u00c8 composto da 13 episodi, per una durata totale di 25 ore e 32 minuti. \u00c8 la seconda parte della trilogia di Heimat. Racconta l'esperienza di studente a Monaco di Hermann Simon, negli anni che vanno dal 1960 al 1970."}
{"id": "1458980", "revid": "6923", "url": "https://it.wikipedia.org/wiki?curid=1458980", "title": "Christian Recalcati", "text": "Carriera.\nHa iniziato la sua carriera nella televisione italiana nel 2001, quando \u00e8 stato l'autore dei testi per Dan Peterson per la conduzione dell'edizione di WWE Velocity per l'Italia. Ha continuato ad occuparsi di wrestling online fin da quando faceva parte dello staff del sito tuttowrestling.com.\nNel 2002 ha condotto la trasmissione CZW Wrestling World per le emittenti Supersix e Italia 9 Network.\nNel 2003 ha affiancato prima Dan Peterson e poi Giacomo Valenti nel commento di WWE SmackDown su Italia 1.\nHa svolto questo incarico fino al 2007, quando lo show \u00e8 stato tolto dal palinsesto Mediaset. Durante questi anni \u00e8 la voce ufficiale WWE per la Giochi Preziosi e direttore delle riviste WWE Smackdown magazine e WWE Raw magazine.\nNel 2004 \u00e8 stato l'assistente di Carlo Nesti per le telecronache di Euro 2004.\nNel 2005 e nel 2006 ha commentato Monster Jam, sempre su Italia 1 e in coppia con Giacomo Valenti. Dal 2006 segue l'Inter, prima per Telenova poi diventa opinionista della fazione interista su Telelombardia. Passa a Odeon, dove \u00e8 ospite della trasmissione diretta da Fulvio Collovati, \"Campionato dei Campioni\", dove rimane per due anni, prima di fare ritorno a Telelombardia e Antenna 3.\nDal 2009 commenta le partite dell'Inter sui canali calcistici di Mediaset Premium. Nello stesso anno fonda il sito web FcInter1908.it, di cui \u00e8 stato direttore sino a febbraio 2011.\nNel 2010 partecipa come opinionista al posto di Umberto Pelizzari nella trasmissione Lo show dei record commentando da prima un tentativo di record inerente al mondo del wrestling, per poi condurre al fianco di Paola Perego il programma in onda il sabato in prima serata su Canale 5.\nDal settembre 2010 diventa caporedattore di \"Inter TV\", il canale che d\u00e0 voce ai tifosi dell'Inter sul digitale terrestre e in streaming on line dal proprio sito. Nel novembre 2010 abbandona per\u00f2 il progetto, a soli due mesi dalla sua nascita. Lo stesso anno \u00e8 autore del libro edito dalla Limina Edizioni, \"Triplete nerazzurro - Tutto il resto \u00e8 noia\". Si tratta del quarto libro scritto dal giornalista.\nNel luglio 2011 viene scelto come commentatore di WWE RAW assieme a Giacomo Valenti sul canale Italia 2 di Mediaset.\nFondatore del portale sportivo sul campionato di Serie A \"Tuttocampionato.it\", di cui \u00e8 direttore fino alla chiusura avvenuta a febbraio 2013, quando decide con un gruppo di amici di dedicarsi alla sua squadra del cuore, con il sito \"Magazineinter.it\", ancora online, ma non pi\u00f9 diretto da lui.\nDal settembre 2013 continua il commento di WWE Raw e pi\u00f9 volte ospite nella trasmissione \"11\" condotta da Pierluigi Pardo, in onda su Italia 2 e in replica su Italia 1. Dal maggio 2014 viene scelto come commentatore di TNA Impact! e Super Fight League sul canale televisivo Nuvolari. Nell'estate del 2014 conduce su \"Fox Sports 2\", con Luca Franchini, il programma \"Darts\", successivamente per la stessa emittente, in compagnia dell'ex ciclista Marco Velo, \u00e8 la voce che ci racconta Tour of Utah 2014. \nAnche per la stagione 2015-2016 continua le telecronache \"faziose\" sui canali di Mediaset Premium, per la settima stagione consecutiva. Nell'estate dello stesso anno, entra a far parte del team di Sportitalia, per la trasmissione diretta da Michele Criscitiello \"Calciomercato Live\". Successivamente sigla un contratto con \"Telereporter\" in qualit\u00e0 di ospite nel programma \"Reporter Stadium\". Nel 2018 termina il suo contratto con Mediaset e poco dopo apre con Matteo Canovi un\u2019agenzia di consulenza sportiva. "}
{"id": "1458981", "revid": "1457847", "url": "https://it.wikipedia.org/wiki?curid=1458981", "title": "Zolt\u00e1n Alm\u00e1si", "text": "Nove volte campione nazionale, un record: (1995, 1997, 1999, 2000, 2003, 2006, 2008, 2009 e 2019); \u00e8 stato (marzo 2012) il secondo pi\u00f9 forte giocatore ungherese dopo P\u00e9ter L\u00e9k\u00f3.\nHa raggiunto l'Elo pi\u00f9 alto nel luglio del 2011, con 2726 punti (19\u00ba al mondo).\nHa partecipato nel 2004 al campionato mondiale FIDE di Tripoli, venendo sconfitto al quarto turno per 2\u20130 da Rustam Qosimjonov, che ha poi conquistato il titolo.\nDal 1994 al 2006 ha partecipato a sette edizioni delle olimpiadi degli scacchi (tre volte in prima scacchiera), ottenendo alle olimpiadi di Bled 2002 la medaglia d'argento di squadra.\nNel 2008 ha vinto il 50\u00ba Torneo di Capodanno di Reggio Emilia.\nNel 2013 ha vinto a L'Avana la 48\u00aa edizione del Capablanca Memorial.\nNel settembre del 2016 ha vinto la Medaglia d'argento individuale alle Olimpiadi scacchistiche con la squadra dell'Ungheria; ha giocato in terza scacchiera e ottenuto 7,5 punti."}
{"id": "1458983", "revid": "45622862", "url": "https://it.wikipedia.org/wiki?curid=1458983", "title": "Serie ipergeometriche di Lauricella", "text": ""}
{"id": "1458984", "revid": "1457847", "url": "https://it.wikipedia.org/wiki?curid=1458984", "title": "Aleksandr Igorevi\u010d Gri\u0161\u010duk", "text": "Tra il 2000 e il 2007 ha partecipato a tre Campionati del mondo di scacchi FIDE: nel 2000 \u00e8 arrivato alle semifinali, nel 2004 ai quarti mentre nel 2007 \u00e8 arrivato ultimo a Citt\u00e0 del Messico nel torneo a otto giocatori che costituiva il campionato mondiale (vinse Viswanathan Anand). Ha partecipato a quattro Tornei dei candidati tra il 2012 e il 2021 nel Campionato del mondo di scacchi riunificato, nel 2012 \u00e8 stato sconfitto in finale da Boris Gelfand nell'incontro che avrebbe designato lo sfidante di Viswanathan Anand per il titolo mondiale.\nAlle Olimpiadi degli scacchi ha vinto due medaglie d'oro (Istanbul 2000 e Bled 2002), una medaglia d'argento di squadra (Calvi\u00e0 2004), un bronzo di squadra (Baku 2016) e un bronzo individuale come seconda riserva (Istanbul 2000).\nHa vinto per tre volte il Campionato del mondo di scacchi lampo, nel 2006, nel 2012 e nel 2015.\nCarriera.\nNell'ottobre 2008 a Halkidiki vince la Coppa europea di scacchi per club con la squadra dell'URAL Sverdlovskaya. Nel dicembre ha vinto a \u0116lista, a pari merito con Teymur R\u0259c\u0259bov e Dmitrij Olegovi\u010d Jakovenko, la terza tappa del FIDE Grand Prix 2008-2010.\nIn marzo del 2009 ha vinto il prestigioso torneo di Linares (per spareggio tecnico su Vasyl' Ivan\u010duk), nel dicembre dello stesso anno ha vinto a Mosca il 62\u00ba Campionato russo.\nNel settembre 2011 arriva secondo alla Coppa del Mondo, risultato che lo ha qualificato per il torneo dei candidati 2013 di Londra.\nNel dicembre 2013 vince ad Antalya con la Russia il Campionato del mondo per nazioni.\nNel novembre del 2014 vince a Mosca il Torneo Memorial Petrosian.\nNell'ottobre del 2015 a Berlino vince per la terza volta il Campionato mondiale lampo con 15,5 punti su 21. Nello stesso mese vince a Skopje con la squadra della \"Siberia\" la Coppa europea di scacchi per club.\nNel novembre del 2015 a Reykjav\u00edk, da seconda scacchiera, vince con la Russia, il Campionato Europeo 2015 a squadre per nazioni.\nNel febbraio del 2017 vince la tappa di Sharjah del FIDE Grand Prix a pari merito con Maxime Vachier-Lagrave e \u015e\u0259hriyar M\u0259mm\u0259dyarov totalizzando 5,5 punti., alla fine risulter\u00e0 secondo assoluto dell'intero Tour qualificandosi per il Torneo dei candidati al Campionato del mondo 2018. In maggio vince il Campionato russo a squadre con il team della Siberia; con la stessa squadra, che viene rinominata Globus, in ottobre vince la Coppa europea di scacchi per club.\nHa ottenuto l'accesso al torneo dei candidati al titolo mondiale, che si \u00e8 giocato a Berlino dal 9 al 28 marzo 2018, grazie al secondo posto nel Grand Prix Fide 2017 e si \u00e8 infine qualificato sesto.\nNel novembre 2019 ha vinto la tappa di Amburgo del FIDE Grand Prix 2019, sconfiggendo Jan-Krzysztof Duda in finale per 3\u00bd - 2\u00bd; questo risultato gli permette di arrivare primo nella classifica del Tour, qualificandolo per il Torneo dei candidati 2020 del Mondiale 2020.\nNel 2020 gioca dal 16 al 26 marzo il Torneo dei candidati, che verr\u00e0 interrott\u00f2 alla fine del girone di andata a causa della Pandemia di COVID-19 che costrinse la Federazione Russa, sede ospitante del torneo, a chiudere il traffico aereo. Al momento dell'interruzione si erano giocati gi\u00e0 7 turni: Gri\u0161\u010duk era a un punto dalla coppia di testa costituita dal francese Maxime Vachier-Lagrave e dal suo connazionale Jan Nepomnja\u0161\u010dij.\nNel maggio 2020 vince il torneo on line veloce \"Play of Russia\", con ricavato in beneficenza, organizzato dalla Federazione scacchistica russa, sconfiggendo per 3-0 Evgeny Tomashevsky. \nNel 2021 dal 19 al 27 aprile, ad oltre un anno dall'interruzione a causa della pandemia di SARS-CoV-2, torna a disputare il Torneo dei candidati, che conclude al sesto posto con 7 punti su 14.\nStatistiche.\nPer quanto riguarda l'Elo nella specialit\u00e0 lampo, in agosto 2012 ha raggiunto i 2 923 punti, record assoluto superato da Magnus Carlsen nel mese di luglio 2014.\nHa raggiunto il proprio record Elo nelle partite a cadenza rapida nel luglio 2017 con 2 851 punti.\nNella lista FIDE di dicembre 2014 ha raggiunto il suo record personale con un punteggio Elo di 2 810 punti, dato che lo ha collocato al terzo posto nella classifica mondiale e al primo posto tra i giocatori russi.\nVita privata.\n\u00c8 stato sposato con Natalja \u017dukova, con cui ha avuto una figlia, Ma\u0161a. Dopo il divorzio, si \u00e8 sposato con il Grande Maestro Kateryna Lahno, dalla quale ha quattro figli, l'ultimo nato nel 2018."}
{"id": "1458986", "revid": "484362", "url": "https://it.wikipedia.org/wiki?curid=1458986", "title": "Citt\u00e0 della Bielorussia", "text": ""}
{"id": "1458988", "revid": "120528", "url": "https://it.wikipedia.org/wiki?curid=1458988", "title": "Numeri immaginari", "text": ""}
{"id": "1458989", "revid": "729019", "url": "https://it.wikipedia.org/wiki?curid=1458989", "title": "NAD Electronics", "text": "La NAD (acronimo di \"New Acoustic Dimension\", \"Nuova Dimensione Acustica\") \u00e8 un'azienda canadese di Pickering, nell'Ontario, che produce apparecchiature Hi-Fi, fondata inizialmente a Londra. Fa parte del gruppo industriale Lenbrook Group.\nUno dei prodotti di maggior successo e fama fu, negli anni settanta, l'amplificatore modello \"NAD 3020\", disegnato da Bj\u00f8rn Erik Edvardsen, che esemplificava la particolarit\u00e0 di questa casa, la capacit\u00e0 di ottenere grande potenza, ottenuta con dimensioni ridotte. Un vanto dell'azienda \u00e8 inoltre il premio EISA-European Imaging and Sound Association 2006-2007 vinto per la serie di finali di potenza \"M55\", \"M15\", \"M25\"."}
{"id": "1458991", "revid": "1784425", "url": "https://it.wikipedia.org/wiki?curid=1458991", "title": "Ern\u0151 Ger\u0151", "text": "Ger\u0151 nacque a Terbegec nel Regno d'Ungheria (ora Trebu\u0161ovce, Slovacchia) da genitori ebrei, anche se in seguito ripudi\u00f2 totalmente la religione di famiglia. Successivamente fugg\u00ec dall'Ungheria in Unione Sovietica dopo che il governo comunista di B\u00e9la Kun era stato rovesciato. Durante i due decenni trascorsi nell'URSS fu prima agente del NKVD e poi funzionario del Comintern in Francia; combatt\u00e9 anche nella Guerra civile spagnola.\nNelle elezioni ungheresi del novembre 1945, il Partito Comunista Ungherese alla guida di Ger\u0151 e M\u00e1ty\u00e1s R\u00e1kosi ottenne solamente il 17% dei voti rispetto al 57% del Partito Agrario. Tuttavia il comandante sovietico ungherese, maresciallo Kliment Voro\u0161ilov, cre\u00f2 un Governo di coalizione con i comunisti nei punti chiave.\nI comunisti ne presero il controllo nel 1947, con R\u00e1kosi come primo ministro (ed effettivo Capo di stato). R\u00e1kosi, la cui autorit\u00e0 fu seriamente compromessa dalle ingerenze di Nikita Chru\u0161\u010d\u0451v che ne denunciava lo stalinismo, fu costretto a ritirarsi il 18 luglio 1956, non prima di essere riuscito a designare come suo successore lo stalinista dalla linea dura Ger\u0151.\nGer\u0151 fu costretto dal Politburo sovietico a dimettersi il 25 ottobre 1956, durante la seconda giornata della rivoluzione ungherese, con l'accusa di non aver saputo gestire la rivolta. Dopo essere stato sostituito da J\u00e1nos K\u00e1d\u00e1r, Ger\u0151 fugg\u00ec nell'Unione Sovietica rimanendovi fino al 1961, quando torn\u00f2 a Budapest dove lavor\u00f2 come traduttore occasionale fino alla sua morte."}
{"id": "1458993", "revid": "2143966", "url": "https://it.wikipedia.org/wiki?curid=1458993", "title": "Stazione meteorologica di Pescara Aeroporto", "text": "La stazione meteorologica di Pescara Aeroporto \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa all'entroterra della citt\u00e0 di Pescara.\nCaratteristiche.\nLa stazione meteorologica, gestita dall'ENAV S.p.A., si trova nell'area climatica dell'Italia centrale, in cui \u00e8 compreso l'intero territorio regionale dell'Abruzzo, nel comune di Pescara, nell'area aeroportuale, a 11 metri s.l.m. e alle coordinate geografiche . Tale stazione si trova al lato della pista aeroportuale su un manto erboso. Essa comprende una capannina meteorologica, ben visibile anche a occhio nudo dalle strade adiacenti, all'interno della quale c'\u00e8 un sensore di temperatura e di umidit\u00e0, un anemometro, costituito da un alto palo posto a fianco della capannina, un pluviometro, di colore grigiastro e un barometro. La posizione della stazione meteorologica, cos\u00ec come la strumentazione, rispettano le norme OMM.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +6,5\u00a0\u00b0C, mentre quella del mese pi\u00f9 caldo, luglio, \u00e8 di +23,2\u00a0\u00b0C; mediamente si contano 27 giorni di gelo all'anno e 29 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +40,0\u00a0\u00b0C dell'agosto 1988 e i -13,2\u00a0\u00b0C del gennaio 1979.\nLe precipitazioni medie annue si attestano a 658\u00a0mm, mediamente distribuite in 73 giorni, con minimo relativo in estate, picco massimo in autunno e massimo secondario in inverno per gli accumuli totali stagionali.\nL'umidit\u00e0 relativa media annua fa registrare il valore di 72,8% con minimo di 70% a luglio e massimo di 76% a novembre; mediamente si contano 25 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal, la temperatura media del mese pi\u00f9 freddo, gennaio, si attesta a +6,1\u00a0\u00b0C; quella del mese pi\u00f9 caldo, luglio, \u00e8 di +23,0\u00a0\u00b0C; mediamente, si verificano 30 giorni di gelo all'anno. Nel medesimo trentennio, la temperatura minima assoluta ha toccato i -13,2\u00a0\u00b0C nel gennaio 1979 (media delle minime assolute annue di -5,1\u00a0\u00b0C), mentre la massima assoluta ha fatto registrare i +40,0\u00a0\u00b0C nell'agosto 1988 (media delle massime assolute annue di +36,6\u00a0\u00b0C).\nLa nuvolosit\u00e0 media annua si attesta a 4 okta giornalieri, con minimo a luglio di 2,2 okta giornalieri e massimo di 5,1 okta giornalieri a febbraio.\nLe precipitazioni medie annue sono di poco inferiori ai 700\u00a0mm, distribuite mediamente in 74 giorni; presentano un contenuto minimo in estate e un moderato picco tra l'autunno e l'inverno.\nL'umidit\u00e0 relativa media annua fa registrare il valore di 72,6% con minimo a luglio di 69% e massimi di 76% a novembre e dicembre.\nL'eliofania assoluta media annua si attesta a 6,1 ore giornaliere, con massimo di 9,8 ore giornaliere a luglio e minimo di 2,9 ore giornaliere a dicembre.\nLa pressione atmosferica media annua normalizzata al livello del mare \u00e8 di 1014,7 hPa, con massimo di 1017 hPa ad ottobre e minimo di 1012 hPa ad aprile.\nIl vento presenta una velocit\u00e0 media annua di 3,6\u00a0m/s, con minimi di 3,3\u00a0m/s ad agosto, settembre ed ottobre e massimo di 4,2\u00a0m/s a febbraio; le direzioni prevalenti sono di libeccio tra settembre ed aprile e di grecale tra maggio ed agosto.\nValori estremi.\nTemperature estreme mensili dal 1947 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1947 ad oggi. Nel periodo esaminato, la temperatura minima assoluta ha toccato i -13,2\u00a0\u00b0C nel gennaio 1979 mentre la massima assoluta ha raggiunto i +41,0\u00a0\u00b0C nell'agosto 2017 (nettamente sovrastimati in base ai dati di altre stazioni i +45\u00a0\u00b0C del 30 agosto 2007 e i +43,8\u00a0\u00b0C del 24 luglio 2007)."}
{"id": "1458994", "revid": "124523508", "url": "https://it.wikipedia.org/wiki?curid=1458994", "title": "Michael Adams (scacchista)", "text": "Il suo miglior piazzamento nella graduatoria mondiale \u00e8 stato il quarto posto, che ha ottenuto diverse volte tra il 2000 e il 2002. Il miglior punteggio elo \u00e8 stato raggiunto nel settembre del 2013, dopo aver vinto il prestigioso torneo Dortmunder Sparkassen Chess Meeting, quando ha totalizzato punti elo e la 12\u00aa posizione assoluta (1\u00ba posto tra gli scacchisti del Regno Unito) .\nMoltissimi i tornei vinti dal campione Britannico: da segnalare la conquista per diverse volte 1989, 1997, 2010, 2011, 2016 e 2018 del titolo di Campione britannico assoluto, con la nazionale Inglese ha conquistato la medaglia di Bronzo alle Olimpiadi degli scacchi di Novi Sad del 1990 e nel 2004 una medaglia di bronzo come miglior risultato individuale di 1^ scacchiera. Ha partecipato a diversi tornei dei candidati per il titolo mondiale. A livello individuale nel 2004 Adams ottiene probabilmente il risultato pi\u00f9 importante della sua luminosa carriera, al Campionato del Mondo ad eliminazione diretta svoltosi a Tripoli in Libia, Michael giunge in finale contro il grande maestro uzbeko Rustam Qosimjonov. \n\u00c8 noto anche come scrittore di alcuni libri didattici sugli scacchi.\nHa raggiunto il massimo rating FIDE nel settembre 2013, con punti Elo, numero 12 al mondo e 1\u00b0 tra gli inglesi .\nNel maggio 2017, 2018, 2019 e 2020 vince per quattro volte il Campionato tedesco a squadre con il OSG Baden-Baden.\nNel novembre 2019 vince a Dulcigno la 35^ European Club Cup con la squadra del Obiettivo Risarcimento Padova.\nNel gennaio 2021 vince il \"Caplin British Online Championship 2020\" con 7 punti su 9 e battendo allo spareggio Ameet Ghasi."}
{"id": "1459004", "revid": "1869172", "url": "https://it.wikipedia.org/wiki?curid=1459004", "title": "Konrad von Wallenrode", "text": "Biografia.\nI primi anni.\nKonrad proveniva da una ricca famiglia di antiche tradizioni cavalleresche della Franconia, ma che risiedeva a Bad Berneck im Fichtelgebirge; \"Wallenrode\" era un cognome derivato da alcuni possedimenti nella regione della Prussia orientale. Egli ader\u00ec all'Ordine Teutonico nel 1370 circa. Il Gran Maestro Winrich von Kniprode lo nomin\u00f2 Komtur di Schlochau (Cz\u0142uch\u00f3w) nel 1377, ma la sua vera carriera non ebbe inizio sin quando Konrad Z\u00f6llner von Rothenstein non divenne Gran Maestro nel 1382.\nAlla morte di Kuno von Hattenstein, Konrad divenne Gran Maresciallo e Komtur di K\u00f6nigsberg. Gli venne chiesto, come primo incarico, di riorganizzare le crociate contro il Granducato di Lituania. Egli divenne quindi Komtur di Marienburg (Malbork) e Grosskomtur dell'Ordine Teutonico (1387). Z\u00f6llner mor\u00ec nel 1390, e solo poco tempo dopo Konrad sarebbe stato eletto Gran Maestro. Ad ogni modo, egli incontr\u00f2 una notevole opposizione dal partito che sosteneva Walrabe von Scharffenberg, Komtur di Danzica (Gdansk). Wallenrode divenne infatti Gran Maestro il 20 agosto 1391, con il supporto di due potenti elettori, Siegfried Walpot von Bassenheim e R\u00fcdiger von Elner, rispettivamente Komturs di Elbing (Elblag) e di Tuchel (Tuchola).\nIl periodo di governo.\nI due anni di governo di Konrad furono costellati di campagne contro la Lituania. Egli si coalizz\u00f2 contro l'unione Polacco-Lituana, che tent\u00f2 di dissolvere. Konrad indisse una nuova campagna contro la Lituania nel 1392 e divise le sue armate in tre divisioni. La prima, sotto il comando di Arnold von Burgeln, Komtur di Balga, si occup\u00f2 delle operazioni in Masovia. Le altre due, rispettivamente sotto il comando di Konrad stesso e del Gran Maresciallo Engelhard Rabe von Wildstein, si occuparono dell'area di Vilnius. Questi ultimi erano intenzionati a prendere il controllo di Vilnius, che era difesa da cavalieri polacchi, ma si ritirarono per uno scandalo causato dallo stesso Gran Maestro.\nVon Wildstein fu un grande comandante ed uno stratega rispettoso dei propri uomini, ma egli non rivel\u00f2 eguali doti come Gran Maresciallo. Le ragioni, non sono perfettamente conosciute, ma questo alcuni sostennero che il Gran Maestro era geloso dei successi che andava riscuotendo von Wildstein. Questo, ad ogni modo, caus\u00f2 la rivolta di molti cavalieri che si trovavano al comando di Wildstein. Malgrado questo, Konrad non cambi\u00f2 le proprie decisioni e la campagna venne abbandonata. Questo aiut\u00f2 von Wallenrode ad eliminare i dissidenti dell'ordine, specialmente nelle Komturs di Balga, Brandeburgo-Ushakovo e Ragnit che si trovavano sotto la supremazia del Gran Maresciallo.\nNel 1392 il Duca Ladislao di Opole offr\u00ec a Konrad di ripartire la Lituania tra la Polonia, il Sacro Romano Impero, i Cavalieri Teutonici, il Margraviato di Brandeburgo, il Regno d'Ungheria e i ducati della Slesia, ma il Gran Maestro rifiut\u00f2. Lo stesso anno, infatti, inizi\u00f2 una nuova campagna contro la Lituania con i migliori soldati, tra cui Henry di Derby, il futuro Re Enrico IV d'Inghilterra. Cavalieri olandesi e francesi sotto il comando di Konrad attaccarono Gardinas, lasciando Vytautas a firmare la pace a Thorn (Toru\u0144). Dopo dieci giorni di trattative, ad ogni modo, Konrad mor\u00ec, il 23 luglio 1393, probabilmente di apoplessia.\nDurante il suo governo, egli guid\u00f2 numerose azioni economiche e di colonizzazione in Prussia. Egli concesse molti privilegi feudali ai tedeschi e costru\u00ec due castelli, Gottersweder e Mittenburg. Nel 1393 cre\u00f2 una nuova komtur a Ryn; il primo komtur della neonata provincia fu suo fratello Friedrich von Wallenrode, poi nominato Komtur di Mewe (Gniew), Strasburgo (Brodnica) e Gran Maresciallo di K\u00f6nigsberg, che mor\u00ec nella Battaglia di Grunwald nel 1410. Un altro parente di Konrad fu Johann von Wallenrode, Arcivescovo di Riga dal 1393 a 1416.\nWallenrode nella letteratura.\nAdam Mickiewicz deriv\u00f2 molti elementi storici dalla vita di Konrad von Wallenrode per il suo poema patriottico del 1828, \"Konrad Wallenrod\", nel quale Wallenrode \u00e8 dipinto come un sostenitore dei lituani che, deliberatamente, port\u00f2 l'Ordine Teutonico alla rovina per difendere la propria patria.\nIl poema venne successivamente rappresentato in musica; \"I Lituani\" del compositore italiano Amilcare Ponchielli del 1874, e \"Konrad Wallenrod\" del compositore polacco W\u0142adys\u0142aw \u017bele\u0144ski del 1885."}
{"id": "1459005", "revid": "74801", "url": "https://it.wikipedia.org/wiki?curid=1459005", "title": "M\u0103ureni", "text": "M\u0103ureni (in tedesco \"Moritzfeld\", in ungherese \"M\u00f3ricf\u00f6ld\") \u00e8 un comune della Romania di abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: M\u0103ureni e \u0218o\u0219dea.\nStoria.\nGi\u00e0 presente come piccolo insediamento da diverso tempo, M\u0103ureni conobbe un consistente sviluppo nel 1784, quando vennero costruite circa 200 nuove case per ospitare un gruppo di coloni tedeschi che vi si recavano per ordine del governo dell'Impero austroungarico; nello stesso anno arrivarono nella localit\u00e0 le prime 30 famiglie ed in totale, negli anni successivi, altre 172 famiglie tedesche si stabilirono nel paese.\nIl comune raggiunse per la prima volta la sua autonomia amministrativa nel 1786 e nello stesso anno venne iniziata la costruzione della chiesa cattolica, che venne inaugurata nel 1819.\nUn altro importante progresso avvenne nel 1872-1873 quando, grazie ad un accordo con i comuni interessati, venne costruita la linea ferroviaria Voiteg-G\u0103taia-M\u0103ureni-Re\u0219i\u021ba.\nIl comune doveva per\u00f2 subire un netto rallentamento del proprio sviluppo pochi anni dopo, a causa di un incendio che, il 12 luglio 1875, distrusse oltre 100 case.\nOggi M\u0103ureni rimane un piccolo comune, con un'economia che rimane ancora prettamente rurale, ma negli ultimi anni si sono insediate nel comune un'industria alimentare ed una tessile, quest'ultima promossa da imprenditori italiani."}
{"id": "1459006", "revid": "287204", "url": "https://it.wikipedia.org/wiki?curid=1459006", "title": "Maureni", "text": ""}
{"id": "1459008", "revid": "44627", "url": "https://it.wikipedia.org/wiki?curid=1459008", "title": "China White", "text": ""}
{"id": "1459011", "revid": "599013", "url": "https://it.wikipedia.org/wiki?curid=1459011", "title": "Boris Gelfand", "text": "Emigrato in Israele nel 1998, vive a Rishon LeZion; \u00e8 membro della squadra scacchistica nazionale di Israele.\nCampione europeo giovanile nel 1989, partecip\u00f2 con la squadra sovietica nel 1990 alle Olimpiadi di Novi Sad come seconda scacchiera, vincendo l'oro a squadre.\nHa partecipato a diversi campionati del mondo, per 6 volte al torneo dei Candidati (1991, 1994-95, 2002, 2007, 2011, 2013), arrivando alle semifinali nel 1996; classificatosi per il campionato del mondo a otto giocatori di Citt\u00e0 del Messico del 2007, \u00e8 arrivato terzo dietro a Viswanathan Anand e Vladimir Kramnik. Nel 2012 \u00e8 arrivato alla finale del Campionato del Mondo di Mosca dove \u00e8 stato sconfitto solo agli spareggi Rapid da Viswanathan Anand.\nNelle lista FIDE di novembre 2013 raggiunge il suo record Elo, con 2777 punti (7\u00ba al mondo, 1\u00ba tra i giocatori israeliani).\nPrincipali risultati.\nTra i risultati di torneo, le vittorie al torneo interzonale di Manila 1990, ai torneo di Wijk aan Zee 1992, tornei di Biel 1993 (interzonale) e 2005, Dos Hermanas e Pamplona 1994, Belgrado e Debrecen 1995, Polanica-Zdr\u00f3j 1998, open di Cannes 2002, Tilburg e Vienna 1996.\nNel 2008 ha vinto due argenti alle Olimpiadi di Dresda, una con la squadra e una individuale, come prima scacchiera.\nNel maggio del 2009 ha vinto la \"ACP World Rapid Cup\" di Odessa, superando nell'ordine V\u00fcqar H\u0259\u015fimov, Dmitrij Jakovenko e nella finale P\u00ebtr Svidler.\nNel dicembre del 2009 ha vinto, battendo nella finale agli spareggi lampo Ruslan Ponomar\u0451v, la Coppa del Mondo di scacchi 2009.\nNel maggio del 2012 ha disputato a Mosca contro Viswanathan Anand il match per il campionato del mondo, dal quale \u00e8 uscito sconfitto per 8,5 a 7,5.\nNell'ottobre del 2012 vince a pari merito con Veselin Topalov e \u015e\u0259hriyar M\u0259mm\u0259dyarov il Fide Grand Prix di Londra.\nNel giugno del 2013 vince a Mosca il forte torneo Tal Memorial superando di mezzo punto Magnus Carlsen.\nNell'ottobre del 2013 vince a pari merito con Fabiano Caruana il Fide Grand Prix di Parigi.\nNell'ottobre del 2014 vince a pari merito con Fabiano Caruana il Fide Grand Prix di Baku."}
{"id": "1459014", "revid": "1543377", "url": "https://it.wikipedia.org/wiki?curid=1459014", "title": "Qualificazioni al campionato mondiale di calcio 2010 - UEFA", "text": "Fase a gironi.\nSorteggio.\nIl sorteggio dei gruppi fu effettuato il 25 novembre 2007, a Durban. La composizione delle urne fu la seguente:\nIn base a ulteriore sorteggio (una squadra per fascia in ogni gruppo) furono formati i seguenti gruppi di qualificazione:\nSpareggi.\nSquadre selezionate.\nClassifica agglomerata delle nove nazionali seconde arrivate senza i risultati conseguiti contro l'ultima posizionata in ogni gruppo (a eccezione della per la quale si tiene conto invece della classifica piena avendo giocato nell'unico gruppo da cinque squadre):\nSi qualificano agli spareggi le otto migliori seconde in base alla classifica di cui sopra, ossia:\nSorteggio.\nIl sorteggio per decidere gli accoppiamenti e il fattore campo si \u00e8 svolto il 19 ottobre 2009 e si \u00e8 basato sulla classifica mondiale della FIFA del 16 ottobre 2009 e sul criterio delle teste di serie: c'\u00e8 stata quindi una divisione in due urne tra le quattro migliori e le quattro peggiori squadre.\nDalle urne sono scaturiti i seguenti accoppiamenti:\nGli spareggi sono stati giocati con gare di andata e ritorno il 14 e il 18 novembre 2009."}
{"id": "1459015", "revid": "767487", "url": "https://it.wikipedia.org/wiki?curid=1459015", "title": "Le nozze di Muriel", "text": "Le nozze di Muriel (\"Muriel's Wedding\") \u00e8 un film del 1994 diretto da P. J. Hogan.\nCommedia drammatico-grottesca australiana, interpretata da Toni Collette, Rachel Griffiths, Bill Hunter, Jeanie Drynan.\nIl film \u00e8 stato presentato nella Quinzaine des R\u00e9alisateurs al 47\u00ba Festival di Cannes. e ha ricevuto molteplici nomination cinematografiche, inclusa la \"Golden Glob Award Nomination\" a Toni Collette come migliore attrice in un film - Musical o Commedia.\nTrama.\nMuriel Heslop \u00e8 una ragazza australiana, grassottella, timida, impacciata e idealista che vive con la sua famiglia in un paesino sperduto sulla costa del Queensland, Porpoise Spit (nome inventato riferito alla localit\u00e0 turistica di Coolangatta a nord di Sydney). Ossessionata dagli ABBA, Muriel si rifugia spesso nella sua camera ad ascoltarli, sognando il suo idilico matrimonio con un bel principe azzurro.\nIl padre Bill \u00e8 un politico corrotto e arrogante che tratta lei, la moglie e gli altri figli come delle nullit\u00e0. La madre Betty \u00e8 una donna insicura e sottomessa, che cercher\u00e0 a suo modo di non ostacolarla nelle sue scelte future.\nRifiutata dagli amici e dalla famiglia, Muriel vive un forte disagio interiore, che cerca in un primo momento di placare cercando di essere come gli altri la vogliono. Accetta un lavoro come esperta di bellezza offertole dall'allora inconsapevole amante del padre e usa il suo primo assegno per andare in vacanza a Bali, nello stesso resort dove le sue false amiche soggiornano.\nL\u00ec incontra una sua vecchia compagna di scuola nonch\u00e9 spirito libero, Rhonda, con cui allaccia subito un'amicizia.\nAl suo ritorno, dopo la scoperta dell'uso dell'assegno in bianco datole come anticipo per il suo nuovo lavoro, il padre furioso va alla ricerca di Muriel. \u00c8 a questo punto che la ragazza decide di dare uno svolta alla sua vita. Quindi parte e raggiunge Rhonda a Sydney, iniziando a lavorare in una videoteca e condividendo con lei un appartamento. Caricata di nuova energia, rivoluziona la sua vita a partire dal suo stesso nome, migliora il proprio aspetto, frequenta nuove persone.\nLa vita si riveler\u00e0 pi\u00f9 crudele del previsto ma la ragazza acquister\u00e0 una nuova autostima e non perder\u00e0 di vista il suo sogno da ragazza. Raggiunto il suo obiettivo, scoprir\u00e0 per\u00f2 che il viaggio \u00e8 stato pi\u00f9 importante della meta e che la realt\u00e0 nasconde sfacettature impreviste.\nIn una sorta di riadattamento morderno del popolare racconto de \"Il brutto anatroccolo\", il film \u00e8 un cult australiano che affronta temi di grande interesse e attualit\u00e0 come la crisi d'identit\u00e0, le insicurezze adolescenziali, il contrasto tra apparire ed essere, le incomprensioni tra i famigliari.\nProduzione.\nA parte la gi\u00e0 citata Coolangatta (chiamata nella pellicola \"Porpoise Spit\"), altre location del film sono l'isola di Moreton, l'isola di Hamilton, Darlinghurst, Parramatta, Surfers Paradise e Sydney .\nPer il suo ruolo, l'attrice Toni Collette \u00e8 ingrassata di 18\u00a0kg (40\u00a0lb) in sette settimane.\nColonna sonora.\nLa musica degli ABBA \u00e8 la colonna sonora del film per eccellenza. La canzone \"Dancing Queen\" \u00e8 stata riadattata per il film come pezzo d'orchestra.\nIncassi.\n\"Le nozze di Muriel\" riscosse $15,765,571 al botteghino in Australia, che equivale a $23,648,357 nel 2009."}
{"id": "1459018", "revid": "767487", "url": "https://it.wikipedia.org/wiki?curid=1459018", "title": "Mehadia", "text": "Mehadia (in tedesco \"Mehadia\", in ungherese \"Meh\u00e1dia\") \u00e8 un comune della Romania di 4.220 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 4 villaggi: Globur\u0103u, Mehadia, Plugova, Valea Bolva\u0219ni\u021ba.\nNelle immediate vicinanze si trovano le rovine di un \"Castrum Praetorium\" Romano, i cui contorni sono ancora ben visibili: si tratta di un quadrilatero fortificato di cui rimangono in alcuni punti mura alte anche 3-4 metri."}
{"id": "1459024", "revid": "110157", "url": "https://it.wikipedia.org/wiki?curid=1459024", "title": "Rishon LeZion", "text": "Rishon LeTzion (in ebraico: \u05e8\u05b4\u05d0\u05e9\u05c1\u05d5\u05b9\u05df \u05dc\u05b0\u05e6\u05b4\u05d9\u05bc\u05d5\u05b9\u05df ; in arabo: \u0631\u064a\u0634\u0648\u0646 \u0644\u062a\u0633\u064a\u0648\u0646; letteralmente: \"la prima di Sion\"), \u00e8 una citt\u00e0 israeliana situata sulla pianura costiera centrale, a sud di Tel Aviv. \u00c8 parte dell'area metropolitana di Tel Aviv (Gush Dan) ed \u00e8 la quarta citt\u00e0 pi\u00f9 grande di Israele, con una popolazione di abitanti circa (dati del 2011). Il sindaco \u00e8 Raz Kinstlich.\nFondata nel 1882 da ebrei provenienti dall'Impero russo, fu il secondo insediamento ebraico ad essere fondato nella Terra di Israele nel XIX secolo, dopo Petah Tiqwa."}
{"id": "1459026", "revid": "287204", "url": "https://it.wikipedia.org/wiki?curid=1459026", "title": "Konrad von Jungingen", "text": "Biografia.\nNato a Jungingen, nella Germania del sud-est, Konrad fu il fratello maggiore di Ulrich von Jungingen, che sar\u00e0 il suo successore come Gran Maestro dell'Ordine Teutonico.\nSotto il governo di Konrad, un'invasione armata, conquist\u00f2 l'isola di Gotland nel 1398, distruggendo alcune parti di Visby, e cacciando la confraternita dei Fratelli Vitaliani dal Gotland e dal Mar Baltico. Lo Stato Monastico dei Cavalieri Teutonici in Prussia raggiunse cos\u00ec l'acme del proprio potere sotto la guida di Konrad.\nKonrad mor\u00ec al Castello di Marienburg e l\u00ec venne sepolto."}
{"id": "1459028", "revid": "767487", "url": "https://it.wikipedia.org/wiki?curid=1459028", "title": "Mehadica", "text": "Mehadica (in ungherese \"Mehadika\") \u00e8 un comune della Romania di 774 abitanti, ubicato nel distretto di Cara\u0219-Severin, nella regione storica del Banato."}
{"id": "1459035", "revid": "118327887", "url": "https://it.wikipedia.org/wiki?curid=1459035", "title": "Riccardo di Taranto", "text": "Riccardo, barone di Laterza, fu protonotario del Regno di Sicilia dal 1166 al 1168.\nPartecip\u00f2 alla Prima crociata e al suo ritorno fond\u00f2 l'Abbazia di Santa Maria del Galeso, che venne ultimata nel 1169.\nDal 1173 al 1194 divenne logoteta del Sacro Palazzo Reale (ossia del Regno), sotto i re normanni Guglielmo II, Tancredi e Guglielmo III.\nCombatt\u00e9 nella battaglia di Aquino contro le armate teutoniche dell'imperatore Enrico VI.\nFamiglia.\nDi Riccardo conosciamo anche alcuni discendenti:"}
{"id": "1459044", "revid": "729019", "url": "https://it.wikipedia.org/wiki?curid=1459044", "title": "Ulrich von Jungingen", "text": "Biografia.\nNato a Jungingen, nella Germania del sud-est, Ulrich si spost\u00f2 a Ordenstaat in Prussia e risiedette prevalentemente a Schlochau (Cz\u0142uch\u00f3w). Egli divenne Komtur di Balga (1396 \u2013 1404) e Gran Maresciallo e Komtur di K\u00f6nigsberg (1404\u20131407). Alla morte del fratello maggiore, il Gran Maestro Konrad von Jungingen, nel 1407, Ulrich venne scelto come suo successore nel titolo di Gran Maestro dell'Ordine Teutonico.\nUlrich guid\u00f2 le forze teutoniche contro il Regno di Polonia e il Granducato di Lituania nella guerra polacco-lituano-teutonica. Ad ogni modo, egli rimase ucciso nella battaglia di Grunwald, nel 1410.\nIl dipinto \"La Battaglia di Grunwald\" di Jan Matejko si suppone illustri il momento in cui Ulrich, vestito di bianco con una croce nera, viene ucciso dalla fanteria mentre tentava di attaccare Vitoldo, Granduca di Lituania."}
{"id": "1459048", "revid": "124123", "url": "https://it.wikipedia.org/wiki?curid=1459048", "title": "Meir Nitzan", "text": "La sua attivit\u00e0 pi\u00f9 che ventennale lo ha reso uno dei sindaci pi\u00f9 duraturi di Israele. Durante il suo mandato sono stati completati i lavori di ricostruzione della zona occidentale della citt\u00e0 di Rishon LeZion. Ci\u00f2 nonostante i suoi mandati non sono stati sempre esenti da critiche, inerenti corruzione e cattiva amministrazione a livello municipale, attualmente oggetto di indagine.\nNell'Esercito Israeliano Nitzan ricopre la carica di Brigadier Generale."}
{"id": "1459057", "revid": "3115", "url": "https://it.wikipedia.org/wiki?curid=1459057", "title": "Bateman manuscript project", "text": "Il Bateman manuscript project \u00e8 una collezione di libri sulla teoria delle funzioni speciali pubblicati nel 1953 e basati sugli appunti di Harry Bateman. Curatori scientifici erano Arthur Erd\u00e9lyi, Francesco Tricomi, Wilhelm Magnus, e Fritz Oberhettinger. \nVolumi.\nTre volumi trattano di funzioni speciali: \nAltri due volumi trattano delle trasformate integrali (Trasformata di Fourier, Laplace, Mellin, Hankel): "}
{"id": "1459060", "revid": "812894", "url": "https://it.wikipedia.org/wiki?curid=1459060", "title": "Alejandro Herrera", "text": ""}
{"id": "1459062", "revid": "1781667", "url": "https://it.wikipedia.org/wiki?curid=1459062", "title": "Trebu\u0161ovce", "text": "Trebu\u0161ovce (in ungherese \"Terbegec\", in tedesco \"Terbigholz\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica."}
{"id": "1459074", "revid": "1924342", "url": "https://it.wikipedia.org/wiki?curid=1459074", "title": "Kosovo del Nord", "text": "Kosovo del Nord (; ) \u00e8 la denominazione non ufficiale utilizzata per indicare la porzione pi\u00f9 settentrionale del Kosovo, abitata principalmente da serbi. L'area coincide con le tre municipalit\u00e0 di Leposavi\u0107, Zve\u010dan e Zubin Potok, a cui si aggiunge la porzione settentrionale della municipalit\u00e0 di Kosovska Mitrovica, dove si trovano le istituzioni di questa entit\u00e0 politica.\nIl Kosovo del Nord, con un territorio di circa 985\u00a0km\u00b2 copre 9% dell'intera superficie del Kosovo e ospita circa abitanti, costituendo cos\u00ec la pi\u00f9 importante enclave serba nel territorio.\nAttualmente l'area \u00e8 amministrata dal Concilio Nazionale Serbo del Kosovo del Nord, presieduto da Milan Ivanovic. Il presidente dell'esecutivo \u00e8 Nada Trajkovic.\nDemografia.\nPrima del conflitto del 1999, la zona era abitata principalmente da serbi, con una consistente minoranza albanese e piccoli nuclei di bosgnacchi, gorani, rom e turchi. Secondo il censimento iugoslavo del 1991, Leposavi\u0107, Zve\u010dan e Zubin Potok contavano una popolazione complessiva di 35.000 unit\u00e0, di cui l'84,9% erano rappresentato da serbi, l'11,1% da albanesi e il 3,9% da appartenenti ad altre etnie.\nLa guerra ha prodotto significativi mutamenti nella composizione etnica dell'area. A seguito della pulizia etnica, molti albanesi hanno abbandonato il Kosovo settentrionale, mentre il numero dei serbi \u00e8 cresciuto a seguito dell'arrivo di molti individui in fuga dalle altre zone della provincia.\nSecondo le stime dell'OSCE, nel 2006 la popolazione delle tre municipalit\u00e0 di Leposavi\u0107, Zve\u010dan e Zubin Potok ammontava a 46.000 abitanti, di cui il 95,5% serbi, il 3% albanesi e il restante 1,5% sarebbe costituito da appartenenti ad altre etnie.\nUn discorso a parte va fatto per la municipalit\u00e0 di Kosovska Mitrovica. Con la fine della guerra essa fu infatti spartita tra serbi ed albanesi, con il fiume Ibar a fare da confine. Si ebbe cos\u00ec un vero e proprio scambio di popolazione, con molti serbi che si spostarono a nord del fiume e numerosi albanesi che fecero il cammino inverso. I rom furono spinti a nord del fiume, mentre turchi e gorani continuano ad abitare lungo entrambe le sponde dell'Ibar. Attualmente la parte serba di Kosovska Mitrovica \u00e8 abitata da 17.000 serbi e 3.000 appartenenti ad altre etnie.\nVa precisato che, comunque, i dati dell'OSCE rimangono ancora piuttosto parziali.\nEconomia.\nL'economia dell'area \u00e8 stata devastata dalla guerra. Ancora nel 2006, nella municipalit\u00e0 di Kosovska Mitrovica si registrava un tasso di disoccupazione pari al 77%.\nDa notare che la miniera di Trep\u010dam, situata a Zve\u010dan e che nel periodo di massima attivit\u00e0 impiegava circa 4.000 lavoratori, \u00e8 stata chiusa nell'agosto del 2000 a causa del forte inquinamento prodotto. La popolazione ha cos\u00ec visto scomparire il maggior centro di impiego della zona.\nL'economia soffre in particolare della mancanza di investimenti, resi impossibili dall'incertezza circa il futuro politico dell'area.\nDiversamente dal resto della regione, nel Kosovo del Nord non si utilizza l'euro ma il dinaro serbo.\nPolitica.\nDal 1999, il Kosovo del Nord resta, di fatto, indipendente dal governo a maggioranza albanese di\nPristina. Si continuano ad utilizzare i simboli nazionali serbi e la popolazione partecipa alle elezioni serbe, boicottate nel resto della provincia. Dal canto suo, il Kosovo del Nord boicotta le elezioni kosovare.\nNell'ambito della questione kosovara, il futuro del Kosovo del Nord rappresenta una sorta di \"problema nel problema\". Sino a tempi recentissimi, i serbi del Kosovo settentrionale hanno infatti rifiutato qualsiasi forma di collaborazione con il governo di Pristina.\nVa inoltre notato che la maggioranza della popolazione non solo rifiuta l'idea di vivere in un Kosovo indipendente ma osteggia anche l'ipotesi di vivere in un Kosovo che, pur ancora unito alla Serbia, sia dominato da un governo a maggioranza albanese. D'altro canto, una possibile soluzione potrebbe essere la separazione delle terre a nord dell'Ibar dal resto della provincia: questa soluzione, tuttavia, \u00e8 rifiutata dal governo serbo, dalle Nazioni Unite e dall'attuale governo kosovaro. Lo stesso Ivanovic non vede di buon occhio questa opzione, visto che ben il 55% della popolazione serba del Kosovo vive a sud dell'Ibar (dove, del resto, si trovano i luoghi pi\u00f9 importanti della cultura dei serbi del territorio).\nComuni del Kosovo del Nord.\nElenco dei comuni del Kosovo del Nord. I dati sui serbi si riferiscono al censimento del 1998."}
{"id": "1459077", "revid": "554633", "url": "https://it.wikipedia.org/wiki?curid=1459077", "title": "Paradosso di Buridano", "text": ""}
{"id": "1459079", "revid": "12476238", "url": "https://it.wikipedia.org/wiki?curid=1459079", "title": "Automezzo", "text": ""}
{"id": "1459080", "revid": "109517864", "url": "https://it.wikipedia.org/wiki?curid=1459080", "title": "Test di primalit\u00e0", "text": "Un test di primalit\u00e0 \u00e8 un algoritmo che, applicato ad un numero intero, ha lo scopo di determinare se esso \u00e8 primo. Non va confuso con un algoritmo di fattorizzazione, che invece ha lo scopo di determinare i fattori primi di un numero: quest'ultima operazione \u00e8 infatti generalmente pi\u00f9 lunga e complessa.\nCon la significativa eccezione del metodo delle curve ellittiche (noto come ECPP) e dell'algoritmo AKS, i test di primalit\u00e0 pi\u00f9 efficienti oggi utilizzati sono \"probabilistici\", nel senso che danno una risposta certa solo quando rispondono NO (ossia quando dicono che il numero \u00e8 composto) mentre nel caso di risposta S\u00cc assicurano soltanto un limite inferiore alla probabilit\u00e0 che il numero sia primo. L'errore dei test pu\u00f2 essere per\u00f2 reso piccolo a piacere.\nAlcuni test.\nIl test di primalit\u00e0 basilare, che si basa sulla definizione stessa di numero primo, \u00e8 il seguente: dato un numero di input \"n\",\nsi verifichi se esiste un intero \"m\" compreso tra 2 e \"n\"\u00a0\u2212\u00a01 tale da dividere \"n\". Se \"n\" \u00e8 divisibile per almeno un \"m\" allora \"n\" \u00e8 composto, altrimenti \u00e8 primo. Il limite \"n\"-1 pu\u00f2 essere abbassato a formula_1, in quanto se tutti i fattori fossero maggiori di questo valore, il loro prodotto sarebbe necessariamente maggiore di \"n\", il che \u00e8 assurdo. In questo caso particolare, il test di primalit\u00e0 fornisce anche la fattorizzazione del numero.\nA partire dal Seicento, sono stati ideati diversi altri algoritmi, tra cui il test di Fermat e il test di Wilson; altri sono stati invece creati per essere usati solamente su particolari classi di numeri: esempi sono il test di Lucas-Lehmer per i numeri di Mersenne, il test di Proth per i numeri nella forma \"k\"2\"n\"+1, dove \"k\" \u00e8 dispari e minore di 2\"n\". Il test di Miller-Rabin \u00e8 invece probabilistico.\nAttualmente il test di uso generale pi\u00f9 usato \u00e8 l'ECPP, basato sulle curve ellittiche.\nComplessit\u00e0 computazionale.\nIl problema di verificare se un numero \u00e8 primo (detto PRIMES) \u00e8 di complessit\u00e0 P. Tale risultato \u00e8 stato raggiunto nel 2002.\nIn precedenza, era stato provato nel 1977 da Solovay e Strassen che esso era nella classe di complessit\u00e0 co-RP; nel 1992 Adleman e Huang, modificando l'algoritmo di Goldwasser - Kilian, mostrarono che esso era nella classe RP, e di conseguenza nella classe ZPP, intersezione di RP e co-RP.\nNel 2002 Agrawal, Kayal e Saxena fornirono un algoritmo deterministico polinomiale per PRIMES, noto come algoritmo AKS, di complessit\u00e0 formula_2, che si riduce a formula_3 se vale la congettura di Sophie Germain.\nL'algoritmo \u00e8 stato migliorato varie volte in passi successivi, e sembra essere stato trovato un algoritmo ibrido di complessit\u00e0 formula_4. Ciononostante al momento attuale questo algoritmo non comporta significativi vantaggi rispetto ai ben noti metodi probabilistici, n\u00e9 implica alcunch\u00e9 sulla fattorizzazione di un numero (se non nel test di verifica di primalit\u00e0), e quindi nella crittografia basata sui primi."}
{"id": "1459083", "revid": "287204", "url": "https://it.wikipedia.org/wiki?curid=1459083", "title": "Pinuccia Nava", "text": "Biografia.\nPrimi anni.\nRomana di nascita ma milanese d'adozione, Nava \u00e8 stata una figlia d'arte: il padre, Giuseppe Ciocca, era un comico del \"caf\u00e9 chantant\" che recitava con il nomignolo di \"Brugnoletto\" attribuitogli dal poeta Trilussa. La madre, Giorgina Nava, proveniva da una famiglia che si esibiva nei circhi.\nPinuccia Nava ha iniziato la carriera ancora giovanissima facendo da spalla al padre. Ha lavorato per la radio e per il cinema, calcando il palcoscenico al fianco di artisti come Tot\u00f2, Erminio Macario, Wanda Osiris e Nino Manfredi.\nLe Sorelle Nava.\nAssieme alle sorelle Diana e Lisetta costitu\u00ec il trio comico e vocale Sorelle Nava attivo nell'avanspettacolo: Diana, rossa di capelli, era la \"soubrette\" del trio, Lisetta (moglie del direttore d'orchestra Aldo Buonocore) impersonava la \"ballerina eccentrica\" mentre Pinuccia ricopriva il ruolo di comica del gruppo dando l'avvio al grido di \"Attacca, Boia!\" all'attacco dell'orchestra.\nNel 1943, in piena seconda guerra mondiale, il gruppo delle sorelle Nava entra in compagnia con Nino Taranto per la versione teatrale de \"Il romanzo di un giovane povero\" girato l'anno prima da Guido Brignone. Due anni dopo sono al fianco di Carlo Campanini e Alberto Rabagliati in \"Pirul\u00ec Pirul\u00ec\", spettacolo firmato dal duo Garinei e Giovannini. Del 1947 \u00e8 \"Le educande di San Babila\", dove si esibiscono con Macario. Gli spettacoli delle sorelle Nava proseguono con una serie di \"tourn\u00e9e\" teatrali che le portano ad esibirsi all'estero, dove registrano un particolare successo specialmente in Spagna.\nNel 1952, a guerra finita, portano in palcoscenico una satira del fascismo e del suo duce Benito Mussolini con uno spettacolo che mutuava il titolo da un verso dell'opera lirica \"Tosca\": \"Dinanzi a lui... Tre Nava tutta Roma\".\nScaramacai e la televisione.\nNella stagione teatrale 1953-1954, ormai pienamente nel ruolo di capocomico di una propria compagnia, le sorelle Nava portano in scena \"Tre per tre Nava\" assimilando nel gruppo la quarta sorella, Tonini (Antonietta). Nella stagione successiva 1955-1956, quella che si concluder\u00e0 con lo scioglimento della compagnia, va in scena \"Casanova in casa Nava\".\n\u00c8 in questo contesto che Pinuccia Nava recita nelle vesti di Scaramacai, buffo pagliaccio dai versi gutturali (che sar\u00e0 poi copiato da Sandra Mondaini per il suo Sbirulino) creato dalla fantasia di Umberto Simonetta e Guglielmo Zucconi e a cui Nava legher\u00e0 maggiormente il suo nome.\nCon lo scioglimento della compagnia teatrale, per Pinuccia Nava, memore della magia del circo, si apre una nuova carriera con la \"ripresa\", per la neonata televisione italiana, del personaggio di Scaramacai. Questa \"macchietta\" verr\u00e0 ripresa anche nel cinema e, fino al 1966, nella pubblicit\u00e0 per una serie di \"Carosello\" per le caramelle Golia. Il personaggio fu infatti di alcune serie di \"Carosello\" per l'agenzia Clan e prodotte dalla General Film, andate in onda tra il 1957 e il 1966, che vedevano Scaramacai al circo in compagnia di altri attori o in altre ambientazioni, e di un'ultima serie prodotta dai fratelli Nino e Toni Pagot, trasmessa nel 1967, in cui Scaramacai era impegnato a insegnare il galateo ai bambini. La cassa di risonanza della breve striscia preserale consentir\u00e0 alla Nava di tenere vivo il tormentone che aveva reso celebre il personaggio, nato inizialmente per l'infanzia.\nPinuccia Nava fu inoltre protagonista al naturale, senza vestire i panni di Scaramacai, di un altro \"Carosello\" nel 1957 per la linea di colori Tintal della Max Meyer, nella serie \"Il padrone sono io\" prodotta dalla Adriatica Film, diretta da Vieri Bigazzi e Mario Fattori e in parte sceneggiata dalla stessa Nava. Nel \"Carosello\" la Nava interpretava una moglie intenta a dipingere casa, raccontando di volta in volta storie con protagonisti il marito o il figlio, che venivano rappresesentate attraverso dei flashback.\nUltimi anni.\nMentre Diana si ritir\u00f2 quasi subito dalle scene, e Lisetta continu\u00f2 saltuariamente a recitare nel teatro di rivista (ad esempio con Carlo Dapporto in \"Carlo non farlo\", del 1956), Pinuccia Nava prefer\u00ec dedicarsi alla televisione con spettacoli per la TV dei ragazzi, alternandosi in spettacoli per il teatro di prosa ma senza rinunciare a qualche sortita estiva, come avvenne nel 1957 quando mise in scena un nuovo spettacolo di rivista, \"\u00c8 arrivata una Nava carica di...\".\nHa quindi poi lavorato per la Rai fino al 1971, prima di ritirarsi definitivamente dalle scene. Mor\u00ec il 22 giugno 2006.\nFilmografia.\nTelevisione.\nCarosello.\nPinuccia Nava ha partecipato anche alla rubrica pubblicitaria televisiva \"Carosello\", pubblicizzando:"}
{"id": "1459086", "revid": "121304047", "url": "https://it.wikipedia.org/wiki?curid=1459086", "title": "Scala mel", "text": "La scala mel \u00e8 una scala di percezione dell'altezza (\"pitch\") di un suono. \u00c8 stata proposta da Stanley Smith Stevens, John Volkman e Edwin Newman nel 1937 nel Journal of the Acoustical Society of America.\nLa scala.\nIl punto di collegamento tra questa scala e una normale misura di frequenza \u00e8 stato definito dall'uguaglianza tra 1000 Hertz e 1000 Mel all'intensit\u00e0 di 40 dB SPL sopra la soglia d'udito dell'ascoltatore. Alcuni studi di psicoacustica hanno evidenziato che la percezione umana delle frequenze \u00e8 di tipo logaritmico.\nLa scala \"mel\" \u00e8 una funzione definita a tratti nel seguente modo:\nIl nome \"mel\" deriva dalla parola \"melodia\" ad indicare che la scala \u00e8 basata su confronti di altezze (pitch).\nGrafico.\nDi seguito il grafico della funzione \"mel\":\nBibliografia.\nDispense del corso di Informatica Musicale dell'Universit\u00e0 di Padova del professor DePoli Sito web del corso pubblicate sotto licenza Creative Commons \"Attribuition-NonCommercial-ShareAlike\""}
{"id": "1459087", "revid": "489529", "url": "https://it.wikipedia.org/wiki?curid=1459087", "title": "Passo del Predil", "text": "Il passo del Predil (o passo di Predil\"', \"Prelaz Predel\" in sloveno, \"Predilpass\" in tedesco, 1.156\u00a0m s.l.m.) \u00e8 un valico alpino situato nelle Alpi Giulie, tra Italia e Slovenia, in prossimit\u00e0 del confine italo-sloveno, che prende nome dalla localit\u00e0 di Predil (in sloveno \"Predel\"), frazione di Plezzo (in sloveno \"Bovec\"), collegando l'italiana valle del Rio Lago (Tarvisio) alla slovena Val Coritenza (Plezzo, Goriziano sloveno).\nGeografia fisica.\nSi tratta di uno dei pochi passi alpini politicamente invertiti rispetto alla loro geografia naturale: il lato amministrativamente sloveno \u00e8 infatti quello facente parte della regione fisica italiana, mentre quello opposto appartiene allo Stato italiano pur ponendosi sul versante estero dello spartiacque (un altro passo alpino in condizione analoga \u00e8 la Forcola di Livigno). Il passo \u00e8 posto tra la Cima del Lago a ovest e le Cinque Punte a est.\nStoria.\nFino al 1918 era completamente in Austria Ungheria, poi dal 1918 al 1947 divenne confine tra la provincia di Udine e la provincia di Gorizia. Dopo il passaggio di gran parte della provincia di Gorizia alla Jugoslavia divent\u00f2 per la prima volta un passo di confine, dal 1991 con la Slovenia.\nIl passo era gi\u00e0 noto ai Romani dal III secolo a.C.. \u00c8 uno dei passaggi ipotizzati come punto di ingresso dei Longobardi in Italia durante la grande invasione condotta da Alboino nella primavera del 568. Fu teatro di combattimenti nelle campagne napoleoniche del 1797, del 1805 e del 1809 e durante la prima guerra mondiale."}
{"id": "1459093", "revid": "767487", "url": "https://it.wikipedia.org/wiki?curid=1459093", "title": "Tease Me Please Me", "text": "Tease Me Please Me \u00e8 una canzone degli Scorpions inserita nell'undicesimo album in studio \"Crazy World\".\nLa canzone inizia con le chitarre graffianti di Rudolf Schenker e Matthias Jabs rispettivamente chitarra ritmica e chitarra solista, il basso si sente poco e la batteria di Herman Rarebell tiene un buon tempo.\n\u00c8 stata scritta dal chitarrista Matthias Jabs dal batterista Herman Rarebell e dal cantante Klaus Meine, \u00e8 una canzone di media durata poich\u00e9 dura 4:44."}
{"id": "1459111", "revid": "640277", "url": "https://it.wikipedia.org/wiki?curid=1459111", "title": "16 Cygni", "text": "16 Cygni (16 Cyg) \u00e8 un sistema stellare triplo che si trova a circa 70 anni luce dalla Terra nella costellazione del Cigno. \u00c8 composto da due nane gialle simili al Sole e da una nana rossa.\nNel 1996 attorno a 16 Cygni B \u00e8 stato scoperto un pianeta extrasolare con orbita molto eccentrica, che \u00e8 stato denominato 16 Cygni Bb.\nDistanza.\nLa parallasse delle due stelle pi\u00f9 luminose \u00e8 stata misurata come parte del programma Hipparcos. Per 16 Cygni A \u00e8 risultata una parallasse di 46,25 milliarcosecondi e 46,70 milliarcosecondi per 16 Cygni B. Comunque, dato che le due componenti sono unite \u00e8 ragionevole pensare che si trovino alla stessa distanza e che la lieve differenza di misurazione sia dovuta ad un errore di misurazione. Usando la parallasse della componente A la distanza risulta essere 21,6 parsec, la parallasse della componente B porta invece a una distanza di 21,4 parsec.\nComponenti del sistema.\n16 Cygni \u00e8 un sistema triplo gerarchico. A e C formano una binaria con una separazione prevista di 73 UA. Gli elementi orbitali della coppia A-C non sono noti.\nAd una distanza di 860 UA da A c'\u00e8 la terza componente 16 Cygni B. L'orbita di B rispetto alla coppia A-C non \u00e8 del tutto determinata: orbite plausibili stimano un periodo che va da 18200 a 1,3 milioni di anni, con un semiasse maggiore tra le 877 e le 15180 UA.\nA e B sono entrambe nane gialle, analoghe al nostro Sole e con masse simili, solo leggermente maggiori. L'et\u00e0 stimata delle stelle varia leggermente da fonte a fonte ma probabilmente le stelle di 16 Cygni sono molto pi\u00f9 vecchie del nostro Sole, circa 10 miliardi di anni.\n16 Cygni C \u00e8 molto pi\u00f9 debole delle altre due e potrebbe essere una nana rossa.\nSistema planetario.\nNel 1996 un pianeta extrasolare con orbita molto eccentrica \u00e8 stato scoperto attorno alla componente B. Il pianeta ha un periodo orbitale di 798,5 giorni e un semiasse maggiore di 1,68 UA.\nCome la maggior parte dei pianeti extrasolari \u00e8 stato scoperto con il metodo della velocit\u00e0 radiale, il quale indica solo un limite inferiore sulla stima della massa del pianeta: in questo caso 1,64 masse gioviane."}
{"id": "1459112", "revid": "73125", "url": "https://it.wikipedia.org/wiki?curid=1459112", "title": "16 Cygni B", "text": ""}
{"id": "1459113", "revid": "827882", "url": "https://it.wikipedia.org/wiki?curid=1459113", "title": "Rizzo", "text": ""}
{"id": "1459114", "revid": "73125", "url": "https://it.wikipedia.org/wiki?curid=1459114", "title": "16 Cygni A", "text": ""}
{"id": "1459115", "revid": "73125", "url": "https://it.wikipedia.org/wiki?curid=1459115", "title": "16 Cygni C", "text": ""}
{"id": "1459123", "revid": "1226", "url": "https://it.wikipedia.org/wiki?curid=1459123", "title": "Paura del diverso", "text": ""}
{"id": "1459129", "revid": "1543377", "url": "https://it.wikipedia.org/wiki?curid=1459129", "title": "Formalismo di Keldysh", "text": "Il formalismo di Keldysh (dal fisico russo Mstislav Keldy\u0161), \u00e8 un formulazione tensoriale della teoria delle funzioni di Green fuori equilibrio che permette di scrivere le equazioni fondamentali della teoria in una maniera particolarmente compatta ed elegante. "}
{"id": "1459130", "revid": "741067", "url": "https://it.wikipedia.org/wiki?curid=1459130", "title": "Gina Mattarolo", "text": "Biografia.\nInsegnante teatrale, ricopr\u00ec ruoli da caratterista, lavorando fianco a fianco con grandi professionisti quali Alberto Sordi, Mauro Bolognini, Lina Wertm\u00fcller e Giorgio Bianchi. Fra i suoi film \"Il moralista\", \"Il bell'Antonio\" e \"Non stuzzicate la zanzara\".\nRicopr\u00ec inoltre diversi ruoli marginali in grandi tragedie ed opere classiche accanto ad attrici come Micaela Esdra e Lina Sastri."}
{"id": "1459132", "revid": "1649409", "url": "https://it.wikipedia.org/wiki?curid=1459132", "title": "Joanna Lumley", "text": "Biografia.\nNata nel Kashmir, in India, \u00e8 stata una delle attrici emergenti del cinema britannico negli anni settanta, proseguendo nella tradizione del rapporto tra la serie degli \"Avengers\" e quella di James Bond.\nFormazione scolastica.\nQuando si sono trasferiti in Asia, ha iniziato la scuola alla Mickledene School di Rolvenden, nel Kent, a quell'et\u00e0 era iscritta da 8 anni. Poi \u00e8 andata alla St. Mary's Convent School on the Ridge, poi alla Lucie Clayton Finishing School di Londra. In precedenza era stata respinta dalla Royal Academy of Dramatic Art all'et\u00e0 di 16 anni.\nLa Lumley, infatti, \u00e8 la quarta \"partner\" di John Steed, nel ruolo di Purdey, dopo essere stata \"bond-girl\" assieme a Diana Rigg nel film di \"Agente 007 - Al servizio segreto di Sua Maest\u00e0\", in cui la Lumley interpreta uno degli \"angeli della morte\" di Piz Gloria. Dal 1979 al 1982 l'attrice \u00e8 stata protagonista, insieme con David McCallum, della serie televisiva fantascientifica britannica \"Zaffiro e Acciaio\". Dal 1992 al 2005 l'attrice ha interpretato il personaggio di Patsy Stone nella serie televisiva di successo \"Absolutely Fabulous\", andata in onda per cinque stagioni, a fianco di Jennifer Saunders.\nil suo patrimonio netto in 2021 \u00e8 di circa 25 milione di dollari (\u20ac 20,800,000)."}
{"id": "1459133", "revid": "729019", "url": "https://it.wikipedia.org/wiki?curid=1459133", "title": "Glomerulonefrite a depositi mesangiali di IgA", "text": "La glomerulonefrite a depositi mesangiali di IgA o nefropatia di Berger \u00e8 la pi\u00f9 comune forma di glomerulonefrite primitiva nel mondo. Essa \u00e8 caratterizzata dall'associazione di episodi ricorrenti di ematuria, macroscopica o microscopica, con la presenza di depositi di IgA nel mesangio dei glomeruli renali.\nEpidemiologia.\nLa malattia di Berger ha la sua massima incidenza nei Paesi asiatici, in particolare Singapore, Hong Kong e Giappone e in Australia; \u00e8 invece poco frequente negli Stati Uniti. In percentuale, la frequenza della patologia tra le diagnosi effettuate su biopsia renale raggiunge il 50% nei Paesi asiatici, contro una frequenza del 35% sulle biopsie praticate in Italia.\nStoria.\nHeberden fu il primo a descrivere la malattia nel 1801 in un bambino di 5 anni con dolore addominale e altri sintomi. Nel 1837, Johann Sch\u00f6nlein descrisse una sindrome nei bambini. Eduard Henoch, uno studente di Sch\u00f6nlein, associ\u00f2 i dolori addominali a quelli renali nella sindrome. Jean Berger e Hinglais, nel 1968, furono i primi a descrivere i depositi di IgA nel mesangio.\nSintomatologia.\nL'esordio classico della glomerulonefrite di Berger \u00e8 rappresentato dall'ematuria macroscopica (urine scure per la presenza di sangue) in concomitanza con un episodio infettivo, quest'ultimo frequentemente localizzato alle vie aeree superiori. La contemporaneit\u00e0 fra il processo infettivo e l'ematuria (che dura generalmente da poche ore ad alcuni giorni) pu\u00f2 aiutare a differenziare la glomerulonefrite da IgA dalla glomerulonefrite post-streptococcica, nella quale di solito vi \u00e8 un intervallo di 7-14 giorni tra l'infezione e l'ematuria. Negli intervalli fra pi\u00f9 episodi \u00e8 frequente osservare microematuria (tracce di sangue rilevabili all'esame microscopico del sedimento urinario), associata o meno a proteinuria. In una minoranza di pazienti possono manifestarsi edema, ipertensione e oliguria o anuria, configurando il quadro della sindrome nefritica.\nRaramente la malattia pu\u00f2 presentarsi con sindrome nefrosica.\nDati di laboratorio.\nFra i reperti pi\u00f9 frequenti vi sono:\nTerapia.\nLa terapia della glomerulonefrite \u00e8 basata sull'uso di corticosteroidi per bloccare il processo infiammatorio e di ACE inibitori per controllare la proteinuria. Generalmente la scelta dell'approccio terapeutico, subito dopo la diagnosi, \u00e8 condizionata dall'esito della biopsia renale. In particolare, nelle forme lievi, in assenza di proteinuria o di ipertensione e con funzione renale conservata, \u00e8 consigliabile non praticare alcuna terapia; in presenza di proteinuria si ricorre agli ACE inibitori o, in caso di proteinuria maggiore di 3 g/die, ai corticosteroidi come il prednisone per os, al dosaggio di 1\u00a0mg/kg per 6 mesi.\nNelle forme moderate si utilizzano i corticosteroidi secondo lo schema descritto sopra, associati ad ACE inibitori con dosaggi crescenti.\nNelle forme gravi generalmente \u00e8 consigliabile l'uso dei soli ACE inibitori, per rallentare la naturale progressione del danno renale verso l'insufficienza renale cronica.\nPrognosi.\nLa malattia di Berger, pur avendo un decorso solitamente lento, non sempre evolve verso l'insufficienza renale cronica. Fattori prognostici sfavorevoli per la progressione del danno renale sono:\nLa prognosi \u00e8 inoltre meno favorevole nei soggetti di sesso maschile e quando la diagnosi \u00e8 posta in et\u00e0 avanzata."}
{"id": "1459140", "revid": "320578", "url": "https://it.wikipedia.org/wiki?curid=1459140", "title": "Max Mirnyj", "text": ""}
{"id": "1459142", "revid": "320578", "url": "https://it.wikipedia.org/wiki?curid=1459142", "title": "Maks Mirnyj", "text": ""}
{"id": "1459147", "revid": "120156546", "url": "https://it.wikipedia.org/wiki?curid=1459147", "title": "Chang (birra)", "text": "Chang \u00e8 una marca di birra prodotta in Thailandia. \u00c8 prodotta dalla \"Beer Thai Company\", risultato di un'associazione commerciale tra il fabbricante di birra Carlsberg e la societ\u00e0 \"TTC Group of Thailand\".\nNel 1991, la birra Carlsberg inizi\u00f2 a essere prodotta sotto licenza nella Thailandia e nel 1994 fu lanciata la birra Chang, presentata come una declinazione popolare della Carlsberg. Recentemente, a causa di conflitti di interessi, la birra Carlsberg \u00e8 scomparsa del mercato thailandese.\nCaratteristiche della birra Chang.\nQuesta birra rustica, ha il 5,0% di alcol, \u00e8 stata lanciata nell'intenzione di conquistare il mercato popolare. In thailandese, \"chang\" significa \"elefante\", \u00e8 l'animale, culturalmente primordiale in Thailandia, infatti figura sull'etichetta delle bottiglie. Le campagne pubblicitarie sono sostenute sul lato nazionale per il loro marchio, inoltre viene utilizzato il gruppo musicale \"Carabao\" (\u0e04\u0e32\u0e23\u0e32\u0e1a\u0e32\u0e27) usando lo slogan \"Une bi\u00e8re brass\u00e9e par les Tha\u00efs\" (Una birra trattata dai Tha\u00efs). \u00c8 venduta il 20% al di sotto dei prezzi della sua concorrente, la birra Singha (\u00ab Mon pays, ma bi\u00e8re \u00bb - \"Il mio paese, la mia birra\"), ed \u00e8 riuscita rapidamente a prendere pi\u00f9 del 50% del mercato. Singha ha reagito lanciando la birra Leo ed utilizzando le stesse tipologie.\nDall'inizio della stagione 2004-2005, Chang \u00e8 sponsor del club di calcio inglese Everton.\nProdotti.\nLa Chang \u00e8 prodotta anche in altre versioni: \nLa birra Chang \u00e8 stata premiata ripetutamente premiata da Monde Selection nella categoria \u00abBirra, acque e bevande non alcoliche\u00bb."}
{"id": "1459148", "revid": "125194185", "url": "https://it.wikipedia.org/wiki?curid=1459148", "title": "Agrifactoring", "text": "Agrifactoring \u00e8 stata una societ\u00e0 di factoring creata da B.N.L. e da Banca di Roma, il 21 dicembre 1982 con la partecipazione anche di altri istituti di credito, per esercitare operazioni finanziarie nel campo dei prodotti per l'agricoltura.\nStrumento finanziario della Federconsorzi.\nSocia al 20% era la Federconsorzi, che nella persona del suo presidente, esprimeva anche il presidente dell'istituto finanziario.\nIl principale cliente era la stessa Federconsorzi, in un intreccio di posizioni che far\u00e0 dichiarare alla commissione parlamentare d'inchiesta che Agrifactoring era una societ\u00e0 captive della stessa Federconsorzi.\nI bilanci apparivano estremamente floridi per la mole enorme di danaro movimentato. Il bilancio al 31 dicembre 1990 presentava crediti verso clienti per 1.509 miliardi di lire e un utile netto per 8,12 miliardi contro un capitale sociale di 10 miliardi di lire.\nIl concordato preventivo.\nQuando il 17 maggio 1991 scoppi\u00f2 la insolvenza di Federconsorzi apparve chiaro che la costruzione era tutta estremamente fragile.\nAgrifactoring era creditrice di Federconsorzi per ben 910 miliardi di lire. A sua volta Agrifactoring era debitrice verso il sistema bancario di cifre dello stesso ordine di grandezza, perch\u00e9 le altre poste del bilancio erano decisamente minori.\nCome rileva la stessa Commissione la Federconsorzi acquistava sul mercato mezzi per la produzione agricola (soprattutto concimi, macchine agricole) e li cedeva ai Consorzi Agrari che li pagava tramite cambiali agrarie emesse dai consorzi stessi o dagli agricoltori, acquirenti finali. I titoli venivano \"passati allo sconto\" presso le banche o fattorizzati presso Agrifactoring.\nLa crisi di Federconsorzi trascin\u00f2 quella di Agrifactoring. \u00c8 stato nel panorama europeo uno dei rarissimi casi in cui un istituto finanziario che fa capo al sistema bancario viene \"abbandonato\" ad una procedura concorsuale ed Agrifactoring fu posta anch'essa in concordato preventivo. A sua volta il concordato Agrifactoring era il principale creditore di quello Federconsorzi. Le principali resistenze erano opposte dalle banche estere, che invocarono la clausola del cross default nei confronti della B.N.L e mise per mesi in crisi la credibilit\u00e0 del sistema bancario italiano sulle piazze internazionali. La soluzione fu trovata con la postergazione dei crediti delle banche socie di Agrifactoring che sblocc\u00f2 l'omologa del concordato Agrifactoring e di conseguenza influenz\u00f2 positivamente l'omologa del concordato Federconsorzi.\nLa vertenza con l'Eni.\nIl concordato Agrifactoring ha poi iniziato nei confronti dell'Eni un contenzioso: una delle partite maggiori di credito nei confronti delle Federconsorzi nasceva dalla forniture di fertilizzanti operate da una societ\u00e0 controllata dal gruppo Eni: l'Enichem Agricoltura. Il rapporto era complesso prevedeva la presenza anche della societ\u00e0 Serfactoring. Al momento del crack Federconsorzi l'ammontare degli importi non corrisposti da Fedit superavano i 400 miliardi di lire. Agrifactoring ha sostenuto di aver diritto al recupero di quanto non pagato dalla Federconsorzi, in quanto l'insolvenza della stessa determinava il venir meno dell'obbligazione di garanzia. Il Tribunale di Roma con sentenza del 2004 ha respinto la domanda di Agrifactoring e l'ha condannata a risarcire i danni derivanti dall'over omesso di comunicare che Federconsorzi aveva accumulato una tale massa di forniture impagate. Avverso a tale sentenza Agrifactoring ha presentato appello.\nL'asta competitiva.\nPer accelerare la procedura di liquidazione, ancora pendente dopo 17 anni, il liquidatore giudiziale dell'Agrifactoring ha promosso un'asta competitiva dei suoi beni consistenti in ragioni di credito. Tale asta svoltasi il 17 luglio 2013 si \u00e8 conclusa positivamente con l'aggiudicazione delle posizioni creditorie a favore di una societ\u00e0 specializzata in operazioni su crediti in sofferenza."}
{"id": "1459149", "revid": "12476920", "url": "https://it.wikipedia.org/wiki?curid=1459149", "title": "Choy Lee Fut", "text": ""}
{"id": "1459152", "revid": "15756", "url": "https://it.wikipedia.org/wiki?curid=1459152", "title": "Gorani", "text": "I gorani (\"\u0413\u043e\u0440\u0430\u043d\u0446\u0438\"/\"Goranci\") sono un gruppo etnico di ceppo slavo meridionale e di religione musulmana, originario della regione montuosa di Gora. \nGeografia di Gora.\nQuesta regione si estende a sud di Prizren e copre l'estremit\u00e0 pi\u00f9 meridionale del Kosovo, la zona nord-occidentale della Macedonia del Nord (nella Sar Planina nei pressi di Tetovo) e un'area dell'Albania nord-orientale (in particolare Shishtavec, nella suddivisione amministrativa di Kuk\u00ebs).\nLingua.\nI gorani parlano il Na\u0161inski, un dialetto torlakiano. Alcuni intellettuali gorani definiscono la loro lingua come una forma di bulgaro, affine ad alcuni dialetti parlati nella Macedonia nordoccidentale. Molti gorani usano anche l'albanese e il serbo come seconda lingua. Stando al censimento jugoslavo del 1991, il 54,8% degli abitanti della municipalit\u00e0 di Gora dichiar\u00f2 di parlare il gorani (da notare che al tempo i parlanti gorani coincidevano, con buona approssimazione, con chi si poteva considerare gorani per etnia).\nPolitica e identit\u00e0 nazionale.\nL'avvento del nazionalismo albanese ha notevolmente peggiorato le relazioni tra i due popoli. Negli anni '80 si ebbe una certa rinascita del sentimento popolare gorani e molti gorani decisero di non dichiarare pi\u00f9 nei censimenti di essere \"musulmani per nazionalit\u00e0\" (categoria, questa, utilizzata al tempo soprattutto in Bosnia per designare gli abitanti di religione musulmana ma di cultura slava). Alcuni gorani decisero persino di slavizzare il loro cognome (per esempio, Ahmeti divenne Ahmetovi\u0107).\nL'identit\u00e0 nazionale dei gorani risulta ancora oggi problematica. Tale problema \u00e8 percepito sia dai gorani stessi che dai popoli vicini. Va infatti precisato che pi\u00f9 o meno tutti i loro vicini considerano i gorani come parte del loro popolo, pur riconoscendo l'esistenza di alcune differenze. I gorani medesimi sono divisi circa la possibilit\u00e0 di vedere se stessi come parte di un popolo pi\u00f9 grande (serbo, bulgaro, bosniaco o albanese) o come un popolo a s\u00e9 stante. Molti serbi considerano i gorani come dei serbi convertiti all'Islam a seguito dell'arrivo degli ottomani nei Balcani.\nAltri li considerano degli albanesi di lingua slava. Del resto, nel 2004, durante alcuni disordini a Novi Sad, alcuni negozi di propriet\u00e0 di gorani furono erroneamente devastati in quanto gli autori degli atti vandalici furono tratti in inganno dai cognomi albanesi dei proprietari.\nVista la loro particolare cultura (lingua slava e fede islamica) alcuni gorani considerano se stessi bosniaci. Le affinit\u00e0 linguistiche hanno inoltre fatto pensare che si tratti di macedoni o di bulgari.\nDa notare che molti gorani guardano con scettismo a questi tentativi di \"fagocitazione\" alla luce, in particolare, del fatto che finora poco si \u00e8 fatto per promuovere lo sviluppo di Gora (che, ad oggi, resta la regione pi\u00f9 povera dell'area).\nLa diaspora gorani.\nCaratterizzata da una povert\u00e0 cronica, la regione di Gora \u00e8 da circa due secoli interessata da una consistente emigrazione maschile. Come risultato di questo processo, si ha oggi una forte diaspora: molti gorani vivono nella Serbia centrale (3.340 solo a Belgrado), in Voivodina (606), in Macedonia (specie nelle zone pi\u00f9 occidentali), in Italia e in Turchia.\nDemografia.\nSecondo il censimento del 1991, i gorani nella regione di Gora erano circa 16.000. I leader gorani stimano che, attualmente, ne siano rimasti solo 10.000. Le cause di questa diminuzione vanno individuate nella difficile situazione economica, nell'instabilit\u00e0 politica e nelle varie forme di discriminazione. \nUna parte di responsabilit\u00e0 va inoltre imputata all'ONU: l'amministrazione delle Nazioni Unite ha ridisegnato i confini all'interno del Kosovo, con il risultato per cui oggi non esiste una municipalit\u00e0 a maggioranza gorani. La vecchia suddivisione di Gora \u00e8 stata infatti inglobata nella nuova suddivisione di Draga\u0161, dove i gorani sono una minoranza a fronte di una maggioranza di 20.000 albanesi.\nAl di fuori del Kosovo esiste un'importante comunit\u00e0 gorani (per un totale di 11 villaggi) in Albania, nella regione di \nKuk\u00ebs.\nSi stima che, in totale, i gorani siano 35.000-60.000.\nReligione.\nI gorani abbracciarono l'Islam sunnita in seguito alle invasioni ottomane nei Balcani (secondo un'altra versione, invece, il passaggio dal cristianesimo all'Islam sarebbe antecenente all'arrivo degli ottomani)."}
{"id": "1459156", "revid": "614400", "url": "https://it.wikipedia.org/wiki?curid=1459156", "title": "Fabio Mussi", "text": "Appartenente all'ultima generazione di dirigenti nazionali del Partito Comunista Italiano, \u00e8 stato deputato, poi successivamente Capogruppo del Partito Democratico della Sinistra e dei Democratici di Sinistra, Ministro dell'universit\u00e0 e della ricerca del governo Prodi II. Rifiutandosi nel 2007 di partecipare alla confluenza dei DS nel Partito Democratico, ha fondato, con Cesare Salvi ed altri, Sinistra Democratica, la quale due anni pi\u00f9 tardi si sciolse all'interno di SEL.\nBiografia.\nFiglio di operai, nel 1965 si iscrisse al Partito Comunista Italiano, con cui mosse i primi passi nella politica universitaria. Nel 1967 super\u00f2 l'esame di ammissione della Classe di Lettere della Scuola Normale Superiore di Pisa, di cui fu allievo fino al 1971 e dove conobbe Massimo D'Alema. Nel 1968 inizi\u00f2 la sua carriera politica che per\u00f2 non gli imped\u00ec di conseguire la laurea, nel 1972 con una tesi su Adorno e la Scuola di Francoforte presso l'Universit\u00e0 di Pisa (mentre non consegu\u00ec il diploma della Normale).\nContinuava intanto la sua ascesa nel PCI, che lo port\u00f2 nel 1979 ad entrare nel Comitato centrale del partito: per permettere il suo inserimento, venne abbassata di 3 anni l'et\u00e0 minima per entrare nel Comitato Centrale del PCI. Nello stesso anno fu nominato responsabile delle pagine culturali; vice-direttore di \"Rinascita\"; vice-responsabile della sezione stampa e propaganda e in ottobre responsabile del settore.\nDal 1980 al 1984 fu segretario regionale del PCI in Calabria, ed al termine del suo mandato entr\u00f2 nella Direzione nazionale. Confermato in tutti i suoi incarichi, dal 1986 al 1988 fu condirettore de \"l'Unit\u00e0\". Favorevole alla \"svolta della Bolognina\", divenne dirigente di prestigio prima del Partito Democratico della Sinistra e poi dei Democratici di Sinistra, di cui guid\u00f2 la principale corrente di sinistra, il cosiddetto \"Correntone\".\nL'attivit\u00e0 parlamentare di Fabio Mussi inizi\u00f2 nel 1992, allorch\u00e9 fu eletto deputato per la circoscrizione Pisa-Livorno-Lucca-Massa-Carrara con 14.213 voti di preferenza. Nel 1994 il suo seggio gli venne confermato con il 52,5% dei voti, mentre nel 1996 venne rieletto con il 61,5% dei consensi. Al termine delle elezioni politiche del 2001, in cui gli venne confermato il seggio alla Camera dei deputati, venne nominato dai colleghi parlamentari vicepresidente della Camera. Dopo le elezioni politiche del 2006 ha ricevuto un nuovo mandato parlamentare, ha presieduto temporaneamente la Camera come vicepresidente anziano, ed il 17 maggio 2006 \u00e8 stato nominato Ministro dell'universit\u00e0 e della ricerca nel secondo governo Prodi. Nelle elezioni amministrative del 28-29 maggio 2006 \u00e8 eletto nel consiglio comunale di Rio Marina nel gruppo di minoranza.\nNel 2007 si \u00e8 candidato alla segreteria del partito con la mozione \"A sinistra. Per il socialismo europeo\" in vista del 4\u00ba congresso dei DS che si \u00e8 tenuto dal 19 al 21 aprile. Con la sua mozione ha raccolto il 15,04% dei voti degli iscritti, alle spalle di Piero Fassino che ha ottenuto il 75,64%. Al congresso il 20 aprile 2007, durante il suo intervento, ha ribadito \"non con animo leggero\" la volont\u00e0 di non seguire il cammino intrapreso dalla maggioranza dei DS, bens\u00ec di impegnarsi nel voler costituire una nuova forza socialista, laica e di governo pi\u00f9 a sinistra del Partito Democratico.\nIl nuovo movimento, Sinistra Democratica, \u00e8 nato ufficialmente il 5 maggio 2007, con l'intenzione di riunire tutte le forze politiche della Sinistra parlamentare, in vista di un loro possibile approdo nel gruppo del Partito del Socialismo Europeo.\nAlle elezioni politiche del 2008 non \u00e8 stato rieletto deputato, in quanto la lista La Sinistra l'Arcobaleno, di cui faceva parte Sinistra Democratica, non ha superato la soglia di sbarramento del 4%.\nProprio a seguito di questa sconfitta, si dimette dall'incarico di coordinatore nazionale di Sinistra Democratica. A lui succede l'ex segretario DS in Sicilia Claudio Fava. Diviene successivamente presidente del coordinamento nazionale di SD. Nel 2009 confluisce con il suo partito nel progetto di Sinistra Ecologia Libert\u00e0, partito nel quale ha ricoperto, dal 2010 al 2014, l'incarico di presidente dell'ufficio di presidenza nazionale. Dal 2014 \u00e8 componente della Presidenza nazionale.\nNel 2017, dopo lo scioglimento di SEL, aderisce a Sinistra Italiana."}
{"id": "1459158", "revid": "547992", "url": "https://it.wikipedia.org/wiki?curid=1459158", "title": "Maria Elena Vandone", "text": "Biografia.\nDai sei agli otto anni studia danza, quindi pratica per dieci anni il tennis, diventando campionessa regionale. Conseguita la maturit\u00e0 classica, si iscrive alla Facolt\u00e0 di Giurisprudenza, prima a Perugia e poi a Roma.\nDopo un cameo nel film \"Streghe verso nord\" (2001), regia di Giovanni Veronesi, nel 2002, oltre ad iniziare a lavorare in campo pubblicitario, partecipa come cantante e ballerina al programma di Rai 2, \"Chiambretti c'\u00e8\", condotto da Piero Chiambretti, con la regia di Gianni Boncompagni.\nDopo aver studiato per due anni recitazione, nel 2005 \u00e8 protagonista, con il ruolo di \"Crystal Ferrari\", della miniserie TV in quattro puntate, \"Ho sposato un calciatore\", diretta da Stefano Sollima e trasmessa da Canale 5.\nNel 2007 \u00e8 protagonista, insieme a Valeria Flore, del cortometraggio \"Gadget Men\", sceneggiatura e regia di Giacomo Faenza, prodotto da \"D di Repubblica\" e presentato alla \"Festa del Cinema di Roma\". Nel novembre dello stesso anno vince con l'80% dei voti, in coppia con Samuel Peron, la quarta edizione di \"Ballando con le stelle\", reality show condotto su Rai 1 da Milly Carlucci. Subito dopo la vittoria, torna a lavorare con Gianni Boncompagni nel programma \"Bombay\", in onda su LA7.\nDal 12 gennaio del 2008, insieme a Pamela Camassa e Nino Frassica, affianca Carlo Conti alla conduzione de \"I migliori anni\", programma in otto puntate in onda su Rai 1, dedicato a cinquant'anni di televisione, cinema e spettacolo. Inoltre nel febbraio dello stesso anno appare anche, sempre su Rai 1, interpretando il ruolo di Beatrice Cenci in \"Caravaggio\", regia di Angelo Longoni, miniserie presentata in anteprima durante la prima edizione del \"Roma Fiction Fest\", svoltasi nell'estate del 2007.\nNel 2009 partecipa come attrice alla Fiction di Rai 1 Don Matteo 7, regia di Lodovico Gasparini, nel ruolo di Sonia. \nNel 2020 pubblica nella collana Mondadori Electa il libro \"Professional Smiler - L'arma del sorriso per affrontare il cambiamento\"."}
{"id": "1459164", "revid": "1318658", "url": "https://it.wikipedia.org/wiki?curid=1459164", "title": "Laurisilva", "text": "La laurisilva o laurissilva (\"foresta di lauri\") \u00e8 una tipologia di foresta sempreverde tipica delle isole della Macaronesia, cos\u00ec chiamata per la predominanza di specie della famiglia delle Lauracee.\nLe foreste sono composte da lauri sempreverdi che raggiungono i 40 metri di altezza. Sono una preziosa reliquia delle foreste plioceniche subtropicali.\nLe foreste della Macaronesia sono resti di una vegetazione che originariamente copriva buona parte del bacino del Mediterraneo, quando il clima della regione era pi\u00f9 umido. Quando inizi\u00f2 a ritirarsi il mar Mediterraneo durante il pliocene, le foreste regredirono, rimpiazzate da vegetazione pi\u00f9 resistente alla siccit\u00e0. La laurisilva rimasta attorno al Mediterraneo scomparve circa 10\u00a0000 anni fa, verso la fine del pleistocene, nonostante ne esista ancora qualche esempio nelle zone montuose della Spagna meridionale, nel centro-nord del Portogallo e nel nord del Marocco. Due specie tipiche della laurisilva (alloro e agrifoglio) rimangono molto comuni nella parte meridionale dell'Europa. La posizione della Macaronesia permette di mitigare le fluttuazioni climatiche, mantenendo l'umidit\u00e0 ed un clima temperato che permette alle foreste di sopravvivere anche oggi.\nIn precedenza la laurisilva copriva buona parte delle Azzorre e di Madera, oltre a parte delle Canarie occidentali, ma vennero ridotte in seguito al disboscamento, allo sviluppo dell'agricoltura e del pascolo, ed all'invasione di specie native di altre regioni.\nLaurisilva di Madera.\nLa parte pi\u00f9 grande dell'attuale laurisilva si trova a Madera, dove si spande su un'altitudine che va dai 300 ai 1400 metri d'altezza sul versante settentrionale, coprendo 149,5\u00a0km\u00b2. \nLa laurisilva di Madera \u00e8 stata dichiarata patrimonio dell'umanit\u00e0 dall'UNESCO nel 1999.\nLaurisilva delle Canarie.\nLe formazioni pi\u00f9 estese di laurisilva delle Canarie si trovano a:\nLaurisilva delle Azzorre.\nNelle Azzorre si trovano piccoli appezzamenti di laurisilva sull'isola di Pico, a Terceira e sull'isola di S\u00e3o Miguel.\nAltre aree di Laurisilva.\nAfrica.\nNella laurisilva afromontana le Lauracee sono meno dominanti, limitate ai generi \"Ocotea\" e \"Beilschmiedia\"; le fagacee sono assenti, e le specie preponderanti sono: \"Apodytes dimidiata\", \"Ilex mitis\", \"Nuxia congesta\", \"N. floribunda\", \"Kiggelaria africana\", \"Prunus africana\", \"Rapanea melanophloeos\", \"Halleria lucida\", \"Ocotea\u00a0bullata\" e \"Xymalos monospora\", nonch\u00e9 due conifere: \"Afrocarpus\u00a0falcatus\" e \"Podocarpus\u00a0latifolius\".\nLembi pi\u00f9 o meno estesi di laurisilva afromontana si trovano nelle seguenti ecoregioni dell'ecozona afrotropicale:\nEuropa.\nLe uniche formazioni di laurisilva dell'Europa continentale si trovano nell'estremit\u00e0 meridionale della penisola iberica all'interno del Parco naturale Los Alcornocales. Nel bacino del Mediterraneo lembi relitti di laurisilva sono presenti in alcune isole del mar Egeo."}
{"id": "1459165", "revid": "1543377", "url": "https://it.wikipedia.org/wiki?curid=1459165", "title": "Teoria delle funzioni di Green fuori equilibrio", "text": "La NEGF o teoria delle funzioni di Green fuori equilibrio (in inglese Non-Equilibrium Green's Function theory) \u00e8 una teoria quantistica dei campi basata sul formalismo delle funzioni di Green indirizzata alla risoluzione del problema posto dalla presenza di un bias esterno dipendente dal tempo. Il campo esterno dipendente dal tempo porta fuori equilibrio un sistema fisico inizialmente all'equilibrio termodinamico. \u00c8 da sottolineare come una reale meccanica statistica del non equilibrio, \u00e8 una teoria fisica non ancora esistente e sulla quale si stia ancora lavorando. La teoria delle funzioni di Green fuori equilibrio si riferisce per\u00f2 a circostanze meno complicate del problema, nelle quali l'equilibrio termodinamico \u00e8 recuperato in un tempo passato o nello spazio intorno al sistema. \nElementi essenziali della teoria sono l'introduzione di funzioni di correlazione formula_1 (G-lesser e G-greater), che fuori equilibrio non sono pi\u00f9 legate semplicemente alla funzione di Green retarded, e che forniscono informazioni sulla funzioni di distribuzione delle particelle fuori equilibrio. Altri elementi frequentemente introdotti nella teoria sono il contorno di Keldysh e il conseguente formalismo di Keldysh.\nLa teoria \u00e8 dovuta ai lavori dei fisici Julian Schwinger, Gordon Baym, Leo Kadanoff e Leonid Keldysh."}
{"id": "1459173", "revid": "486946", "url": "https://it.wikipedia.org/wiki?curid=1459173", "title": "Vi\u0161nevo", "text": ""}
{"id": "1459176", "revid": "1345938", "url": "https://it.wikipedia.org/wiki?curid=1459176", "title": "Singha", "text": "Singha () \u00e8 una birra lager thailandese contenente il 5% di alcool, prodotta in Thailandia dalla Singha Corporation Co. Ltd., una sussidiaria della Boon Rawd Brewery.\n\"Sing-to\" significa \"leone\" in thailandese. Creata nel 1993, \u00e8 la pi\u00f9 birra pi\u00f9 vecchia e popolare del paese, anche se da alcuni anni la sua egemonia di mercato \u00e8 attaccata da concorrenti come la birra Chang, prodotta da Carlsberg, o da altre birre straniere trattate in Thailandia.\nEra presente in commercio una versione pi\u00f9 leggera, con gradazione alcolica pari al 4,8%, ma a causa dello scarso successo fu tolta dal commercio. La Boon Rawd Brewery, societ\u00e0 che produce la Singha, nel 1994 ha acquistato due birrifici in Sassonia: lo scopo era quello di produrre una variet\u00e0 di Singha per il mercato europeo. La capacit\u00e0 produttiva della ditta \u00e8 di 1 miliardo di litri all'anno.\nProdotti.\nLa Singha \u00e8 prodotta in pi\u00f9 versioni:\nEsistono anche altri tipi di Singha non alcolici:"}
{"id": "1459184", "revid": "726373", "url": "https://it.wikipedia.org/wiki?curid=1459184", "title": "I figli della mente", "text": "I figli della mente (\"Children of the Mind\") \u00e8 un romanzo di fantascienza del 1996 di Orson Scott Card, che rappresenta il quarto capitolo del \"ciclo di Ender\".\nTrama.\nLusitania, nuovo pianeta adottivo di Ender, sta per essere attaccato e disintegrato da una flotta interstellare, per impedire che la \"descolada\", virus (o presunto tale) altamente infettivo si propaghi al resto della galassia.\nI figli della mente reintroduce i due personaggi bambini del fratello Peter e della sorella, qui rinati direttamente dalla mente di Ender, dopo che questi ha viaggiato utilizzando un nuovo metodo di trasporto istantaneo derivato dalla rete \"ansible\" (concetto introdotto fin dal primo libro, una sorta di \"rete virtuale\" che collega istantaneamente tutti i punti dell'universo) - l'unica speranza per salvare la popolazione dall'attacco imminente.\nL'alter ego/fratello di Ender Wiggin la far\u00e0 da padrone, dedicandosi a scoprire chi, nell'universo, manovra i fili di questa intricata vicenda, viaggiando di pianeta in pianeta e cercando di imparare qualcosa di Lui stesso nel contempo.\nQui assisteremo ad una morte, ad una rinascita, e a quel dolce-amaro che caratterizza la fine della saga."}
{"id": "1459186", "revid": "72396", "url": "https://it.wikipedia.org/wiki?curid=1459186", "title": "Shalim Ortiz", "text": "Televisione.\nFiglio del personaggio televisivo portoricano Elin Ortiz e della cantante dominicana Charyt\u00edn Goyco, Ortiz \u00e8 stato il personaggio principale nel WAPA-TV show \"Los Angelitos\" all'et\u00e0 di sette anni. Los Angelitos \u00e8 una commedia per bambini di un gruppo di adolescenti in una scuola ed \u00e8 diventata un grande successo in alcuni paesi latino-americani.\nOrtiz si \u00e8 trasferito a Miami con la famiglia per tentare la carriera di modello. In seguito \u00e8 stato messo sotto contratto da Emilio Estefan, marito di Gloria Estefan, uno dei pi\u00f9 noti produttori ispanici. Con Estefan, Ortiz \u00e8 stato in grado di contattare l'agenzia William Morris e la Sony Records.\nNel 2002 \u00e8 stato presentato in un episodio di \"Lizzie McGuire\", accanto a Hilary Duff e Lalaine.\nNel 2007 \u00e8 diventato una star come \"Miguel\" nella serie web \"Engaged\".\nHa fatto parte del cast della seconda stagione della serie \"Heroes\", dove ha impersonato \"Alejandro Herrera\".\nNel 2009 ha lavorato al finaco dell'attore Jason Priestley nel film per la televisione \"Una vacanza d'amore\".\nCuriosit\u00e0.\nNel 2003 e 2004, Ortiz ha completato un tour che comprendeva fermate in Europa e in America del Sud. \u00c8 inoltre un sostenitore dell'American Diabetes Association dato che il padre Elin ha il diabete ed \u00e8 anche portavoce dell'ADA per la popolazione ispanica negli Stati Uniti d'America."}
{"id": "1459195", "revid": "1543377", "url": "https://it.wikipedia.org/wiki?curid=1459195", "title": "Contorno di Keldysh", "text": "Il contorno di Schwinger-Keldysh, pi\u00f9 noto come contorno di Keldysh, \u00e8 un contorno di integrazione definito sulla coordinata temporale e utilizzato nella teoria delle funzioni di Green fuori equilibrio. Il contorno \u00e8 composto da due rami: il primo che procede in senso temporale diretto, dal passato verso il futuro, fino ad un tempo t. Il secondo che procede in senso ritroso da t verso il passato. Sul contorno di Keldysh si definisce una coordinata pseudotemporale formula_1 sulla quale \u00e8 possibile definire la funzione di Green ordinata sul contorno. \u00c8 possibile mostrare che, qualora si definiscano sul contorno di Keldysh tutte le quantit\u00e0 della teoria delle funzioni di Green fuori equilibrio, il teorema di Wick viene recuperato e dunque diventa possibile uno sviluppo perturbativo in diagrammi di Feynman della teoria."}
{"id": "1459196", "revid": "712828", "url": "https://it.wikipedia.org/wiki?curid=1459196", "title": "Coxsackie virus", "text": "I Coxsackie sono virus citolitici della famiglia dei \"Picornaviridae\", degli Enterovirus. Ci sono 61 enterovirus non poliomielitici che possono causare malattie umane, di questi 23 sono Coxsackie A e 6 sono Coxsackie B. Gli Enterovirus sono il secondo pi\u00f9 comune agente infettante virale nella specie umana (dopo i Rhinovirus).\nLa classificazione moderna non prevede che il genere Enterovirus abbia come uno dei suoi gruppi i Coxsackievirus (prima del 1960, assieme ai Poliovirus e Echovirus), ma sia diviso, pi\u00f9 rigorosamente, nelle specie \"Poliovirus\", \"Enterovirus umani A\" (con vari Coxsackie A) e \"Enterovirus umani B\" (con i Coxsackie B), \"Enterovirus umani C\" (con altri Coxsackie A), \"Enterovirus umani D\". Inoltre due Coxsakie (A4 e A6) non sono ancora stati assegnati a nessuna delle precedenti specie.\nStoria.\nI virus Coxsackie sono stati scoperti nel 1948-49 da Gilbert Dalldorf, presso il \"New York State Department of Health\" di Albany, New York. \nIl Dott. Dalldorf, in collaborazione con Grace Sickles, stavano studiando una cura per la poliomielite. I primi lavori, fatti sulle scimmie, suggerirono che fluidi ricavati da una preparazione di virus non poliomielitici potesse proteggere dagli effetti della polio. Usando topini neonati come vettore, Dalldorf tent\u00f2 di isolare questi virus protettivi dalle feci dei pazienti poliomielitici. Procedendo con tali studi, egli scopr\u00ec virus che imitavano una poliomielite blanda o non paralizzante. A tali virus fu dato il nome di Coxsackie, per un piccolo paese sul fiume Hudson nello stato di New York dove Dalldorf aveva ottenuto i primi campioni di feci. \nSuccessivamente i Coxsackievirus furono indicati quali causa di numerose infezioni, inclusa la mialgia o pleurodinia epidemica (Malattia di Bornholm), e furono successivamente divisi in un gruppo A e B basato su quale patologia producessero nei topini neonati. \nL'uso di topi lattonzoli non fu un'idea di Dalldorf, ma fu portata alla sua attenzione da un articolo scritto da scienziati Danesi, Orskov e Andersen, nel 1947, che utilizzavano questi cuccioli per lo studio dei virus murini. Questo studio stimol\u00f2 un'emulazione che port\u00f2 all'isolamento di molti \u201cvirus enterici\u201d dal tratto gastrointestinale non correlati con il poliovirus, e alcuni di questi risultarono anche oncogeni.\nLa scoperta dei Coxsackie, inoltre diede un'ulteriore evidenza al fatto che alcuni virus possono interferire nella crescita e replicazione di altri. Fu poi scoperto che tale interferenza \u00e8 mediata da una sostanza prodotta dell'ospite animale, una proteina che oggi \u00e8 conosciuta come interferone; \nche \u00e8 diventata una molecola fondamentale nel trattamento di numerosi tumori e malattie infettive.\nSuccessivamente, furono registrati molti casi di morti infantili nel terzo mondo causate dalla malattia mano-piede-bocca, ma anche negli Stati Uniti.\nMalattie.\nTra le malattie causate dai sierotipi Coxsackie A, la pi\u00f9 famosa \u00e8 la malattia mano-piede-bocca, ma anche congiuntivite emorragica, erpangina, e meningite asettica (per i sierotipi sia A che B). Il Coxsackie B causa anche miocardite e pericardite infettive e pleurodinia (malattia di Bornholm). Secondo recenti ipotesi, i virus Coxsackie produrrebbero alterazioni a carico delle cellule beta del pancreas, fenomeno che quindi li chiama in causa come possibile fattore eziologico del Diabete Tipo I insulino-dipendente. Tuttavia la sua virulenza \u00e8 strettamente correlata alla funzionalit\u00e0 del sistema immunitario: tale agente infettivo ha maggior facilit\u00e0 a manifestare determinate patologie in un soggetto molto giovane o molto anziano o comunque immunocompromesso piuttosto che in individui adulti e sani.\nTrattamento.\nIl trattamento dipende dal meccanismo patologico dei singoli virus"}
{"id": "1459197", "revid": "114510684", "url": "https://it.wikipedia.org/wiki?curid=1459197", "title": "Coxsackie A virus", "text": "Coxsackie A \u00e8 un virus citolitico del genere \"Enterovirus\", della famiglia dei \"Picornaviridae\". Ci sono attualmente 23 sierotipi nel sottogruppo A, numerati da A1 ad A22, pi\u00f9 A24 (A23 fu riclassificato come Echo 9).\nLa moderna classificazione ha sparso i vari sierotipi di Coxsackie A in 3 delle 5 specie di Enterovirus:\nStoria.\nI Coxsackievirus (scoperti nel 1948) furono divisi in due gruppi a seconda della malattia che producevano nei topolini neonati. Quelli denominati A causavano paralisi e morte del topo, con una estesa necrosi del muscolo scheletrico.\nMalattie.\nLa pi\u00f9 famosa patologia provocata da Coxsackie A \u00e8 la Malattia mano-piede-bocca (del tutto scollegata dalla Malattia piede-bocca), una comune infezione pediatrica, usualmente collegata al sierotipo A16. In molti casi l'infezione \u00e8 asintomatica o causa lievi sintomatologie. In altri, produce una breve febbre, 7-10 giorni, e vescicole dolenti nella bocca (una condizione conosciuta come erpangina), su palmo e dita della mano, o sulla pianta del piede. Possono presentarsi vescicole in gola, sulle tonsille o sopra di esse. Anche gli adulti possono presentare tale malattia. Il \"rash\", che pu\u00f2 apparire alcuni giorni dopo alta temperatura e mal di gola, pu\u00f2 prudere e dolere, specialmente sulle mani e sui piedi.\nIl sierotipo A24 porta ad una congiuntivite emorragica acuta. Inoltre, sia i Coxsackie A che B possono provocare erpangina e meningite asettica."}
{"id": "1459198", "revid": "1833487", "url": "https://it.wikipedia.org/wiki?curid=1459198", "title": "Coxsackie B", "text": "Coxsackie B \u00e8 un virus citolitico della specie degli \"Enterovirus umani B\", del genere \"Enterovirus\", della famiglia dei \"Picornaviridae\". Ci sono attualmente 6 sierotipi nel sottogruppo B, numerati da B1 a B6. Causano varie patologie: da blande forme gastrointestinali a pericardite e miocardite.\nStoria.\nI Coxsackievirus (scoperti nel 1948) furono divisi in due gruppi a seconda della malattia che producevano nei topolini neonati. Quelli denominati B causavano infezioni meno gravi rispetto agli A (che portavano alla morte per necrosi del muscolo scheletrico e successiva paralisi), ma un danno che toccava molti pi\u00f9 organi, compresi cuore, pancreas, cervello, fegato e muscolo scheletrico.\nDistribuzione geografica.\nI vari sierotipi di Coxsackie B sono stati scoperti quasi interamente negli Stati Uniti, tuttavia un sesto sierotipo \u00e8 stato isolato nelle Filippine. Occorre comunque dire che tutti i sierotipi hanno una distribuzione globale e sono una causa relativamente comune di disturbi gastrointestinali.\nMalattie.\nL'infezione da Coxsackievirus B pu\u00f2 essere asintomatica come pu\u00f2 presentare sintomi che includono febbre, mal di testa, mal di gola, disturbi gastrointestinali, cos\u00ec come dolori al petto e ai muscoli. Questa sintomatologia \u00e8 conosciuta in molte zone come pleurodinia o Malattia di Bornholm. Il dolore al petto va subito riferito al medico, in alcuni casi, infatti alcuni sierotipi del virus possono progredire a miocardite e pericardite, con un conseguente danno permanente al cuore se non addirittura l'exitus. I Coxsackie B2 e B5 sono implicati sia nella Malattia mano-piede-bocca che in infezioni respiratorie. Il Coxsackie B pu\u00f2 provocare anche meningite asettica (come, d'altra parte, il Coxsackievirus A). Come gruppo possono essere considerati la causa pi\u00f9 comune di morte improvvisa, potendogli ricondurre pi\u00f9 del 50% di questi casi.\nIl periodo di incubazione del Coxsackievirus B \u00e8, come molti altri Enterovirus, altamente variabile, tra i 2 e i 35 giorni, e la malattia pu\u00f2 durare pi\u00f9 di due settimane, come risolversi in meno di due giorni.\nDiabete.\n\u00c8 stato scoperto che il sierotipo Coxsackie B4 pu\u00f2 essere causa del diabete mellito di tipo 1. Gli antigeni del virus, infatti, possono cross-reagire con antigeni simili presenti sulle cellule \u03b2 delle isole pancreatiche inducendo verso di esse una risposta autoimmune, portandole cos\u00ec alla distruzione, con conseguente deficit di insulina.\nDiagnosi.\nLe infezioni da enterovirus sono prevalentemente diagnosticate per mezzo di test sierologici come ELISA oppure da culture in terreni cellulari. Siccome lo stesso livello e tipo di cure vanno prescritte per le infezioni sostenute da tutti i sierotipi di Coxsackie B, non \u00e8 necessario tipizzarli in un normale test diagnostico.\nStruttura virale e meccanismo d'infezione.\nI Coxsackievirus B sono virus a RNA a singola catena positivo (+) e sono resistenti a numerosi trattamenti chimici. La particella virale \u00e8 un icosaedro di circa 30nm. Il virus \u00e8 frequentemente sparso per la via orofecale, e l'infezione \u00e8 il risultato dell'ingestione di cibi contaminati.\nTrattamento e prevenzione.\nFinora, non ci sono trattamenti eziologici per il gruppo de Coxsackievirus B. Sono disponibili per\u00f2 cure sintomatiche. Le misure di prevenzione sono le normali norme sanitarie riguardo ai cibi e ai lavoratori che vi vengono a contatto, infatti il virus \u00e8 altamente contagioso. Nel caso di miocarditi e pericarditi si somministrano antinfiammatori per ridurre il danno al muscolo cardiaco. Non \u00e8 attualmente disponibile alcun vaccino."}
{"id": "1459206", "revid": "125265739", "url": "https://it.wikipedia.org/wiki?curid=1459206", "title": "Achel", "text": "Achel \u00e8 un'ex birra belga trappista, prodotta al monastero di Notre-Dame di Sant-Beno\u00eet, ad Achel (provincia del Limburgo). L'industria della birra esiste dal 1850, e ne produce attualmente due varianti: una bionda e l'altra scura.\nL'imbottigliamento \u00e8 effettuato al birrificio \"Bios-Van Steenberge\", a Ertvelde.\nAchel era, fino all'inizio di gennaio 2021, una delle dodici birre che portano il logo esagonale di \"Authentic Trappist Product\".\nStoria.\nLa storia del birrificio ha inizio nel 1648, quando i monaci olandesi costruiscono una cappella in Achel. La cappella viene trasformata in una abbazia nel 1686, ma viene distrutta durante il periodo della rivoluzione francese. Nel 1844 le rovine vengono ricostruite dai monaci di Westmalle e le varie attivit\u00e0 agricole sono ricominciate. La prima birra ad essere fermentata sul luogo era la \"Patersvaatje\", nel 1852, e 19 anni pi\u00f9 tardi, nel 1871, il luogo si trasforma in un monastero di trappisti, dove iniziano la preparazione della birra normale.\nNel 1914 durante la prima guerra mondiale, i monaci devono lasciare l'abbazia a causa dell'occupazione tedesca. I tedeschi smantellano la fabbrica di birra nel 1917 per ricavarne approssimativamente 700\u00a0kg di rame. Nel 1998 i monaci decidono di ricominciare a fermentare la birra. I monaci della abbazia di Rochefort e di Westmalle aiutano nella costruzione del nuovo birrificio.\nNel 2001, la fabbrica di birra produce le birre Achel 8\u00b0.\nCome tutte le altre fabbriche di birra Trappiste, le birre sono vendute per sostenere il monastero e le carit\u00e0.\nNel gennaio 2021 ha perso il suo diritto a questa etichetta perch\u00e9 gli ultimi monaci del monastero si sono trasferiti all'abbazia di Westmalle.\nProdotti.\nLa birra Achel viene prodotte in cinque versioni:"}
{"id": "1459211", "revid": "486946", "url": "https://it.wikipedia.org/wiki?curid=1459211", "title": "Minskj Avtomobilnyj Zavod", "text": ""}
{"id": "1459233", "revid": "339392", "url": "https://it.wikipedia.org/wiki?curid=1459233", "title": "Proiettili full metal jacket", "text": ""}
{"id": "1459234", "revid": "339392", "url": "https://it.wikipedia.org/wiki?curid=1459234", "title": "Proiettili Full Metal Jacket", "text": ""}
{"id": "1459235", "revid": "56620", "url": "https://it.wikipedia.org/wiki?curid=1459235", "title": "Passo della Moistrocca", "text": "Il passo della Moistrocca (in sloveno \"Prelaz Vr\u0161i\u010d\" e in tedesco \"Werschetzpass\") \u00e8 un valico alpino delle Alpi Giulie, in Slovenia, posto a 1.611\u00a0m s.l.m., che collega l'Alta Carniola a nord (valle della Sava) al Goriziano sloveno a sud (val Trenta, alta valle dell'Isonzo), attraversato quindi dallo spartiacque tra i bacini del mar Nero e quello del mare Adriatico. Sul passo \u00e8 presente un rifugio e partono diversi sentieri per le cime circostanti. Fino alla prima guerra mondiale apparteneva interamente al territorio dell'impero austro-ungarico: dal 1921 al 1947 vi passava il confine tra Italia e Jugoslavia (Slovenia); dal 1991 fa parte della Slovenia; nel 1935 sul versante meridionale fu costruita una teleferica dal governo italiano, che venne distrutta dalla Seconda guerra mondiale.\nEtimologia.\nLa parola slovena \"vr\u0161i\u010d\" significa \u201cpiccola montagna\u201d, diminutivo della parola \"vrh\", montagna. Il nome deriva da quello del monte Vr\u0161i\u010d (1738 m), situato circa 200 m ad est del passo. L\u2019attuale denominazione risale al 1911: in precedenza il passo era noto come \"Werschetz\". Localmente \u00e8 chiamato \"Na mo\u010dilu\".\nMonumenti e luoghi di interesse.\nSul versante nord, risalendo da Kranjska Gora verso il passo:\nSul versante sud, risalendo dalla val Trenta verso il passo:"}
{"id": "1459238", "revid": "828781", "url": "https://it.wikipedia.org/wiki?curid=1459238", "title": "Loretto Petrucci", "text": "Professionista dal 1949 al 1968, vinse due edizioni della Milano-Sanremo e una Parigi-Bruxelles.\nCarriera.\nPetrucci nacque a Capostrada, una frazione di Pistoia. Da dilettante nel 1948 partecip\u00f2 con la squadra italiana ai Giochi olimpici di Londra, nel 1948.\nProfessionista dal 1949 al 1968, fu soprannominato \"La Meteora\". Esord\u00ec con la Legnano di Gino Bartali; corse poi nel 1951 alla Taurea-Cig di Alfredo Martini vincendo il Giro di Toscana e piazzandosi terzo alla Milano-Sanremo e quarto al Giro delle Fiandre. Nella seconda parte del 1951 venne messo sotto contratto dalla Bianchi come gregario di Fausto Coppi. Non gli fu per\u00f2 molto fedele: nel 1952 vinse la Milano-Sanremo in volata ed entr\u00f2 in competizione con il \"Campionissimo\", pretendendo di essere trattato come suo pari all'interno della squadra e non da semplice gregario. Proprio per questa rivalit\u00e0 e per alcuni suoi atti di insubordinazione, dovette lasciare la Bianchi a fine stagione.\nIn seguito corse per tre stagioni con la Lygie. Nel 1953, suo anno migliore, si riconferm\u00f2 alla Milano-Sanremo; questa vittoria divenne col tempo celeberrima, in quanto decret\u00f2 l'inizio di un lungo digiuno di vittorie, da parte dei corridori italiani, alla Classicissima. \nDigiuno che sarebbe durato per ben 17 anni (incantesimo poi sfatato da Michele Dancelli nel 1970). \nSempre nel 1953 conquist\u00f2 la Parigi-Bruxelles e si classific\u00f2 inoltre terzo alla Freccia Vallone: grazie a questi risultati si aggiudic\u00f2 a fine anno il Challenge Desgrange-Colombo, una speciale classifica a punti che teneva conto dei piazzamenti dei ciclisti nelle principali gare stagionali. Si distinse anche ai campionati italiani, che concluse al secondo posto. Nel 1955 ottenne la sua ultima vittoria di rilievo, al Giro del Lazio.\nSuccessivamente cominci\u00f2 il suo declino. Dopo due stagioni incolori con la Girardengo, corse individualmente fino al 1967. Nel 1968, a 39 anni, corse per la squadra svizzera Amaro 18-Isolabella, ritirandosi alla fine della stagione.\nDopo il ritiro.\nNel 1974 fonda a Casalguidi, insieme alla moglie Isabella, l'azienda di cosmetici Cosmofarma."}
{"id": "1459247", "revid": "52393716", "url": "https://it.wikipedia.org/wiki?curid=1459247", "title": "Casa dello Studente", "text": ""}
{"id": "1459258", "revid": "110157", "url": "https://it.wikipedia.org/wiki?curid=1459258", "title": "Maruti Suzuki", "text": "La Maruti Udyog Limited, rinominata in Maruti Suzuki, \u00e8 un'azienda indiana produttrice di autoveicoli la cui maggioranza azionaria \u00e8 di propriet\u00e0 della casa giapponese Suzuki, in collaborazione con la quale produce modelli sia per il mercato locale che per il mercato mondiale.\nLa sede principale \u00e8 a Nuova Delhi, altri due stabilimenti sorgono a Gurgaon, Haryana e a Manesar, Haryana, India.\nStoria.\nNata nel 1981 come azienda statale, dalle ceneri di un progetto iniziato nel 1970 e liquidato dopo alcuni scandali, la \"Maruti Udyong\" aveva l'ambizioso programma dichiarato di voler favorire la motorizzazione di massa della nazione indiana.\nLa produzione di autovetture ha avuto inizio il 14 dicembre 1983 e la prima vettura prodotta \u00e8 stata la Maruti 800, modello derivato dalla Suzuki Alto, classificabile tra le microvetture (o vetture Keycar sui mercati asiatici) con la sua lunghezza massima inferiore ai 3,5 m. Il successo del modello sul mercato interno indiano fu tale che per lungo tempo marchio e modello specifico furono praticamente sinonimi.\nLa collaborazione con la casa giapponese port\u00f2 alla presentazione nel 1985 della \"Gipsy\" derivata dalla Suzuki SJ e a quella, avvenuta nel 1990, della prima berlina 4 porte, la \"1000\", derivata dalla Suzuki Swift.\nLa liberalizzazione progressiva dell'economia indiana ha fatto s\u00ec che dal 1992 la Suzuki acquisisse dapprima una quota paritaria dell'azienda con lo stato indiano, aumentando in seguito la sua partecipazione sino alla maggioranza assoluta. Nel contempo si \u00e8 assistito al progressivo disimpegno delle autorit\u00e0 centrali dalla partecipazione azionaria.\nSi calcola che sino al 2004 la casa abbia prodotto pi\u00f9 di 5 milioni di autovetture, risultando essere per un ventennio la maggiore azienda di questo tipo in territorio indiano, superando in classifica la Hindustan Motors, casa fondata invece nel 1942. La sua leadership \u00e8 stata poi messa in discussione dalla presenza sul mercato del nuovo competitore rappresentato dalla Tata Group. Sono per\u00f2 note anche le scarse libert\u00e0 sindacali nei confronti degli operai, tanto che la Maruti fu definita da un noto periodico umoristico italiano \"macchina degli Schiavisti\" in risposta a una citazione del giornale Cuore che tra il serio ed il faceto sottolineava una maggiore affidabilit\u00e0 della Maruti 800 nei confronti delle Fiat.\nNel mese di ottobre del 2008 \u00e8 partita, sempre nello stabilimento indiano di Manesar, la produzione della nuova Maruti A-Star, commercializzata anche in Europa dal 2009 come Suzuki Alto (settima serie).\nModelli prodotti.\nNella maggior parte dei casi identiche al modello Suzuki omonimo (In ordine di presentazione):"}
{"id": "1459263", "revid": "287204", "url": "https://it.wikipedia.org/wiki?curid=1459263", "title": "Sella di Camporosso", "text": "La sella di Camporosso (\"\u017dabnice\" in sloveno, \"Siele Cjampar\u00f2s\" in friulano, \"Saifnitzer Sattel\" in tedesco) \u00e8 un valico alpino, situato nelle Alpi orientali in val Canale (al confine tra Alpi Carniche e Alpi Giulie), a 816\u00a0m. s.l.m., sullo spartiacque tra Malborghetto (frazione di Malborghetto-Valbruna) ove scorre il fiume Fella, e Tarvisio (Camporosso) ove scorre il fiume Slizza. , attraversato dalla strada statale 13 Pontebbana, dalla ferrovia Pontebbana, dall'autostrada A23, dalla Ciclovia FVG1 Alpe Adria e da un metanodotto proveniente dalla Russia."}
{"id": "1459270", "revid": "599013", "url": "https://it.wikipedia.org/wiki?curid=1459270", "title": "Religiose di Maria Immacolata (missionarie claretiane)", "text": "Le religiose di Maria Immacolata, missionarie claretiane (in spagnolo \"Religiosas de Mar\u00eda Inmaculada Misioneras Claretianas\"), sono un istituto religioso femminile di diritto pontificio: le suore di questa congregazione pospongono al loro nome la sigla R.M.I.\nStoria.\nLa congregazione venne fondata a Santiago di Cuba da Mar\u00eda Antonia Par\u00eds (1813-1885) e Antonio Mar\u00eda Claret y Clar\u00e1 (1807-1870) per l'evangelizzazione, negli inizi attraverso l'educazione cristiana della giovent\u00f9. Il 27 aprile 1855 ricevette da papa Pio IX un rescritto che l'autorizzava a erigere un monastero di religiose di voti solenni sotto la regola di san Benedetto e il 27 agosto 1855 la Par\u00eds fece la sua professione nelle mani del fondatore: le sue prime nove compagne emisero i loro voti il 3 settembre successivo.\nSorsero presto altri monasteri (cinque solo mentre la fondatrice era in vita). Trattandosi di istituzioni monastiche, tutte autonome, non fu possibile dare un governo centralizzato all'ordine come era nelle intenzioni di Claret: le rappresentanti delle varie case si riunirono nel 1895 e poi nel 1901, ma non trovarono una soluzione. Nel 1914 il claretiano Filippo Moroto, insigne canonista, inizi\u00f2 a preparare un piano di unificazione e tra il 5 e il 7 ottobre 1919 le religiose celebrarono il capitolo generale (presieduto da Moroto, nominato visitatore apostolico) che approv\u00f2 l'unione.\nIl 24 agosto 1920 la Santa Sede approv\u00f2 l'unificazione dei monasteri in un'unica congregazione apostolica di religiose di voti semplici e il 4 luglio 1922 ne approv\u00f2 le costituzioni.\nAttivit\u00e0 e diffusione.\nLe religiose di Maria Immacolata si dedicano all'annuncio della parola di Dio specialmente attraverso l'insegnamento, la catechesi e l'apostolato della stampa, pastorale, sia ai credenti che ai non credenti.\nSono presenti in Europa (Italia, Polonia, Spagna), nelle Americhe (Argentina, Colombia, Cuba, El Salvador, Honduras, Messico, Panama, Per\u00f9, Repubblica Dominicana, Stati Uniti d'America, Venezuela), in Asia (Corea del Sud, Filippine, Giappone, India, Indonesia, Sri Lanka, Timor Est) e in Africa (Camerun, Nigeria, Repubblica Democratica del Congo); la sede generalizia \u00e8 in via Calandrelli a Roma.\nAl 31 dicembre 2008, la congregazione contava 489 religiose in 81 case."}
{"id": "1459277", "revid": "110157", "url": "https://it.wikipedia.org/wiki?curid=1459277", "title": "Universit\u00e0 di Lingua e Cultura cinese di Pechino", "text": "Universit\u00e0 di Lingua e Cultura cinese di Pechino (BLCU; ), conosciuta colloquialmente in Cinese come Beiyu (), \u00e8 un'universit\u00e0 di Pechino, l'unica nel suo genere in Cina visto che il suo obiettivo principale \u00e8 quello di insegnare la lingua e la cultura Cinese agli studenti stranieri.\nOltre a ci\u00f2, essa ha anche come obiettivo l'educazione di studenti cinesi specializzati in lingue straniere e su altre materie importanti come le scienze umanistiche e sociali, preparare insegnanti di Cinese per gli studenti di altre lingue e preparazione intensive alle lingue straniere."}
{"id": "1459278", "revid": "1494169", "url": "https://it.wikipedia.org/wiki?curid=1459278", "title": "FAI Super Cup", "text": "La FAI Super Cup era una competizione calcistica disputata con cadenza annuale dal 1998 al 2000 per la qualificazione delle squadre irlandesi alle competizioni UEFA. Non \u00e8 da confondere con la Supercoppa d'Irlanda."}
{"id": "1459279", "revid": "1687513", "url": "https://it.wikipedia.org/wiki?curid=1459279", "title": "Lifecell", "text": "lifecell \u00e8 il terzo pi\u00f9 grande operatore di telefonia mobile in Ucraina, dietro a Kyivstar e Vodafone Ukraine e ha una copertura del territorio del 91%.\nNel gennaio del 2005 lancia il servizio GSM-1800 sotto il marchio lifecell.\nNel marzo 2007 lifecell ha 5,78 milioni di contratti e abbonati prepagati. Nel luglio 2015 Turkcell ha completato l'acquisizione di una quota del 44,96% della societ\u00e0 detenuta da SCM Holdings di Rinat Achmetov. \nLa rete lifecell ad oggi copre tutte le citt\u00e0 con oltre 35000 abitanti e pi\u00f9 di 22000 \"insediamenti\" dell'Ucraina, come le maggiori autostrade del paese.\nlifecell fornisce possibilit\u00e0 di roaming in 193 paesi con 500 compagnie partner.\n\u00c8 stato il primo a introdurre sul mercato ucraino la tecnologia EDGE, e fino ad ora ne ha la pi\u00f9 larga copertura, con 42 citt\u00e0."}
{"id": "1459280", "revid": "111825136", "url": "https://it.wikipedia.org/wiki?curid=1459280", "title": "Grande Munus", "text": "Grande Munus \u00e8 la quinta enciclica di papa Leone XIII, scritta il 30 settembre 1880.\nIl Pontefice esalta i meriti dei fratelli, i Santi Cirillo e Metodio di Tessalonica, che svolsero preziosa attivit\u00e0 di apostolato cristiano nell'Europa orientale, annunciando il Vangelo alle popolazioni della Moravia, della Pannonia, della Bulgaria, della Dalmazia, della Croazia, della Polonia, ecc., e che tradussero nella lingua slava la Sacra Scrittura."}
{"id": "1459284", "revid": "741864", "url": "https://it.wikipedia.org/wiki?curid=1459284", "title": "Providentissimus Deus", "text": "Providentissimus Deus \u00e8 un'enciclica di papa Leone XIII, datata al 18 novembre 1893. \u00c8 la prima volta che un Papa affronta i temi della Bibbia e degli studi biblici ed esegetici ad essa legati. I medesimi temi verranno ripresi dalle encicliche \"Spiritus Paraclitus\" di papa Benedetto XV e \"Divino Afflante Spiritu\" di papa Pio XII.\nParlando alla Pontificia Commissione Biblica nel 1993, papa Giovanni Paolo II cos\u00ec si espresse a proposito dell'enciclica di Leone XIII, nel centenario della sua pubblicazione: \"\u00ab La Providentissimus Deus fu pubblicata in un'epoca segnata da forti polemiche contro la fede della Chiesa. L'esegesi liberale forniva a queste polemiche un sostegno importante, poich\u00e9 essa utilizzava tutte le risorse delle scienze, dalla critica testuale alla geologia, passando per la filologia, la critica letteraria, la storia delle religioni, l'archeologia e altre discipline ancora\u2026 L'enciclica invita insistentemente gli esegeti cattolici ad acquisire una autentica competenza scientifica in modo da superare i propri avversari sul loro stesso terreno. \u201cIl primo\u201d modo di difesa, essa dice, \u201csi trova nello studio delle antiche lingue dell'Oriente cos\u00ec come nell'esercizio della critica scientifica\u201d\u2026 \u00bb\"."}
{"id": "1459285", "revid": "1566286", "url": "https://it.wikipedia.org/wiki?curid=1459285", "title": "Paul Misraki", "text": " In Francia \u00e8 noto anche come scrittore; la sua fama mondiale per\u00f2 l'ha ottenuta come musicista e, a volte, autore di testi.\nBiografia.\nNato in Turchia da famiglia francese di origini ebraiche, si accosta alla musica studiando pianoforte con Charles Koechlin, e nel 1930 entra nell'orchestra di Ray Ventura, come pianista ed arrangiatore, iniziando a scrivere molte canzoni di successo.\nDurante l'occupazione tedesca, a causa della sua origine, deve fuggire dalla Francia, e continua l'attivit\u00e0 di musicista in Sudamerica e poi a Hollywood, dove collabora ad alcune commedie musicali; torna in Francia nel 1946, riprendendo a scrivere canzoni e contribuendo a diffondere in Francia tutte le nuove tendenze musicali che aveva avuto modo di apprendere oltreoceano.\nHa scritto sia canzoni per molti grandi nomi della canzone francese come \u00c9dith Piaf (\"C'est la moindre des choses\", \"Sur une colline\"), Yves Montand (\"La t\u00eate \u00e0 l'ombre\", \"Fl\u00e2ner tous les deux\") e Juliette Gr\u00e9co (\"La ch\u00e2telaine du Liban\", \"Mon c\u0153ur n\u2018\u00e9tait pas fait pour \u00e7a\"), Rina Ketty (\"Rendez moi mon coeur\"), sia colonne sonore per molti film di registi come Orson Welles (\"Rapporto confidenziale\"), Roger Vadim (\"Piace a troppi\"), Luis Bu\u00f1uel e Claude Chabrol.\nMolte sue canzoni sono state anche incise in italiano: \"Vous qui passez sans me voir\", successo del 1937 di Charles Trenet (autore del testo originale in francese), tradotto in italiano da Mario Panzeri e Nino Rastelli come \"Tu cosa farai di me\" inciso nel 1942 da Vittorio Belelli; o \"Tout va tr\u00e8s bien madame la Marquise\", di cui \u00e8 autore del testo, del 1934, che \u00e8 entrato addirittura nel linguaggio comune, tradotto come \"Tutto va ben, madama la marchesa\" ed inciso da Nunzio Filogamo, Riccardo Massucci, Giacomo Osella e Enrico Molinari."}
{"id": "1459288", "revid": "247222", "url": "https://it.wikipedia.org/wiki?curid=1459288", "title": "I Fuoriclasse", "text": "I Fuoriclasse \u00e8 stato un programma televisivo italiano di genere talent show-variet\u00e0, in onda su Rai Uno nel 2007 e condotto da Carlo Conti.\nDescrizione.\nSi tratta di una competizione canora per talenti non professionisti. Nella prima ed unica edizione il programma \u00e8 andato in onda per sette puntate, in ognuna delle quali si sono confrontate quattro categorie, scelte tra le pi\u00f9 rappresentative del mondo del lavoro. Ogni categoria era rappresentata da due concorrenti. Alle sette puntate ha fatto seguito una finale in cui si sono affrontati i vari campioni settimanali pi\u00f9 alcuni ripescati. Le sfide erano valutate da una giuria in studio e dal pubblico tramite il televoto. Il programma ha visto la partecipazione di Fichi d'India, Sergio Friscia, Niki Giustini, Alessandro Paci e Federica Ugolini.\nNonostante i buoni ascolti, tra il 18% e il 21% di share, il programma viene battuto dal concorrente di Canale 5, la miniserie \"Il capo dei capi\"."}
{"id": "1459290", "revid": "1516087", "url": "https://it.wikipedia.org/wiki?curid=1459290", "title": "Drop ship", "text": "Per drop ship (anche conosciuto come drop shipping o dropshipping) si intende un modello di vendita grazie al quale il venditore vende un prodotto ad un utente finale, senza possederlo materialmente nel proprio magazzino.\nIl venditore, effettuata la vendita, trasmetter\u00e0 l'ordine al fornitore che in questo caso viene chiamato \"dropshipper\", il quale spedir\u00e0 il prodotto direttamente all'utente finale.\nIn questo modo, il venditore si preoccupa esclusivamente della pubblicizzazione dei prodotti, senza le relative incombenze legate ai processi di imballaggio e spedizione che invece sono a cura del fornitore.\nDrop ship ed aste online.\nIl sistema di vendita in \"drop ship\", nato in America pi\u00f9 di dieci anni fa, si \u00e8 maggiormente diffuso anche grazie alla crescita di siti di aste online, che hanno permesso a migliaia di venditori che operano su siti come eBay di proporre quotidianamente i prodotti messi a disposizione dai dropshipper, sui loro negozi virtuali, guadagnando la differenza di prezzo tra il costo del dropshipper ed il prezzo di vendita finale effettuata online.\nIl drop ship in Italia.\nIn Italia solo poche aziende offrono un servizio di drop ship: Come tutte le attivit\u00e0 commerciali anche il drop ship ha suoi rischi che i venditori dovrebbero conoscere prima di avviare un'attivit\u00e0 di vendita attraverso questo sistema. I rischi pi\u00f9 comuni sono:\nNegli ultimi anni c'\u00e8 stato un netto incremento dei siti che propongono questo sistema di vendita.\nRischi per l'utente finale.\nPer quanto riguarda il consumatore finale italiano, vi \u00e8 il rischio che questi debba affrontare degli oneri doganali quando il dropshipper o la sua merce si trovano in paesi al di fuori della Comunit\u00e0 Europea: \u00e8 il caso, per esempio, dell'elettronica di consumo spedita direttamente dalla Cina o da altri paesi extracomunitari. Oltre a ci\u00f2, potrebbero subentrare difficolt\u00e0 ad utilizzare la garanzia o a dialogare con il fornitore, o il rischio di dovere affrontare il costo di spedizione per eventuali restituzioni o riparazioni. Infine, si possono a volte riscontrare problemi per quanto riguarda il tempo di attesa della merce, che pu\u00f2 talvolta essere particolarmente lungo."}
{"id": "1459300", "revid": "17654", "url": "https://it.wikipedia.org/wiki?curid=1459300", "title": "Sinfonia Fantastica", "text": ""}
{"id": "1459303", "revid": "287204", "url": "https://it.wikipedia.org/wiki?curid=1459303", "title": "55 Cancri d", "text": "55 Cancri d, chiamato anche Lipperhey, \u00e8 un pianeta extrasolare su un'orbita di lungo periodo attorno alla stella 55 Cancri; situato ad una distanza dalla sua stella simile a quella di Giove dal Sole, \u00e8 il quinto e pi\u00f9 esterno pianeta conosciuto di questo sistema planetario. 55 Cancri d fu scoperto nel 2002.\nScoperta.\nCome la gran parte dei pianeti extrasolari noti, 55 Cancri d fu individuato con lo studio dei cambiamenti della velocit\u00e0 radiale della sua stella, attraverso misure sensibili dell'effetto Doppler dello spettro stellare. All'epoca della scoperta, era gi\u00e0 noto il pianeta 55 Cancri b. Nel 2002, ulteriori misurazioni rivelarono la presenza di un pianeta con un'orbita di lungo periodo a circa 5 UA dalla stella, pianeta che in seguito venne battezzato con la sigla 55 Cancri d. Le stesse misurazioni indicarono anche la presenza di un altro pianeta interno, catalogato come 55 Cancri c.\nOrbita e massa.\nQuando 55 Cancri d fu scoperto, si pensava che la sua orbita fosse a bassa eccentricit\u00e0, simile dunque a quella di Giove, dato che gli elementi orbitali non erano stati ben determinati. Successive osservazioni della stella rivelarono invece che il pianeta ha un'orbita fortemente eccentrica, pi\u00f9 di ogni altro pianeta del Sistema solare, incluso Plutone.\nIl limite del metodo della velocit\u00e0 radiale \u00e8 che fornisce solo una stima di massa inferiore di quella reale; nel caso di 55 Cancri d, questa stima era di 4 masse gioviane. Nel 2004, le misure astrometriche ottenute col Telescopio spaziale Hubble suggerirono che l'orbita del pianeta fosse inclinata di 53\u00b0 rispetto al piano celeste; se queste misure sono corrette, significa che la massa reale del pianeta \u00e8 di circa il 25% superiore del limite inferiore calcolato, ossia pari a circa 4,9 masse gioviane.\nCaratteristiche.\nData l'elevata massa del pianeta, potrebbe essere che il pianeta sia un gigante gassoso con superficie non solida. Sin da quando il pianeta \u00e8 stato identificato, parametri come il raggio, la composizione e la temperatura restano sconosciuti. Immaginando che la composizione sia simile a quella di Giove e che la sua atmosfera abbia un buon equilibrio chimico, si potrebbe affermare che 55 Cancri d sia coperto da nubi d'acqua: questo perch\u00e9 all'interno del pianeta non ci sarebbero le condizioni per formare nubi a base di ammoniaca tipiche di Giove. La sua gravit\u00e0 superficiale \u00e8 probabilmente circa 4 volte quella di Giove, o 10 volte quella della Terra."}
{"id": "1459316", "revid": "1566286", "url": "https://it.wikipedia.org/wiki?curid=1459316", "title": "Fernando Fern\u00e1n G\u00f3mez", "text": "Biografia.\nMembro della Real Academia Espa\u00f1ola, nel 1987 il suo romanzo \"El mal amor\" \u00e8 stato finalista del Premio Planeta. Ha vinto l'Orso d'argento per il miglior attore due volte nel 1977 con \"El anacoreta\" e nel 1985 con \"Stico\".\nVita privata.\nDal 1945 al 1959 \u00e8 stato sposato con l'attrice e cantante Mar\u00eda Dolores Pradera. \u00c8 padre dell'attrice Helena Fern\u00e1n G\u00f3mez."}
{"id": "1459318", "revid": "287204", "url": "https://it.wikipedia.org/wiki?curid=1459318", "title": "Fernando Fernan Gomez", "text": ""}
{"id": "1459319", "revid": "27723", "url": "https://it.wikipedia.org/wiki?curid=1459319", "title": "Aruncus dioicus", "text": "Barba di capra (nome scientifico Aruncus dioicus ((Walter) Fernald) \u00e8 una robusta pianta erbacea, perenne, fogliosa, alta fino a 2 m. con fiori profumati, appartenente alla famiglia delle Rosaceae.\nSistematica.\nIl genere \"Aruncus\" comprende pochissime specie e in Italia \u00e8 presente praticamente solo con la specie \"A. dioicus\".\nLa pianta \u00e8 conosciuta abbastanza bene in quasi tutte le regioni italiane per le sue qualit\u00e0 mangerecce per cui tanti sono i nomi volgari; eccone alcuni: Barba di capra, Barba di Giove, Asparago di monte (Sparesine di montagna), Coda di volpe, Bambe rosse, Erba canona, Asparago di bosco (Sparesi di bosco), Rosa di San Giovanni, Sparzi.\nEtimologia.\nInizialmente il genere di queste piante fu chiamato da Linneo \"Spiraea\"; mentre il termine \"Aruncus\" veniva usato per L'epiteto specifico. In seguito, su proposta di Adanson (Michel Adanson, 1727-1806), i nomi furono cambiati come li conosciamo ora. Per questo tale pianta in certi trattati si presenta ancora con la vecchia terminologia (vedi i sinonimi della tabella a destra).\nMorfologia.\nLa forma biologica della pianta \u00e8 emicriptofita scaposa (H scap): \u00e8 una pianta perennante per mezzo di gemme situate sul suolo (\"emicriptofita\"); l'asse fiorale \u00e8 perlopi\u00f9 lungo, ma spesso poco ramificato e scarso di foglie (\"scaposo\").\nRadici.\nLe radici si generano secondariamente dal rizoma.\nFoglie.\nLe foglie sono molto lunghe (fino a 1 m), decisamente picciolate e di tipo composto . Ogni foglia principale infatti \u00e8 composta da gruppi di foglie pennatosette i cui segmenti finali (foglioline) sono lanceolati e lungamente acuminati (dimensione massima 5\u20138\u00a0cm). Questo tipo di foglia \u00e8 chiamata anche tripennatosetta in quanto i lobi sono suddivisi tre volte. La lamina fogliare \u00e8 seghettata. Alla base del picciolo possono essere presenti delle stipole.\nInfiorescenza.\nL'infiorescenza \u00e8 grande e del tipo a pannocchia terminale, eretta di tipo complesso (lunghezza: 2-3 dm) con molti fiori regolari a grappoli penduli ( racemo terminale compatto). I rami fiorali terminali sono patenti.\nFiori.\nI fiori sono bianco - crema, piccoli (pochi millimetri), dialipetali e attinomorfi. Il calice \u00e8 semplice: i sepali sono acuti (lunghezza 0,5\u00a0mm) mentre i petali sono ovati e lunghi 1\u20132\u00a0mm. \nLa pianta \u00e8 dioica per cui i fiori degli individui maschili hanno pi\u00f9 di 20 stami molto sporgenti (3\u00a0mm) con antere scure; i fiori degli individui femminili hanno l'ovario semi-infero e 3 carpelli, ma presentano pure brevi stami rudimentali.\nFioritura: da giugno a luglio.\nImpollinazione tramite insetti, ma anche tramite il vento.\nFrutti.\nI frutti sono piccoli follicoli penduli (3 per ogni fiore formati dai 3 carpelli) ad apertura a scatto e sono glabri. La propagazione avviene per semi di facile germinazione.\nDistribuzione e habitat.\nLa nostra pianta \u00e8 considerata come geoelemento circumboreale, quindi \u00e8 distribuita in quasi tutta l'Europa, Asia settentrionale e orientale e America settentrionale.\nIn Italia \u00e8 comune sulle Alpi e Appennino (anche quello centrale) e si trova nei boschi umido-freschi submontani (in preferenza di latifoglie) o ai suoi margini (forre umide), e in zone di cespuglieti non troppo soleggiate. Preferisce i terreni calcarei.\nNon \u00e8 stata segnalata nella parte meridionale della nostra Penisola, mentre in pianura presenta una distribuzione discontinua (\u00e8 considerata pianta rara).\nAltitudine: 500 - 1500 .\nUsi.\nFarmacia.\nPropriet\u00e0 medicinali (secondo la medicina popolare): antipiretica, febbrifughe, toniche, espettoranti, ed astringenti.\nCucina.\nAlcune parti della pianta possono essere consumate come gli asparagi. In particolare i giovani germogli primaverili (quelli rossastri che si trovano alla base della radice) se raccolti in tempo (aprile) sono particolarmente indicati per frittate o per essere conservati sott'olio.\nAttenzione: nel periodo estivo la pianta produce delle sostanze tipo glicosidi cianogenetici e quindi non \u00e8 pi\u00f9 commestibile.\nGiardinaggio.\nBarba di capra \u00e8 anche apprezzata come pianta ornamentale nei giardini per le sue grandi pannocchie vistose formate da bianchi fiorellini a volte rosacei, ma anche per la sua resistenza alle intemperie.\nNote.\nIn alcune zone \u00e8 specie protetta (in Lombardia) o almeno regolamentata. Questo a causa dell'indiscriminata raccolta dei suoi teneri germogli."}
{"id": "1459324", "revid": "1546219", "url": "https://it.wikipedia.org/wiki?curid=1459324", "title": "Trasformata di Hough", "text": "La trasformata di Hough \u00e8 una tecnica di estrazione utilizzata nel campo dell'elaborazione digitale delle immagini. Nella sua forma classica si basa sul riconoscimento delle linee di un'immagine, ma \u00e8 stata estesa anche al riconoscimento di altre forme arbitrariamente definite. Fu scoperta da Richard Duda e Peter Hart nel 1972, ed \u00e8 oggi utilizzata universalmente. La trasformata di Hough \u00e8 molto conosciuta nella comunit\u00e0 degli specialisti di Computer vision, specialmente da quando Dana H. Ballard ha pubblicato un articolo dal titolo: \"Generalizzazione della trasformata di Hough per il riconoscimento di forme arbitrariamente definite\".\nMetodo di Hough.\nSi consideri un punto formula_1 su un piano bidimensionale. Le rette passanti per tale punto sono formula_2 per ogni formula_3 e formula_4. Tale equazione descrive una linea nello spazio parametrico m-c. Allo stesso modo, considerando un secondo punto formula_5, si ottiene che tutte le rette passanti per esso sono formula_6. Ancora una volta, tale equazione descrive una linea nello spazio m-c. L'intersezione di tali linee nello spazio m-c identifica una retta nello spazio x-y che collega i punti formula_7 e formula_8.\nSeguendo questo principio \u00e8 possibile descrivere i passi per la determinazione delle linee:\nI massimi raggiunti dall'array di accumulazione indicano le linee nell'immagine analizzata."}
{"id": "1459335", "revid": "375960", "url": "https://it.wikipedia.org/wiki?curid=1459335", "title": "Giazira", "text": "Giazira (\"al-Jaz\u012bra\" , \"l'isola\" o \"la penisola\") fu il nome con cui i geografi musulmani identificavano i territori della Mesopotamia settentrionale, siti fra il Tigri e l'Eufrate, che attualmente fanno parte della Siria settentrionale, dell'Iraq settentrionale e dell'Anatolia meridionale, con le citt\u00e0 rispettivamente di Aleppo, Mossul e Harran, oltre a Deir el-Zor, al-Raqqa e Silvan (l'antica Mayy\u0101f\u0101riq\u012bn), che divenne importante all'epoca della dinastia hamdanide.\nEra composta dai distretti del Diy\u0101r Bakr a nord, del Diy\u0101r Mu\u1e0dar a ovest e del Diy\u0101r Rab\u012b\u02bfa a sud, cos\u00ec detti a causa del nome di trib\u00f9 o raggruppamenti tribali arabi che col\u00e0 avevano eletto la propria nuova residenza (in Lingua araba \"diy\u0101r\" \u00e8 il plurale di \"d\u0101r\", \"casa\", \"abitazione\", \"sede\").\nGovernata in et\u00e0 omayyade da appartenenti alla famiglia califfale regnante, la Jazira fu frequentemente restia ad accettare il potere abbaside e ospit\u00f2 la ribellione di \u02bfAbd All\u0101h b. \u02bfAl\u012b, zio di al-Mansur, quindi di insurrezioni curde e kharigite.\nL'area divenne importante con gli Hamdanidi e quindi con gli Zengidi, trasformandosi nel primo effettivo nucleo di resistenza alle invasioni crociate della sottostante Siria-Palestina.\nA causa delle sue cospicue capacit\u00e0 di produzione alimentare (farina, riso, burro, olio di oliva, canna da zucchero, frutta fresca e secca, confetture, miele, carne, carbonella) e di altre variet\u00e0 merceologicamente assai importanti, quali il sapone, i minerali ferrosi, i tessuti di lino, cotone e lana, la regione fu fortemente controllata dai Califfi abbasidi e poi dai vari governanti che si alternarono in Iraq."}
{"id": "1459340", "revid": "1543377", "url": "https://it.wikipedia.org/wiki?curid=1459340", "title": "Passavamo sulla terra leggeri", "text": "Passavamo sulla terra leggeri \u00e8 un romanzo di Sergio Atzeni, pubblicato postumo nel 1996, considerata la sua opera pi\u00f9 importante e letta.\n\u00c8 una rievocazione romanzata della storia della Sardegna, resa in forma di resoconto mnemonico orale. Dai tempi lontani in cui dei fuggiaschi arrivarono sull'isola da una non precisata terra a oriente, sino alla sconfitta nella battaglia di Sanluri del 1409, combattuta dal Regno di Arborea, ultimo giudicato superstite, contro i catalano-aragonesi. I protagonisti, veri, inventati o trasformati (fra cui la figura di Mariano che diventa una capra zoppa danzante) detengono il filo della memoria collettiva detenuto dai \"Custodi del Tempo\". Il penultimo di questi (\"Antonio Setzu\" ovvero \"Antonio il vecchio\") \u00e8 appunto la principale voce narrante del romanzo, colui che racconta in una casa di un paesino chiamato Morgongiori l'intera storia al nuovo custode.\nLa narrazione miscela riferimenti alla geografia e alla storia dell'isola sovrapposti a un racconto mitico e storicamente non accurato. Ad esempio la cosiddetta \"lingua degli antichi\" viene reinventata da Atzeni senza l'utilizzo di strumenti etimologici ma solo come invenzione letteraria. La stessa parola \"s'ard\" \u00e8 tradotta come \"danzatori di stelle\".\nA poco tempo dalla pubblicazione, il romanzo \u00e8 diventato un riferimento culturale letterario e identitario della Sardegna contemporanea."}
{"id": "1459341", "revid": "287204", "url": "https://it.wikipedia.org/wiki?curid=1459341", "title": "Modena (disambigua)", "text": ""}
{"id": "1459342", "revid": "117271", "url": "https://it.wikipedia.org/wiki?curid=1459342", "title": "Agaricus rutilans", "text": ""}
{"id": "1459343", "revid": "117271", "url": "https://it.wikipedia.org/wiki?curid=1459343", "title": "Agaricus serratis", "text": ""}
{"id": "1459344", "revid": "117271", "url": "https://it.wikipedia.org/wiki?curid=1459344", "title": "Agaricus variegatus", "text": ""}
{"id": "1459345", "revid": "117271", "url": "https://it.wikipedia.org/wiki?curid=1459345", "title": "Agaricus xerampelinus", "text": ""}
{"id": "1459346", "revid": "117271", "url": "https://it.wikipedia.org/wiki?curid=1459346", "title": "Gymnopus rutilans", "text": ""}
{"id": "1459347", "revid": "117271", "url": "https://it.wikipedia.org/wiki?curid=1459347", "title": "Tricholoma rutilans", "text": ""}
{"id": "1459348", "revid": "117271", "url": "https://it.wikipedia.org/wiki?curid=1459348", "title": "Tricholoma variegatum", "text": ""}
{"id": "1459349", "revid": "117271", "url": "https://it.wikipedia.org/wiki?curid=1459349", "title": "Tricholomopsis variegat", "text": ""}
{"id": "1459358", "revid": "17260", "url": "https://it.wikipedia.org/wiki?curid=1459358", "title": "Juliet Hulme", "text": ""}
{"id": "1459360", "revid": "6923", "url": "https://it.wikipedia.org/wiki?curid=1459360", "title": "Jaroszewice", "text": ""}
{"id": "1459363", "revid": "98077", "url": "https://it.wikipedia.org/wiki?curid=1459363", "title": "Credito fondiario", "text": ""}
{"id": "1459365", "revid": "1155", "url": "https://it.wikipedia.org/wiki?curid=1459365", "title": "Cryothenia", "text": "Cryothenia \u00e8 un genere di pesci d'acqua salata appartenenti alla famiglia Nototheniidae.\nDistribuzione e habitat.\nLe due specie del genere sono diffuse nell'Oceano Antartico.\nSpecie.\nEntrambe le specie conosciute sono state scoperte in tempi recenti (1981 e 2006) pertanto non si esclude, visto anche il difficile habitat in cui vivono, di scoprirne altre."}
{"id": "1459366", "revid": "110157", "url": "https://it.wikipedia.org/wiki?curid=1459366", "title": "Fu\u00dfball-Bundesliga 1981-1982", "text": "L'edizione 1981-1982 della Bundesliga si \u00e8 conclusa con la vittoria finale dell', che conquista il suo quinto titolo.\nCapocannoniere del torneo \u00e8 stato Horst Hrubesch dell' con 27 reti.\nStagione.\nNelle prime giornate di questa stagione si installa in vetta il che ha vinto le due precedenti edizioni. Proprio ad un giocatore di questa squadra viene consegnato il Pallone d'oro: si tratta di Karl-Heinz Rummenigge, inoltre al secondo posto figura il compagno di squadra Paul Breitner. In classifica i bavaresi sono per\u00f2 prima raggiunti e poi superati dal Colonia, che si laurea anche \"campione d'inverno\". Per\u00f2, dopo un breve periodo in cui il Bayern torna brevemente al comando \u00e8 l' di Ernst Happel ad andare in vetta, dalla ventiduesima giornata al termine del torneo; la squadra conquista cos\u00ec il quinto titolo. Da questa stagione viene introdotto uno spareggio tra la terzultima e la terza della Zweite Bundesliga, con la vincente che ha diritto di partecipare alla successiva edizione; in questo caso il si salva sconfiggendo nel doppio confronto il Kickers Offenbach.\nNelle competizioni europee il Bayern riesce ad arrivare alla finale della Coppa dei Campioni: a Rotterdam la coppa viene conquistata dall'Aston Villa, tuttavia nei primi tre posti della classifica marcatori ci sono rispettivamente Dieter Hoene\u00df, Karl-Heinz Rummenigge e Paul Breitner. Un'altra finalista \u00e8 l'Amburgo nella Coppa UEFA, ma anche in questo caso a conquistare il trofeo sono gli avversari, l'IFK G\u00f6teborg; gli svedesi hanno inoltre eliminato il Kaiserslautern in semifinale.\nClassifica finale.\nLegenda:"}
{"id": "1459367", "revid": "287204", "url": "https://it.wikipedia.org/wiki?curid=1459367", "title": "Inferno (album)", "text": ""}
{"id": "1459373", "revid": "1313191", "url": "https://it.wikipedia.org/wiki?curid=1459373", "title": "Erzelli", "text": "Erzelli \u00e8 una collina di Genova nel quartiere di Cornigliano, ubicata sulle alture tra Sestri Ponente e Borzoli. \u00c8 inoltre il nome con cui ci si riferisce solitamente al \"Parco Scientifico Tecnologico \"Great Campus\"\", in costruzione nella medesima area.\nOrigine del nome.\nSi ritiene che il toponimo derivi dal termine ligure \"erxi\" (con la \"x\" pronunciata come la \"j\" francese), che significa \"lecci\", particolari alberi simili alle querce che si trovano sulla collina. Per questo motivo, parlando della collina, i genovesi si riferiscono \"agli Erzelli\", anzich\u00e9 \"ad Erzelli\", come si direbbe se il nome fosse singolare.\nIn questa localit\u00e0 non vi sono attualmente, come non vi furono in passato, significativi insediamenti abitativi.\nUn tempo il toponimo \u201cErzelli\u201d indicava tutta l'area che dal monte Croce scendeva fino al breve tratto di mare tra Cornigliano e Sestri Ponente, dirupato e brullo, chiamato \"il deserto\" dove, su un isolotto vicino alla spiaggia sorgeva, sembra fin dal VII secolo, un piccolo convento.\nIn questo sito, nel frattempo unito alla terraferma per l'accumulo di detriti trasportati dai torrenti, e sovrastato da un fortino fatto costruire nel Seicento dalla Repubblica di Genova, l'imprenditore Edilio Raggio fece costruire nell'Ottocento il palazzo noto come Castello Raggio, scomparso nell'ultimo dopoguerra con l'interramento di quel tratto di mare per costruirvi insediamenti industriali.\nOggi con il termine Erzelli si identifica la spianata di , ricavata dallo sbancamento della collina di Monte Croce, effettuato, a partire dagli anni trenta e continuato fino ai primi anni sessanta, per il riempimento a mare, prima, dell'area su cui sorse lo stabilimento siderurgico ILVA - Italsider e, poi, di quella dell'aeroporto di Genova.\nCaratteristiche.\nL'area \u00e8 direttamente raggiungibile con una strada che inizia dal casello Genova-Aeroporto della Genova-Savona recentemente riadattata al traffico urbano e alla percorrenza dei mezzi pubblici (2012) per rendere pi\u00f9 agevole e meno ripido l'accesso alla spianata; fino al 2009 gran parte di essa \u00e8 stata utilizzata per pi\u00f9 di venti anni come deposito di container vuoti.\nL'area si trova vicino ad importanti collegamenti infrastrutturali:\nAi piedi collina degli Erzelli si trova l'antica Badia di Sant\u2019Andrea, fondata nel 1100 dai monaci cistercensi, ora sconsacrata, dove fino ai primi anni settanta la domenica mattina veniva celebrata la messa in latino dai monaci Benedettini.\nFortificazioni.\nNella zona degli Erzelli, negli anni ottanta dell\u2019Ottocento furono costruite alcune tra le ultime fortificazioni esterne della struttura difensiva di Genova.\nAll'inizio del Novecento, per la mutata situazione politica europea, venuti meno i presupposti per i quali erano stati costruiti, furono utilizzati come depositi di munizioni e in seguito, durante la seconda guerra mondiale, come postazioni antiaeree.\nQueste fortificazioni, denominate \"Forte Casale Erselli\", \"Forte di Monte Croce\" e \"Forte di Monte Guano\", presidiavano le colline tra Cornigliano, Sestri Ponente e Borzoli, con lo scopo di proteggere da possibili attacchi nemici le nascenti zone industriali di Cornigliano e Sestri Ponente.\nQueste strutture, a differenza dei forti che presidiano le alture di Genova tra la Valpolcevera e la Val Bisagno, erano seminascoste nel profilo della collina per renderle meno visibili. Definitivamente abbandonate dal demanio militare dopo la seconda guerra mondiale, sono andate incontro ad un rapido degrado.\nOggi, per varie ragioni, i resti di queste costruzioni sono scarsamente visibili.\nI ruderi del Forte di Monte Guano, situato sull'omonima collina alle spalle dell'attuale spianata, sono nascosti alla vista da una fitta vegetazione e non sono accessibili perch\u00e9 inglobati in aree di propriet\u00e0 privata.\nIl forte fu gravemente danneggiato da un'esplosione avvenuta l'8 novembre 1923, quando era stato adibito a polveriera. Ai piedi del monte, nei pressi del cimitero di Cornigliano, si trova ancora, anche se in cattivo stato di manutenzione, la cappella costruita in memoria delle vittime dell'esplosione.\nI resti del Forte Casale Erselli (che prendeva il nome da un casolare un tempo esistente nella zona) si trovano sul lato est della spianata, circondati da piccoli insediamenti produttivi e sono attualmente di propriet\u00e0 privata.\nIl Forte di Monte Croce \u00e8 stato invece completamente distrutto nel 1959 in seguito allo sbancamento dell'intera collina sul quale sorgeva. Di questo forte rimangono solamente, a ridosso del muro di cinta del cimitero di Cornigliano, inaccessibili e nascosti da una fitta vegetazione, i ruderi del locale del corpo di guardia, che sorgevano staccati dall'edificio principale.\nParco scientifico e tecnologico di Genova.\nConcepito a fine anni ottanta il parco scientifico e tecnologico avrebbe dovuto contenere, almeno secondo il progetto originale, sia le sedi di numerose aziende d'alta tecnologia, sia i laboratori d'istituti di ricerca scientifica, nonch\u00e9 le aule, gli uffici, e i laboratori della Facolt\u00e0 d'ingegneria dell'Universit\u00e0 di Genova. \nAd oggi per\u00f2, seppur il parco gi\u00e0 ospiti le sedi delle aziende multinazionali quali Esaote, Ericsson e Siemens, e alcuni laboratori dell'Istituto Italiano di Tecnologia, il polo tecnologico \u00e8 ancora lontano dalla sua compiutezza, soprattutto a causa del pi\u00f9 volte rinviato trasferimento della facolt\u00e0 d'ingegneria dell'ateneo genovese.\nUn ritardo causato da diversi fattori, come l'evidente complessit\u00e0 dell'operazione del trasferimento della sede universitaria dal quartiere di Albaro alla collina degli Erzelli, che prevede quindi la vendita dei terreni e degli immobili dell'attuale sede e l'acquisizione dei nuovi spazi nel polo tecnologico. Secondo , il ritardo sarebbe anche colpa delle resistenze di alcuni professori e impiegati amministrativi della suddetta facolt\u00e0 universitaria, che non vorrebbero trasferire uffici e laboratori nella nuova sede perch\u00e9 da ritenuta troppo lontana da quella attuale (le due sedi distano circa 9\u00a0km).\nOltre all'Universit\u00e0 di Genova, anche alcune aziende hanno ritardato il loro trasferimento nel parco tecnologico, principalmente a causa della crisi economica mondiale del 2007-2008 che le ha spinte a rivedere il budget inizialmente preventivato per il trasferimento delle sedi, ma anche per l'attuale mancanza di collegamenti infrastrutturali adeguati verso il polo tecnologico. \nUn progetto per la realizzazione di un collegamento con la stazione ferroviaria di Genova Sestri Ponente Aeroporto e il parco tecnologico \u00e8 gi\u00e0 stato finanziato dalla Commissione europea.\nNel 2019 il progetto \u00e8 stato inserito nel Piano Urbano della Mobilit\u00e0 del Comune di Genova e prevede di realizzare il collegamento inizialmente tramite monorotaia, idea poi sostituita dalla proposta di creare un'infrastruttura per cabinovia.\nI lavori di costruzione della cabinovia tra l'aeroporto di Genova e il parco scientifico tecnologico dovrebbero iniziare nel dicembre 2023 e terminare nell'agosto 2024.\nE' in programma anche la costruzione d'una nuova stazione ferroviaria aeroporto/Erzelli i cui lavori dovrebbero iniziare nel gennaio 2022 e terminare nel luglio 2023.\nFavorevoli e contrari.\nNel corso degli anni, si sono espressi a favore del progetto del parco scientifico tecnologico tra gli altri: Federico Rampini (giornalista di Repubblica), Marco Doria (ex sindaco di Genova), Raffaella Paita (ex assessore Regione Liguria), e Claudio Burlando (ex presidente Regione Liguria), Giovanni Toti (presidente Regione Liguria), oltre ai dirigenti Confindustria Genova ed ovviamente ai titolari di Genova High Tech.\nSi sono espressi contro al progetto invece Sandro Biasotti (deputato di Forza Italia), Maurizio Rossi (senatore di Scelta Civica e proprietario dell'emittente televisiva Primocanale), Pierfranco Pellizzetti (giornalista del Fatto Quotidiano), Susy De Martini (politica de la Destra), e Antonio Gozzi (presidente di Assoacciai e della Virtus Entella).\nStoria.\nAnni Novanta.\nL'idea d'una serie di parchi tecnologici in Italia fu avanzata per la prima volta nel 1989 da Carlo Fracanzani, allora Ministro delle partecipazioni statali del Governo De Mita.\nIl piano industriale inizialmente prevedeva la creazione d'un parco tecnologico per le zone che pi\u00f9 avevano sofferto la de-industrializzazione negli anni ottanta: Napoli, Terni, Taranto e Genova.\nNegli anni successivi Terni e la Regione Umbria fecero tesoro dei fondi del piano per la creazione del \"Parco Tecnologico dell'Umbria Sitech\", inaugurato ufficialmente nel 1994 (che nel frattempo ha cambiato nome in \"Umbria Innovazione\").\nLo stesso \u00e8 avvenuto per Napoli: nel 1994 veniva inaugurato \"TechNapoli\", il Parco scientifico e tecnologico dell'area metropolitana di Napoli e Caserta.\nPer Taranto e la Puglia, invece, le cose sono andate un po' a rilento e l'inaugurazione del \"Polo Scientifico Tecnologico Magna Grecia\" di Taranto \u00e8 avvenuta solo nell'ottobre 2014.\n2000 - 2011.\nAgli inizi degli anni 2000, un gruppo d'imprenditori e manager liguri riuniti sotto l'associazione Dixet costituiscono la societ\u00e0 \"Genova High Tech (GHT) SpA\" finalizzata proprio alla realizzazione del polo tecnologico.\nLa societ\u00e0 viene capitanata da Carlo Castellano, amministratore delegato di Esaote SpA, e da Giuseppe \"Pino\" Rasero, ex dirigente dell'Istituto per la Ricostruzione Industriale (IRI). Nella societ\u00e0 sono presenti, tra le altre, quote di Intesa Sanpaolo, Banca Carige, Aurora Costruzioni, Coop Liguria, Prometeo Srl di Giuseppe Rasero, Talea SpA ed EuroMilano Spa, la societ\u00e0 immobiliare che ha progettato il campus universitario Bovisa del Politecnico di Milano nella zona nord del capoluogo lombardo.\nGenova High Tech e i suoi soci scelgono Erzelli per la costruzione del parco tecnologico per vari motivi. Oltre ad essere un'area libera da costruzioni, si tratta di una zona raggiungibile facilmente via treno (sono due le stazioni ferroviarie nelle vicinanze: la stazione di Genova Sestri Ponente e la stazione di Genova Cornigliano), via autostrada (la zona \u00e8 infatti situata accanto al casello \"Genova Aeroporto\" dell'autostrada A10 Genova-Savona), via aerea (a pochi metri dalla collina si trova l'aeroporto di Genova \"Cristoforo Colombo\").\nL'area verde nella zona di Monte Guano, tra Sestri Ponente e Cornigliano, ospiter\u00e0 spazi attrezzati per il gioco e lo sport con una pista da corsa di 10\u00a0km, spazi di sosta, percorsi pedonali e corsi d'acqua aperti al pubblico.\nIl progetto di riqualificazione della collina degli Erzelli, con un'estensione di 440.000\u00a0m\u00b2, \u00e8 curato dalla societ\u00e0 Genova High Tech Spa, fondata nel 2005 da Intesa Sanpaolo, Banca Carige, EuroMilano Spa ed Aurora Costruzioni.\nNel 2003 Genova High Tech firma un impegno d'acquisto dell'area degli Erzelli da Aldo Spinelli, allora proprietario dell'area che usava per il deposito container. Nel 2006 viene conclusa la vendita, con il versamento di 39 milioni di euro all'ex presidente del Genoa.\nAll'inizio il parco tecnologico avrebbe dovuto essere progettato dal famoso architetto genovese Renzo Piano, che per\u00f2 poi rinunci\u00f2 all'incarico nel 2006, a causa d'alcuni cambiamenti di strategia da parte di alcuni nuovi soci entrati nella cordata. In particolare, Renzo Piano contesta la scelta d'una sostanziale riduzione degli spazi verdi originariamente previsti nel progetto in favore dell'edilizia residenziale.\nIl progetto \u00e8 stato quindi affidato all'architetto milanese Mario Bellini.\nNell'ottobre 2006 \u00e8 stato siglato l'accordo di pianificazione tra Regione Liguria, Provincia di Genova e Comune di Genova, che approvava la variante urbanistica inerente all'intera area di Erzelli.\nIl 4 dicembre 2006 viene sottoscritto il primo accordo ufficiale tra istituzioni e Universit\u00e0 di Genova: si tratta d'un formale \"atto d'intenti\" tra Regione Liguria e ateneo genovese per avere risorse per la facolt\u00e0 di Ingegneria a Erzelli.\nNell'aprile 2007 viene firmato un accordo di programma tra Comune di Genova, Regione Liguria, Universit\u00e0 di Genova e Genova High Tech che prevede la costruzione del parco tecnologico con ampi spazi per aziende high tech, oltre al trasferimento della Facolt\u00e0 d'Ingegneria dell'Universit\u00e0 di Genova e di alcuni laboratori del CNR, e da aprile 2009 hanno quindi il via i lavori di costruzione del Parco Scientifico Tecnologico \"Leonardo Da Vinci\".\n2012 - 2019.\nNel maggio 2012 si trasferisce agli Erzelli la sede genovese di Ericsson.\nIl 24 luglio 2012 il consiglio d'amministrazione dell'ateneo genovese ha espresso parere negativo al trasferimento per la facolt\u00e0 d'ingegneria per problemi di copertura economica dell'operazione. Tuttavia nei mesi successivi si sono rimesse in moto le trattative tra Regione Liguria, Universit\u00e0 di Genova e Genova High Tech per migliorare le condizioni per il trasferimento della facolt\u00e0 ingegneristica presso la collina del ponente cittadino. \nA fine luglio \u00e8 arrivata la formale accettazione da parte del senato accademico dell'Universit\u00e0 di Genova per il trasferimento della facolt\u00e0 d'ingegneria ad Erzelli. \nIl 31 luglio 2013 a Roma, Regione Liguria, Universit\u00e0 di Genova, Comune di Genova, Agenzia Nazionale Invitalia e Ministero dello sviluppo economico hanno ufficializzato e sottoscritto l'accordo definitivo per il via libera al progetto.\nAgli inizi del 2014 Roberto Cingolani, direttore scientifico dell'Istituto Italiano di Tecnologia, ha confermato l'intenzione del centro di ricerca scientifica da lui diretto di aprire nel parco degli Erzelli un laboratorio dedicato alla robotica riabilitativa.\nA fine gennaio 2014 anche la multinazionale tedesca Siemens ha trasferito la sua sede genovese presso il parco tecnologico degli Erzelli.\nNei mesi successivi gli attori coinvolti si sono impegnati per permettere all'Universit\u00e0 di Genova d'acquistare direttamente il terreno dove dovr\u00e0 sorgere la Facolt\u00e0 d'Ingegneria, che nel frattempo ha cambiato nome in \"Scuola Politecnica\".\nRiguardo al progetto, alcuni docenti universitari hanno espresso dubbi sulla logistica e sul trasporto delle persone dal centro della citt\u00e0 alla collina del parco.\nSuccessivamente il consiglio di facolt\u00e0 approva un documento per bloccare nuovamente il trasferimento della facolt\u00e0 presso il polo tecnologico.\nNell'ottobre 2014 Luigi Predeval, nuovo presidente di Genova High Tech Spa, annuncia che \u00e8 stato siglato l'accordo ufficiale per il trasferimento di un dipartimento dell'IIT (Istituto Italiano di Tecnologia) presso polo tecnologico degli Erzelli. Il trasferimento dovrebbe coinvolgere circa un centinaio di ricercatori, che occuperanno un piano dell'edificio attualmente abitato dalla Siemens. Successivamente dovrebbero trasferirsi agli Erzelli altri trecento ricercatori dell'IIT, per un totale di quattrocento persone impegnate e tre-quattro piani dell'edificio in questione.\nNel maggio 2016 viene inaugurata la nuova sede dell'azienda biomedicale Esaote.\nNel novembre dello stesso anno il parco scientifico tecnologico assume il nuovo nome \"Great Campus\" (Genoa Research &amp; Advanced Technology Campus), e registra l'apertura dei primi laboratori di ricerca scientifica del polo tecnologico. Si tratta dei laboratori di robotica dell'Istituto Italiano di Tecnologia.\nNel gennaio 2017 l'Universit\u00e0 di Genova firma il documento ufficiale per l'acquisto dei terreni presso gli Erzelli da parte di Genova High Tech, terreni destinati all'allocazione della nuova facolt\u00e0 d'ingegneria.\nCon la firma di questo accordo, viene stabilita definitivamente la volont\u00e0 dell'Universit\u00e0 di Genova di trasferire agli Erzelli la Scuola Politecnica.\nA fine marzo 2017 Liguria Digitale, azienda partecipata della Regione Liguria, ha aperto la sua nuova sede presso il parco scientifico tecnologico degli Erzelli.\nNell'estate 2018 sono iniziati i lavori della prima fase del parco verde a fruizione pubblica, inaugurato nel maggio 2019. Il 31 ottobre 2018, l'Universit\u00e0 di Genova firma l'accordo per l'acquisto dei terreni dove costruire la nuova facolt\u00e0 d'ingegneria.\nAziende ed enti presenti nel parco tecnologico.\nLe aziende e gli enti presenti nel polo tecnologico o in procinto di trasferirsi sono:"}
{"id": "1459375", "revid": "123586601", "url": "https://it.wikipedia.org/wiki?curid=1459375", "title": "Knock on Wood (singolo Eddie Floyd)", "text": "Knock on Wood \u00e8 una canzone scritta da Eddie Floyd e Steve Cropper, pubblicata per la prima volta come 45 giri da Eddie Floyd nel 1966.\nFu eseguita lo stesso anno in duetto da Otis Redding e Carla Thomas. \u00c8 stata cantata da Wilson Pickett e ripresa alcuni anni dopo da David Bowie, che l'ha registrata dal vivo durante il suo tour del 1974 negli Stati Uniti e l'ha poi pubblicata nello stesso anno in un singolo nel Regno Unito. Ne esiste anche una versione di Eric Clapton inserita nell'album \"Behind the Sun\" del 1985.\nCover.\nVersione di Amii Stewart.\nLa versione con pi\u00f9 successo \u00e8 stata quella di Amii Stewart, che ha raggiunto il primo posto come singolo nella Billboard Hot 100 negli Stati Uniti ed in Canada, la seconda posizione in Italia, Francia, Australia e Svizzera, la terza in Nuova Zelanda, la quinta in Svezia, la sesta in Austria, la settima nei Paesi Bassi e la nona in Sud Africa nel 1978 ed \u00e8 entrata alla sesta nella Official Singles Chart nel Regno Unito nel 1979 e poi alla settima nel 1985.\nNel 1993 Beatrice Magnanensi e Letizia Mezzanotte la interpretano nella compilation \"Non \u00e8 la Rai 2\".\nNel 2009 anche James Taylor la interpreta nell'album \"Other Covers\".\nTracce.\n45 giri singolo\nLato A\nLato B\n45 giri maxi singolo\nLato A\nLato B"}
{"id": "1459376", "revid": "122223888", "url": "https://it.wikipedia.org/wiki?curid=1459376", "title": "La paura fa novanta XVI", "text": ""}
{"id": "1459377", "revid": "216354", "url": "https://it.wikipedia.org/wiki?curid=1459377", "title": "Siata Tipo Ufficio", "text": ""}
{"id": "1459380", "revid": "118179154", "url": "https://it.wikipedia.org/wiki?curid=1459380", "title": "Giovanni Boffa", "text": "Biografia.\nHa ottenuto la Maturit\u00e0 al Liceo di Lugano, ha poi compiuto stud\u00ee di lettere nelle Universit\u00e0 di Ginevra e di Firenze, dove si \u00e8 laureato.\nMembro di varie accademie, \u00e8 stato insignito di varie onorificenze.\nNel 1955, assieme al prevosto don Alfredo Maggetti, fu fondatore del \"Museo Plebano\" di Agno.\nIl 30 giugno 1981 ottenne la concessione del titolo di Nobile e di uno stemma da Umberto II di Savoia.\nBlasonatura: d'argento alla bordura d'azzurro, alla testa di un moro soffiante (\u00c8 uno stemma parlante: Boffa in dialetto lombardo vuol dire \"soffia\"), attorcigliata del campo e con il collo vestito d'oro."}
{"id": "1459381", "revid": "1873140", "url": "https://it.wikipedia.org/wiki?curid=1459381", "title": "Paradise", "text": ""}
{"id": "1459382", "revid": "767487", "url": "https://it.wikipedia.org/wiki?curid=1459382", "title": "Pinguini di Madagascar in Missione Natale", "text": "Pinguini di Madagascar in Missione Natale (\"The Madagascar Penguins in a Christmas Caper\") \u00e8 un cortometraggio animato del 2005, diretto da Gary Trousdale. Prodotto dalla DreamWorks Animation, \u00e8 stato inizialmente presentato nelle sale il 7 ottobre 2005 insieme al film \"Wallace &amp; Gromit - La maledizione del coniglio mannaro\". Il cortometraggio \u00e8 stato in seguito incluso nel DVD di \"Madagascar\", uscito il 15 novembre dello stesso anno.\nTrama.\nPrima degli eventi del film, i quattro pinguini stanno festeggiando il Natale al loro zoo di Central Park, ma Soldato, mentre osserva lo zoo con Alex, Marty, Melman e Gloria, vede Ted, l'orso polare, tutto solo e triste. Decide allora di andare in citt\u00e0 e comprargli un regalo. Sfortunatamente, il giovane pinguino finisce nelle mani di Nana, una burbera e violenta vecchietta, che lo scambia per un pupazzo: lo compra dalla bancarella e lo porta come regalo al suo barboncino che per\u00f2 tenta di sbranarlo. Gli altri tre pinguini, allora, corrono a salvarlo e, dopo diversi guai, riescono a riportarlo a casa. Una volta allo zoo, invitano Ted a festeggiare il Natale con loro."}
{"id": "1459384", "revid": "1305772", "url": "https://it.wikipedia.org/wiki?curid=1459384", "title": "Mironov", "text": "Mironov \u00e8 un cognome russo "}
{"id": "1459385", "revid": "271907", "url": "https://it.wikipedia.org/wiki?curid=1459385", "title": "Andrej Aleksandrovi\u010d Mironov", "text": ""}
{"id": "1459386", "revid": "406204", "url": "https://it.wikipedia.org/wiki?curid=1459386", "title": "Pellegrino Capaldo", "text": "Biografia.\nDopo la laurea in economia e commercio conseguita a 21 anni nel 1960, ha intrapreso la carriera accademica. Nel 1961 \u00e8 assistente ordinario, consegue la libera docenza e diventa nel 1970, professore ordinario dell'Universit\u00e0 La Sapienza.\nPubblica opere in tema di programmazione e finanza aziendale, bilanci dello Stato e d'impresa, risanamento di imprese in crisi. Svolge, inoltre, consulenze professionali per aziende ed enti ricoprendo incarichi di consigliere di amministrazione e presidente di diverse societ\u00e0, soprattutto nel settore del credito.\nAll'inizio degli anni ottanta fu uno dei tre probiviri designati dalla Segreteria di Stato della Santa Sede per dirimere la questione Banco Ambrosiano-IOR\nNel 1987 divent\u00f2 presidente della Cassa di Risparmio di Roma, e port\u00f2 a compimento l'acquisizione dall'IRI del pacchetto di controllo del Banco di Santo Spirito e, successivamente, del Banco di Roma; divent\u00f2 nel 1992 presidente dell'istituto di credito nato da questa fusione per incorporazione, la Banca di Roma. Nel dicembre del 1995 diede le dimissioni dalle sue cariche per ritornare alla precedente attivit\u00e0 universitaria e professionale. L'anno successivo fu indagato per la vicenda Federconsorzi, al relativo processo fu assolto con formula piena (non sussistenza dei fatti), sentenza confermata dalla Cassazione nel 2006, va ricordato, per\u00f2, che il reato di abuso d'ufficio si dichiarava estinto per avvenuta prescrizione.\nUn tempo esponente della Democrazia Cristiana, appoggi\u00f2 nel 1998 la nascita dell'Unione Democratica per la Repubblica (UDR) creata da Francesco Cossiga."}
{"id": "1459388", "revid": "2164271", "url": "https://it.wikipedia.org/wiki?curid=1459388", "title": "Riposseduta", "text": "Riposseduta (\"Repossessed\") \u00e8 un film parodia del 1990 scritto e diretto da Bob Logan, con Linda Blair e Leslie Nielsen.\nParodia de \"L'esorcista\" (1973), il film vede come ragazza posseduta proprio la Blair, interprete del medesimo ruolo nel parodiato, ma con un nome diverso. La sceneggiatura \u00e8 di William Peter Blatty, autore del romanzo da cui fu tratto il film del 1973, che ne scrisse il copione.\nTrama.\nPadre Jebedaiah Mayii tiene una lezione a degli studenti molto particolari comprendenti un coro mormone che risponde al \"presente\" cantando, un ragazzo \"secchione\" che fa domande continuamente, e una ragazza abbastanza procace che cerca di irretire il prete mostrando le sue estremit\u00e0 raccontando una sua storia riguardante Nancy Aglet, una donna che esorcizz\u00f2 due volte.\nNancy, modello ideale di casalinga americana e madre di famiglia, gi\u00e0 una volta posseduta quando era ragazzina viene \"riposseduta\" dal diavolo attraverso lo schermo del televisore. Andando il giorno dopo all'ospedale i medici (tutti con la stessa barba, anche le donne!) la visitano senza ricavarne nulla. Quando la possessione inizia a essere palese anche alla famiglia della donna, il marito di Nancy fa venire per un controllo Padre Luke Brophy, parroco insicuro con carenze di autostima che tende a cimentarsi in sermoni incomprensibili e concludenti in frasi bibliche di circostanza. Brophy, gi\u00e0 precedentemente contattato da Nancy, dopo essere stato aggredito dalla donna e sbattuto sul letto in un modo abbastanza goffo, annuncia la possessione.\nSu precedenti indicazioni della stessa Nancy, Brophy va a cercare aiuto presso Padre Jebedaiah Mayii, che gli risponde di compiere da solo l'esorcismo perch\u00e9 troppo vecchio e debole di cuore dopo l'esorcismo di Nancy del 1973. Brophy chiede l'esorcismo presentando alla commissione delle diapositive che mostrano Nancy in stato di ripossessione (compresa una in cui lei legata a letto saluta ammiccante la macchina fotografica alla \"compagnona\"). L'esorcismo viene concesso ma affidato alla coppia Ernest e Fanny, due star della TV religiosa che vogliono far avvenire l'esorcismo in diretta e in prima serata.\nAlla fine l'esorcismo viene mandato in tv e dopo varie bizzarrie avvenute durante la serata televisiva, Mayii decide di esorcizzare ancora una volta Nancy dal diavolo che ha provocato un pandemonio nello studio televisivo facendo fuggire tutti. Dopo molto tempo, l'esorcismo \u00e8 compiuto grazie al Rock and roll e Nancy \u00e8 di nuovo libera."}
{"id": "1459395", "revid": "287204", "url": "https://it.wikipedia.org/wiki?curid=1459395", "title": "Koji Makaino", "text": ""}
{"id": "1459400", "revid": "125448050", "url": "https://it.wikipedia.org/wiki?curid=1459400", "title": "Palazzo Buono", "text": "Il Palazzo Buono \u00e8 un palazzo monumentale di Napoli ubicato in via Toledo, nel quartiere Montecalvario.\nStoria ed architettura.\nIl palazzo fu eretto nel XVII secolo su progetto di Bartolomeo Picchiatti e su commissione della famiglia De Curtis. Successivamente divenne sede del banco del \"Monte dei Poveri Vergognosi\", e nel decennio francese cambi\u00f2 destinazione d'uso diventando il Tribunale di commercio.\nDopo il decennio francese il palazzo venne acquistato dalla famiglia Buono, che nel 1826 affid\u00f2 a Gaetano Genovese la ristrutturazione dell'edificio, compiuta in chiave neoclassica. Quindi il palazzo venne acquistato dai fratelli Bocconi che ne fecero un emporio, fino a quando nel 1921 fu venduto alla Societ\u00e0 Magazzini Milanesi, futura societ\u00e0 La Rinascente progettata e trasformato dall'ingegnere napoletano Gioacchino Luigi Mellucci . Nel 2008 La Rinascente chiude e il palazzo resta chiuso per tre anni; dal 2011 ospita un negozio della catena di abbigliamento svedese H&amp;M.\nLa facciata del palazzo \u00e8 improntata in stile eclettico con partizione del prospetto in tre ordini: dorico, ionico e corinzio. Nell'interno sono visibili i pilastri in calcestruzzo armato e sono installate scale mobili negli anni cinquanta."}
{"id": "1459402", "revid": "2220227", "url": "https://it.wikipedia.org/wiki?curid=1459402", "title": "We Ride", "text": "We Ride \u00e8 una canzone cantata da Rihanna per il suo secondo album \"A Girl like Me\". La canzone \u00e8 stata confermata come terzo singolo da MTV ed \u00e8 uscita nella met\u00e0 del 2006.\nNegli Stati Uniti il brano non entra nella \"Hot 100\", ma ottiene pi\u00f9 successo altrove. Non \u00e8 entrata neanche nella chart del Canada ma nel Regno Unito \u00e8 entrata in top 20 e in Nuova Zelanda nella top 10. A causa di questi scarsi risultati, il singolo \"Break It Off\" cantata con Sean Paul ha iniziato l'airplay prima del previsto.\nInformazioni sulla canzone.\nWe Ride \u00e8 una canzone R&amp;B/pop che parla del passato di una donna e del suo rapporto doloroso. Lei canta sulla promessa di come sarebbero stati sempre insieme ma continua a descrivere i momenti in cui ha fatto qualcosa per rimanere soli. Rihanna dice \u00abwhen we ride, we ride, its 'til the day that we die\u00bb. Nel secondo verso ha dei flashback del passato di quando erano insieme. La canzone \u00e8 stata scritta e prodotta da Stargate, lo stesso team che ha co-scritto e co-prodotto \"So Sick\" e \"Sexy Love\" di Ne-Yo, \"Scandalous\" delle Mis-Teeq e anche il singolo precedente di Rihanna, \"Unfaithful\".\nVideo musicale.\nIl video \u00e8 stato girato a Miami ed \u00e8 stato diretto da Anthony Mandler. Il 18 settembre il video \u00e8 andato in premi\u00e8re in Canada e il 20 settembre a Total Request Live dove ha debuttato alla 9\nAll'inizio del video Rihanna si incammina verso una Jeep bianca, ma viene interrotta dal suo cellulare; una volta risposto inizia la canzone.\nLa scena viene spostata su un'autostrada sul mare, dove Rihanna canta il singolo e guidare la precedente vettura; questa scena viene alternata a Rihanna, mentre balla danza classica mescolata a della danza pop con un abito marrone e uno chignon su uno sfondo del tutto bianco.\nPoi Rihanna immerge i piedi nella riva del mare, successivamente la vedremo sdraiata sul bagnasciuga.\nIn seguito la scena si sposter\u00e0 all'entrata di un negozio ed \u00e8 qui che Rihanna uscir\u00e0 dalla Jeep con tre amiche ed entrer\u00e0 dalla porta, dove sieder\u00e0 ad un tavolo con loro e mentre le ascolta mangia una patatina fritta, poi faranno un brindisi; questa scena non solo \u00e8 alternata a quelle precedenti della riva del mare, ma \u00e8 anche alternata a delle altre scene di Rihanna che cammina per strada con le sue amiche.\nL'ultima scena si sposta in un pub dove Rihanna si avvicina a un ragazzo con movenze sexy, poi baller\u00e0 con lui.\nInfine il video si conclude con lo sfondo bianco e lo sguardo di Rihanna rivolto verso il vuoto."}
{"id": "1459410", "revid": "287204", "url": "https://it.wikipedia.org/wiki?curid=1459410", "title": "Piero Carletto", "text": "Carriera.\nNel 1981 e dal 1984 al 1988 entra nella nazionale italiana partecipando a 3 campionati europei 1981/84/85, vincendoli nella specialit\u00e0 del 4 senza timoniere nel 1985 assieme a Massimo Furlan, Ettore Bulgarelli e Alberto Zunino.\nNel 1985/86/87 partecipa ai campionati del mondo assoluti conquistando un settimo, quinto e terzo posto (medaglia di bronzo) a Copenaghen dove stabilisce il record del mondo di velocit\u00e0, rimanendo tale imbattuto fino al 1994..\nNel 1987 vince come capovoga dell'\"otto\", le Universiadi di Zagabria.\nNel 1988 partecipa ai Giochi olimpici di Seul come capovoga dell'\"otto\" italiano, classificandosi settimo\nConclude la sua attivit\u00e0 agonistica nel 1990, dopo aver vinto nel 1989 (Amalfi) e nel 1990 (Genova) la Regata delle Antiche Repubbliche Marinare come capovoga del Galeone di Venezia.\nOnorificenze.\nPer i risultati sportivi ottenuti riceve dal CONI una medaglia di bronzo e una d'argento al Valor Atletico."}
{"id": "1459418", "revid": "120715765", "url": "https://it.wikipedia.org/wiki?curid=1459418", "title": "Giuseppe Zampieri", "text": "Fu sindaco di Vicenza dal 1948 al 1958, quindi senatore della Repubblica per due legislature, dal 1958 al 1968; ricopr\u00ec inoltre - nei primi anni venti - vari altri incarichi amministrativi a livello comunale e provinciale nonch\u00e9 in seno al Partito Popolare Italiano, cos\u00ec come nella Democrazia Cristiana in epoca repubblicana.\nBiografia.\nStudente in seminario prima, alla facolt\u00e0 di giurisprudenza dell'Universit\u00e0 di Padova poi, fu richiamato alle armi nel 1915 ed inquadrato quale ufficiale di complemento nel 141\u00ba Reggimento fanteria \"Catanzaro\". Partecip\u00f2 quindi ai combattimenti sul fronte dell'Isonzo, dove venne ferito e meritandosi una medaglia di bronzo al valor militare, commutata poi nel dopoguerra in medaglia d'argento sempre al V.M.\nLaureatosi in legge nel 1922, divenne notaio nel 1926, esercitando la professione prima in provincia di Verona, quindi in varie localit\u00e0 del vicentino, fino ad ottenere nel 1929 la sede notarile a Vicenza dove prosegu\u00ec l'attivit\u00e0 fino al 1963.\nIn seguito alle vicende politiche della prima guerra mondiale fu nel 1919 tra i fondatori del Partito Popolare Italiano (PPI) a Vicenza, ricoprendo fin dall'inizio l'incarico di componente della direzione provinciale del partito. Nel 1920 venne eletto in Consiglio provinciale, quindi nominato membro della giunta provinciale.\nFu attivo in politica cos\u00ec come nell'ambiente cattolico cittadino fino alla met\u00e0 degli anni venti, quando la progressiva fascistizzazione della societ\u00e0 lo marginalizz\u00f2, inducendolo a ritirarsi nell'attivit\u00e0 professionale, proseguendo la collaborazione con organismi religiosi diocesani (in particolare nella Societ\u00e0 di San Vincenzo de' Paoli) e con il vescovo Ferdinando Rodolfi.\nAl termine della seconda guerra mondiale riprese immediatamente l'attivit\u00e0 politica, venendo nominato segretario provinciale della nascente Democrazia Cristiana; eletto consigliere comunale a Vicenza, dopo essere stato per tre anni consigliere prima e assessore alle finanze poi, divenne sindaco nel 1948. Rieletto primo cittadino nel 1953, svolse tale incarico fino al 1958, quando venne candidato al Senato della Repubblica nel collegio di Vicenza. Eletto quindi senatore nella III Legislatura (1958-1963), fu confermato per un secondo mandato per il periodo 1963-1968 (IV Legislatura).\nProgressivamente critico nei confronti del partito - ed in particolare del segretario nazionale Amintore Fanfani - che a suo dire aveva perso l'originaria ispirazione cristiana delineata da don Luigi Sturzo, nel 1968 si ritir\u00f2 a vita privata.\n\u00c8 stato definito \"il sindaco della ricostruzione\" per aver risollevato la citt\u00e0 dopo i bombardamenti della seconda guerra mondiale. Suo era l'ideale della \"Grande Vicenza\", per cui la citt\u00e0 avrebbe dovuto essere il vero e proprio motore politico-amministrativo dell'intera provincia. Nella Vicenza degli anni cinquanta propose alcune iniziative che si sarebbero rivelate anticipatrici, come la deviazione del traffico dal centro cittadino (in particolare da Corso Palladio, cosa allora ritenuta scandalosa), il decentramento di uffici e servizi pubblici, lo svecchiamento generale della struttura amministrativa.\nAl Senato fu attivo in provvedimenti coerenti con i suoi ideali di attenzione alle autonomie ed al governo locali: fu, ad esempio, il relatore della legge costituzionale che istitu\u00ec, nel 1964, la Regione autonoma del Friuli-Venezia Giulia.\nNel 1994 il Comune di Vicenza gli intitol\u00f2 una via nel Quartiere di San Giuseppe (\"Mercato Nuovo\"), ove sono ospitati i nuovi Uffici dell'Amministrazione Finanziaria; nel 2009 infine, nel corso di un'apposita cerimonia svoltasi in Municipio il 3 luglio, gli venne intitolata l'ex \"Sala verde\" del Palazzo Comunale.\nOpere.\nAppassionato latinista, gran parte delle sue traduzioni dai classici sono tuttora inedite, conservate dalla famiglia. Pubblic\u00f2 nel 1967 la raccolta di poesie \"Dal mio Diario\" (Tip. G. Rumor, Vicenza). Nel 1984 il Comune di Vicenza diede alle stampe un suo scritto del 1962, \"Appunti a ricordo d'un concetto e d'un metodo applicati all'amministrazione della Comunit\u00e0 vicentina\"."}
{"id": "1459419", "revid": "228587", "url": "https://it.wikipedia.org/wiki?curid=1459419", "title": "Virtus unita fortior", "text": "Virtus unita fortior - talvolta: \"virtus unita fortior agit\" - \u00e8 una locuzione in lingua latina derivata dalla saggezza popolare. Il suo significato in lingua italiana pu\u00f2 essere restituito con: \"nell'unit\u00e0 la virt\u00f9 assume maggiore forza\". \nLa frase - che \u00e8 adottata come motto ufficiale dai paesi di Angola e Andorra - \u00e8 similare, ed ugualmente diretta, all'omologa Viribus unitis (pressappoco \"uniti nella forza\"). \nAl pari della simile \"Vis unita fortior\" (motto della citt\u00e0 di Lamezia Terme) viene adottata da diversi enti, organismi e associazioni.\nCarlo Goldoni la inserisce nella sua commedia \"Il raggiratore\", data a Venezia per il Carnevale del 1756. \nNel dialogo della quinta scena fra il Dottore Melanzana e il Conte Nestore, all'osservazione di quest'ultimo secondo cui \"con due ragioni alla mano, avrebbesi pi\u00f9 agevole la difesa\", il Dottore replica: \"Certamente virtus unita fortior\"."}
{"id": "1459428", "revid": "287204", "url": "https://it.wikipedia.org/wiki?curid=1459428", "title": "Alejandro Ramirez", "text": ""}
{"id": "1459429", "revid": "3831", "url": "https://it.wikipedia.org/wiki?curid=1459429", "title": "Magliano dei Marsi", "text": ""}
{"id": "1459430", "revid": "6923", "url": "https://it.wikipedia.org/wiki?curid=1459430", "title": "Cantacuzeno (ammiraglio)", "text": "Biografia.\nFu drungario della marina bizantina sotto il regno del basileus Alessio I Comneno, visse a cavallo dell'XI secolo e il XII secolo. Egli fu il primo membro importante della famiglia dei Cantacuzeni. Egli \u00e8 ricordato per aver vinto l'assedio di Laodicea contro gli arabi, e per aver sconfitto nel 1107 i normanni in Dalmazia, che erano guidati da Boemondo d'Antiochia.\nGiovanni Cantacuzeno fu figlio o nipote dell'ammiraglio Cantacuzeno."}
{"id": "1459431", "revid": "2220227", "url": "https://it.wikipedia.org/wiki?curid=1459431", "title": "Break It Off", "text": "Break It Off \u00e8 una canzone scritta ed interpretata da Rihanna con la partecipazione di Sean Paul. La canzone \u00e8 il quarto ed ultimo singolo, registrato nel 2006 e pubblicato lo stesso anno negli Stati Uniti, estratto dal secondo album di Rihanna \"A Girl like Me\". Il brano \u00e8 stato pubblicato il 13 novembre 2006 per la contemporary hit radio americana e il 27 febbraio 2007 per il mercato digitale a livello internazionale. \"Break It Off\" \u00e8 un brano pop-dancehall futuristico.\nLa canzone \u00e8 stata eseguita al Rockin' Capodanno 07 a New York il 1\u00ba gennaio. Rihanna ha detto di essere molto orgogliosa di questa canzone. \"Break It Off\" \u00e8 sulla compilation di \"Now That's What I Call Music\"!. Questa per Rihanna \u00e8 la quarta top 10 negli Stati Uniti e per Sean Paul la settima.\nCritiche.\n\"Break It Off\" ha ottenuto buoni responsi dai critici musicali. David Jeffries da AllMusic si \u00e8 dichiarato entusiasta, scrivendo nella propria recensione che \"sembra completamente sbronzo\" e che Rihanna contempli un bel confronto con Sean Paul. Kelefa Sanneh da \"The New York Times\" ha esaltato il pezzo e lo ha definito \"un vittorioso ritorno alla sua vecchia formula\". Quentin B. Huff da PopMatters ha lodato il contributo che Sean Paul ha dato al brano e ha esaltato l'hook di Rihanna, affermando che \"l'hook di Rihanna \u00e8 cos\u00ec contagioso che \u00e8 la sua voce l'unica cosa che non si staccher\u00e0 pi\u00f9 dalla testa. Questo \u00e8 un altro pezzo insaporito di dancehall che far\u00e0 colpo\".\nVideo musicale.\nBreak It off \u00e8 una delle poche canzoni in molti anni ad entrare nella Billboard Top 10 senza un video musicale. Tuttavia, su YouTube si possono vedere remix con la canzone originale oppure degli spezzoni in cui Paul la canta e Rihanna vestita e agghindata in un altro video, \"Pon De Replay\".\nUn video per la canzone era previta verso dicembre 2006. Sfortunatamente, sia Def Jam che l'Atlantic Records hanno detto che non ci sar\u00e0 nessun video per la canzone. Sean Paul allora ha dichiarato:"}
{"id": "1459432", "revid": "167080", "url": "https://it.wikipedia.org/wiki?curid=1459432", "title": "Omonima", "text": ""}
{"id": "1459447", "revid": "834", "url": "https://it.wikipedia.org/wiki?curid=1459447", "title": "Georgeanne Kalweit", "text": ""}
{"id": "1459449", "revid": "2220227", "url": "https://it.wikipedia.org/wiki?curid=1459449", "title": "If It's Lovin' that You Want", "text": "If It's Lovin' that You Want \u00e8 una canzone R&amp;B scritta da Samuel Barnes, Scott La Rock, Makeba, Jean Claude Oliver, Alexsander Mosely e Lawrence Parker ed \u00e8 il secondo singolo dell'album di debutto di Rihanna : \"Music of the Sun\".\nProdotta da Poke &amp; Tone, \u00e8 stata scelta come secondo singolo, dopo il successo di \"Pon de Replay\". Il singolo raggiunge la trentacinquesima posizione della \"Billboard Hot 100;\" la sua prima Top 40 e la sua seconda top 20 nel Regno Unito.\nA causa dell'uscita del suo secondo album \"A Girl like Me\" dopo soli 8 mesi dal suo album di debutto, \"If It's Lovin' that You Want\" fu l\u2019ultimo singolo estratto dall\u2019album. Questo singolo ha un seguito, \"If It's Lovin' that You Want, Pt. 2\" (con Cory Gunz) incluso nello stesso \"A Girl like Me\". \nVideo musicale.\nIl video della canzone \u00e8 stato girato a Malib\u00f9, nella Contea di Los Angeles in California, diretto da Marcus Raboy nel 2005, lo stesso anno dell'uscita del singolo. Scene del video mostrano un fal\u00f2 e la danza del ventre.\nIl video inizia con Rihanna che si trova in spiaggia vicino al mare, guarda lo schermo e pronuncia i primi versi della canzone, con indosso un costume viola. Mentre si annaca la ritroviamo in scene sfaldate dove va su un'acqua scooter. Poi balla il ritornello sulla spiaggia con delle ragazze, mentre intanto s'alternano le scene di ella stessa che adocchia lo spettatore con atteggiamenti delicati e spavaldi.\nPoi la ritroviamo ancora in spiaggia a danzare oppure distesa, con un vestito ambrato e poi sulla spiaggia, con un reggiseno dorato ed un pareo ambrato. Mentre balla la vediamo insieme ad alcuni ragazzi, oppure si rivolge allo spettatore. Le scene la mostrano anche a mare con dei movimenti sensuali e delicati, o in gruppo con le sue ballerine. L'ultima scena inquadra il primo piano della cantante che sorride e lo schermo s'oscura.\nTracce.\nUK Promo CD\nUK Vinyl, 12\", Promo\nAustralia Maxi-CD Single\nGermania Maxi-CD Single\nEuropa / Regno Unito CD Single"}
{"id": "1459456", "revid": "93556", "url": "https://it.wikipedia.org/wiki?curid=1459456", "title": "Palazzo Nunziante", "text": "Il Palazzo Nunziante \u00e8 un palazzo monumentale di Napoli, ubicato in via Domenico Morelli nel quartiere Chiaia.\nStoria e descrizione.\nL'imponente edificio, commissionato nel 1855 dal generale Alessandro Nunziante all'architetto milanese Errico Alvino, affaccia su via Morelli con una facciata avente un basamento in bugnato liscio alto due piani e con una parte mediana tripartita da ordini classici; nell'articolazione della facciata sono presenti anche due portoni.\nIl retro del palazzo affaccia in piazzetta Santa Maria Cappella Vecchia, un tempo cortile dell'omonima chiesa.\nSulla destra dell'androne si sale per il sontuoso scalone di rappresentanza, ornato da statue, che porta al piano nobile con il salone maggiore affrescato da Vincenzo Paliotti (1831-1894). \nIl palazzo, inoltre, conserva una cappella privata che contiene opere di Paolo De Matteis, Domenico Morelli, Paolo Vetri e Antonio Busciolano."}
{"id": "1459457", "revid": "2127271", "url": "https://it.wikipedia.org/wiki?curid=1459457", "title": "Storia della Societ\u00e0 Sportiva Lazio", "text": "Questa pagina tratta la storia della Societ\u00e0 Sportiva Lazio dal 1900 ai nostri giorni.\nLe origini e i primi anni.\n1900: la fondazione.\nLa Societ\u00e0 Sportiva Lazio nasce a Roma il 9 gennaio 1900 come \"Societ\u00e0 Podistica Lazio\"; la fondazione avviene su una panchina di Piazza della Libert\u00e0, nel rione Prati, ad opera di nove giovani atleti: Luigi Bigiarelli, Giacomo Bigiarelli, Odoacre Aloisi, Arturo Balestrieri, Alceste Grifoni, Giulio Lefevre, Galileo Massa, Alberto Mesones ed Enrico Venier; a essi si unirono successivamente Guido Annibaldi, Olindo Bitetti, Tito Masini, Raffaello Mazzolani, Tullio Mestorino e Giuseppe Valle. A ricordo dei nove fondatori, in occasione del centenario del sodalizio biancoceleste nel 2000, \u00e8 stata affissa in Piazza della Libert\u00e0 una targa con i loro nomi, voluta dall'allora presidente della Lazio Sergio Cragnotti. Successivamente alla sua fondazione, la societ\u00e0 capitolina vede pian piano aumentare le discipline praticate dai suoi atleti (nuoto, atletica leggera e calcio furono le prime sezioni istituite), divenendo cos\u00ec a tutti gli effetti una polisportiva, che nel corso dei decenni arriver\u00e0 a diventare la pi\u00f9 antica e grande d'Europa.\nIn principio, il club si sarebbe potuto chiamare \"Societ\u00e0 Podistica Romana\"; la scelta del nome \"Lazio\" fu un'opzione alternativa da parte dei fondatori per evitare problemi di omonimia con altre polisportive concittadine (ad esempio la Societ\u00e0 Ginnastica Roma), ma fu anche dettata dalla volont\u00e0 di andare oltre i confini cittadini e coinvolgere nelle attivit\u00e0 della nuova societ\u00e0 anche gli sportivi dell'attuale regione Lazio. Si trasse, inoltre, ispirazione dalla regione storica del Latium, in omaggio all'antica civilt\u00e0 latina. Dopo aver utilizzato per alcuni anni il bianco per le divise da gioco, dal 1904 il club impieg\u00f2 come colori sociali il bianco e il celeste (o la sua variante azzurro). I due colori, scelti dal giocatore-allenatore Sante Ancherani e dalla sua famiglia poich\u00e9 \u00abdelicati, signorili\u00bb, furono adottati stabilmente dal presidente Fortunato Ballerini in omaggio ai colori della bandiera del Regno di Grecia, la patria dei Giochi olimpici istituiti proprio nel periodo della nascita della Lazio; lo stesso Ballerini era uno dei promotori dell'assegnazione alla citt\u00e0 di Roma dei Giochi della IV Olimpiade del 1908 (poi disputati a Parigi). Sempre durante la presidenza Ballerini, come simbolo viene scelta l'Aquila che, secondo la simbologia antica, rappresenta la figura di Zeus, principale divinit\u00e0 del pantheon ellenico, nonch\u00e9 uno dei simboli delle legioni romane.\n1901-1912: i primi tornei.\nL'inizio dell'attivit\u00e0 calcistica della Lazio avvenne nel pomeriggio del 6 gennaio 1901 (anche se la sezione dedicata venne istituita solo il 3 ottobre 1910), quando Bruto Seghettini, gi\u00e0 socio e giocatore del Racing Club di Parigi nonch\u00e9 fondatore dell\"'Audace Club Podistico\" (e in seguito del Club Sportivo Audace Roma), si present\u00f2 nella sede societaria in Via Valadier, 21. Avendo appreso dai soci laziali che il \"football\" non era ancora praticato, decise di raccontare loro gli aneddoti delle origini, di insegnare le regole basilari di questo recente sport nato in Inghilterra, ma soprattutto mostr\u00f2 lo strumento con cui si praticava: una palla di corda annodata che rimbalzava ogni qual volta toccava terra.\nGli sportivi biancocelesti furono subito entusiasti e cominciarono a far pratica sul campo di Piazza d'Armi, spesso causando anche problemi di ordine pubblico. La Lazio comunque prosegu\u00ec negli allenamenti e Seghettini si vide ben presto superato in abilit\u00e0, poich\u00e9 gli aspiranti calciatori erano anche mezzofondisti, velocisti e marciatori.\nQuell'undici era una squadra dal profilo internazionale, difatti facevano parte dell'undici capitolino tre calciatori di origine italiana formatisi in Argentina: i fratelli Cerruti (Ernesto, Pietro ed Andrea); completavano la rosa: Balestrieri, Grassi, Grifoni, Bitetti, D'Amico, Mariotti, Pellegrini, Ancherani, De Mori, Golini, Masini (in alcune fonti citato col soprannome di \"Pizzarda\"), Pollina, Ricci.\nIl primo torneo calcistico disputato in assoluto dalla Lazio si svolse il 27 gennaio 1901, in occasione dei \"Ludi Sportivi al Secolo Nascente\", e vide le \"Aquile\" contrapposte alle societ\u00e0 \"Veloce Club Podistico\" e \"Forza e Coraggio\". Altri incontri avvennero contro i seminaristi scozzesi, che giocavano da tempo a Roma, dai quali i calciatori della Lazio impararono a occupare e controllare le zone del campo e passarsi la palla piuttosto che eccedere in individualismi, pur tenendo conto del fatto che i pi\u00f9 bravi potessero risolvere la partita (era il caso del centrattacco Sante Ancherani, vera punta di diamante di quella squadra). Intanto il calcio attirava sempre pi\u00f9 nuove leve e praticanti e, a partire dal novembre 1901, il club biancoceleste organizz\u00f2 un\"'Accademia del Football\" in collaborazione con la Forza e Coraggio, la Ginnastica Roma e lo Sporting Club.\nLa prima importante partita della storia del club, seppur non ufficiale, fu quella giocata tra Lazio e Virtus il 15 maggio 1904 in Piazza d'Armi, nelle vicinanze di Piazza Mazzini. Questo incontro \u00e8 considerato, seppur ufficioso, come il primo Derby romano. La Virtus era nata nel 1903, a seguito di una scissione interna alla Lazio, e i suoi fondatori erano gli \"ammutinati\" Mesones, Monarchi, Venarucci e Zanchi. La partita fin\u00ec 3-0 per i laziali con una tripletta di Ancherani. Il giorno seguente la cronaca del match venne riportata sui giornali locali. All'epoca il socio e calciatore svizzero Oscar Frey fece arrivare direttamente dalla Gran Bretagna i regolamenti ufficiali, indispensabili per una corretta pratica. Fu proprio in questa occasione che vennero usate per la prima volta maglie di gioco biancocelesti, per la precisione con un disegno a scacchi.\nNel 1907 venne organizzato un campionato romano ufficioso che la Lazio vinse battendo in finale ancora una volta la Virtus. Il 7 giugno dell'anno successivo la compagine biancoceleste sconfisse in un solo giorno Lucca FC, SPES Livorno e Virtus Juventusque, vincendo cos\u00ec il \"Campionato Interregionale Centro-sud\" e al contempo segnando un vero e proprio record. Almeno dal 1908 si affili\u00f2 alla FIF (pur costituendo ufficialmente il suo settore calcistico due anni pi\u00f9 tardi), Nel 1910 venne organizzato un campionato romano ufficiale di III Categoria e la Lazio lo vinse agevolmente con questi risultati: Lazio-Fortitudo 11-0 e 4-1; Lazio-Roman 6-1 e 6-0; Lazio-Juventus Roma 2-0 e 2-0; il giorno 3 ottobre dello stesso anno viene anche istituita la sezione calcistica biancoceleste. La formazione laziale vinse anche le edizioni del 1911 e 1912 dimostrando di essere chiaramente la squadra pi\u00f9 forte e rappresentativa dell\"'Urbe\".\n\"Classifiche Campionato Romano ufficiale di III Categoria 1910, 1911 e 1912:\"\n1912-13: il primo campionato di massima serie.\nNella stagione 1912-13, dopo vari campionati di Terza Categoria, la Lazio partecip\u00f2 per la prima volta al campionato di Prima Categoria. La FIGC, difatti, organizz\u00f2 il primo vero campionato nazionale consentendo, per la prima volta, alle squadre del Centro-Sud di giocarsi il titolo di Campione d'Italia con le grandi squadre del Nord. La Lazio, naturalmente, venne inserita nel Girone laziale del Torneo del Sud Italia. Vinse senza difficolt\u00e0 il girone eliminatorio e si qualific\u00f2 alle finali del Torneo del Sud a cui partecipavano anche le vincenti del Girone toscano e del Girone campano. In semifinale affront\u00f2 la vincente del Girone toscano, la Virtus Juventusque di Livorno. Se ne sbarazz\u00f2 battendola in entrambe le gare per 3-1 e 3-0 e si qualific\u00f2 alla finale dove affront\u00f2 la vincente del Girone campano, il Naples.\nLa Lazio ipotec\u00f2 la vittoria del Torneo del Sud e la qualificazione alla \"finalissima\" per lo \"Scudetto\", vincendo per 2-1 in casa del Naples (reti di Coraggio e Consiglio). Bast\u00f2 poi un pareggio a Roma per vincere il Torneo del Sud e a qualificarsi alla \"finalissima\" nazionale contro la favorita ; come da pronostici, i \"Leoni Bianchi\" piemontesi si rivelarono troppo forti per la Lazio che solo un anno prima militava in Terza Categoria, cos\u00ec nel match disputatosi a Genova il 1\u00ba giugno 1913 la compagine biancoceleste sub\u00ec una pesante sconfitta per 6-0 dalla squadra vercellese.\n1913-14: secondo primato consecutivo e record di vittorie.\nNella stagione 1913-1914 la Lazio primeggi\u00f2 nel Girone laziale vincendo tutte le partite e vinse anche le finali del Torneo del Sud battendo lo SPES Livorno in semifinale (1-0 e 3-0) e l'Internazionale Napoli in finale (1-0 e 8-0). In tal modo, oltre a conquistare il Torneo del Sud per la seconda volta consecutiva e a qualificarsi per la \"finalissima\", vinse ben 14 partite consecutive, record battuto dall'Inter solo nel campionato 2006-07.\n1914-15: il torneo sospeso per cause belliche.\nNella stagione 1914-15 la Lazio giunse seconda nel Girone Laziale, dietro il Roman, qualificandosi al Girone Finale dell'Italia Centrale a cui parteciparono anche le prime due del Girone Toscano, e Lucca. Ancora una volta la formazione laziale si dimostr\u00f2 superiore alle altre compagini, ottenendo il primo posto in classifica e guadagnandosi cos\u00ec l'accesso alla Finale del Centro-Sud. Tale incontro, tuttavia, non fu disputato a causa del mancato completamento del Torneo dell'Italia Meridionale tra Internazionale Napoli e Naples (uniche iscritte), la cui vincente avrebbe dovuto affrontare la Lazio per determinare la squadra Campione dell'Italia Centro-Meridionale. I risultati delle partite del 16 e del 23 maggio (Internazionale-Naples 3-0 e Naples-Internazionale 4-1) avrebbero determinato la necessit\u00e0 di spareggio, ma la sfida di ritorno non risulta esser mai stata omologata perch\u00e9 il 23 maggio 1915 la FIGC dispose la sospensione di ogni match del massimo campionato per l'entrata dell'Italia nella prima guerra mondiale.\nAl termine delle ostilit\u00e0 belliche il titolo di campione d'Italia 1914-15, rimasto fin l\u00ec vacante, venne attribuito d'ufficio al Genoa, formazione che si trovava in testa a una giornata dal termine nel Girone Finale del Nord Italia; vennero quindi ignorate \"a priori\" le possibili ragioni delle compagini centro-meridionali, Lazio \"in primis\", presumibilmente a causa del divario tecnico che all'epoca ancora le separava dalle pi\u00f9 competitive rivali settentrionali. Proprio a seguito di tale decisione, che si prestava a pi\u00f9 di una rimostranza, e soprattutto sulla circostanza che vuole la delibera attributiva a tutt'oggi irreperibile, nel 2015 \u00e8 stato aperto un procedimento in seno alla FIGC volto a valutare la possibile assegnazione del succitato titolo \"ex aequo\" a Genoa e Lazio, il cui esito \u00e8 tuttora in corso.\nTornando al 1915, furono molti i calciatori biancocelesti che partirono per il fronte, tra cui i fratelli Di Napoli (Vincenzo e Leonardo Luigi), Levi (Guido e Mario), Zoppi (Ezio e Attilio) e Zucchi (Luigi e Angelo), il centrocampista Faccani e gli attaccanti Coraggio, Consiglio e Corelli I; durante la Grande Guerra \u00e8 stato acclarato che furono ben 30 i caduti del sodalizio biancoceleste fra atleti, soci e dirigenti, e 13 i feriti in combattimento. Alcuni dei giocatori, al loro ritorno, decisero di abbandonare l'attivit\u00e0 agonistica.\n1919-20: la ripresa delle attivit\u00e0 sportive.\nAlla fine della Grande Guerra il campionato riprese, ma la Lazio era stata nel frattempo indebolita dal conflitto mondiale, durante il quale persero la vita alcuni suoi campioni e quelli che invece riuscirono a tornare dal fronte si ritirarono dalla carriera agonistica; di conseguenza la squadra capitolina perse la supremazia nel Girone laziale e in quello meridionale. Nell'annata 1919-20, pur avendo calciatori di talento, tra cui un giovane Fulvio Bernardini (che allora giocava in porta), non riusc\u00ec neanche a qualificarsi alle semifinali del Torneo del Centro-Sud.\nGli anni 1920.\n1920-1925.\nNell'annata 1920-21 le sorti laziali furono migliori, difatti la formazione romana stavolta riusc\u00ec ad arrivare tra le prime due nel Girone laziale e a qualificarsi alle semifinali interregionali. Si trov\u00f2 di fronte per\u00f2 il forte , che l'anno prima aveva perso la \"finalissima\" nazionale contro l'Inter solo per 3-2, e il Naples. Arriv\u00f2 terza e ultima in questo girone, venendo cos\u00ec eliminata.\nUna curiosit\u00e0: in seguito alla partita Naples-Lazio 4-2 il portiere laziale Bernardini, umiliato per le quattro reti subite, decise di cambiare ruolo e giocare in attacco. Saggia fu la sua decisione poich\u00e9 negli anni successivi mise a segno molti gol diventando uno dei bomber pi\u00f9 prolifici del campionato meridionale.\nNella stagione 1921-22 la Lazio prese parte al torneo CCI non riuscendo a qualificarsi per\u00f2 alle finali di Lega Sud, mentre nell'annata 1922-23 la formazione romana, la quale poteva avvalersi di giocatori di livello come i fratelli Saraceni, Fernando e Luigi, pochi tra i tanti giocatori nella storia del calcio italiano ad aver indossato nel corso della loro carriera la maglia di una sola societ\u00e0, quella biancoceleste in tal caso, Maranghi e Bernardini, riusc\u00ec a vincere il campionato di Lega Sud battendo in finale il di Torre Annunziata per 3-3 e 4-1 e a qualificarsi ancora una volta per la \"finalissima\" contro il Genoa; gli squadroni del Nord erano per\u00f2 ancora troppo forti per le compagini centro-meridionali e cos\u00ec i genoani si imposero nettamente in gara doppia per 4-1 e 2-0.\nNella stagione 1923-24 la Lazio si rinforz\u00f2 ingaggiando altri calciatori di talento come il portiere Ezio Sclavi e l'attaccante Antonio Vojak. L'apporto di questi due elementi non bast\u00f2 per\u00f2 alle \"Aquile\" per qualificarsi alla finale di Lega Sud. Nell'annata 1924-25 la societ\u00e0 capitolina si rinforz\u00f2 ulteriormente con gli arrivi dell'emergente allenatore magiaro Dezs\u0151 K\u0151szegy, che prese il posto del tecnico Guido Baccani, passato alla guida della Nazionale, e dei giocatori Pardini e Cattaneo. Ancora una volta per\u00f2 fu eliminata nelle semifinali di Lega Sud. Intanto Bernardini, con le sue numerose reti, si mise ben in mostra e il 22 marzo 1925 debutt\u00f2 addirittura con la Nazionale italiana nell'amichevole contro la Francia, diventando il primo calciatore laziale e centro-meridionale a riuscire nell'impresa d'indossare la maglia azzurra.\n1925-1930.\nAl termine della stagione 1925-26, a causa di una riforma dei campionati voluta dalla FIGC (la cosiddetta Carta di Viareggio) e alle partenze di Sclavi, Vojak e Cattaneo, arriv\u00f2 cos\u00ec la retrocessione nella nuova Prima Divisione. La Lazio per\u00f2, malgrado indebolita ulteriormente dall'addio di \"Fuffo\" Bernardini (ceduto all'Inter), riusc\u00ec dopo una sola stagione a tornare nella massima serie grazie al primo posto ottenuto nel Girone D di Prima Divisione. Nell'annata 1927-28 i capitolini vennero retrocessi, ma furono poi ripescati per il contemporaneo allargamento del numero di squadre in campionato. Da registrare durante quella stagione la mancata fusione con altre societ\u00e0 romane, che si unirono andando a creare quella che sar\u00e0 la storica rivale cittadina: l'AS Roma. Il Generale Giorgio Vaccaro, all'epoca vicepresidente del club laziale, fu l'artefice del rifiuto alla fusione e, con queste parole, volle sottolineare la differenza tra lo storico sodalizio biancoceleste e la neonata compagine giallorossa:\nDopo la nascita della Roma (1927), le differenze esistenti tra i sostenitori delle varie formazioni romane si acuirono: la denominazione cittadina fu inevitabilmente un traino importante per la nuova compagine, la quale trov\u00f2 sede quasi naturale \u2013 campo di gioco compreso \u2013 nel popolare quartiere di Testaccio, mentre la Lazio, nata e cresciuta nella zona settentrionale della citt\u00e0 e che giocava allo Stadio della Rondinella (nei pressi dell'attuale Stadio Flaminio) conservava i suoi sostenitori soprattutto nei quartieri Prati e Trionfale. Tuttavia durante il ventennio fascista queste differenze erano decisamente sgradite al regime che, almeno all'apparenza, trattava ogni club allo stesso modo, purch\u00e9 contribuisse a portare lustro alla nazione, considerandolo rappresentativo della propria citt\u00e0. In realt\u00e0 i campanilismi esistevano eccome, e portatori ne erano proprio quei gerarchi che, in teoria, avrebbero dovuto combatterli. Fortunatamente queste \"guerre\" pi\u00f9 o meno sotterranee restituirono al gioco quella sua componente aleatoria e competitiva che, a dispetto di una rigida pianificazione centrale, contribuirono alla sua fortuna.\nNell'annata 1928-29, dopo non poca fatica, la Lazio evit\u00f2 per un soffio la retrocessione in Prima Divisione e venne ammessa nel nuovo massimo torneo calcistico a girone unico, istituito a partire dalla stagione 1929-30. L'esordio nel campionato di Serie A delle \"Aquile\" avviene in casa il 6 ottobre 1929, allo Stadio della Rondinella, contro il , campione italiano in carica. Gli inizi sono dei pi\u00f9 beneauguranti, il risultato \u00e8 infatti di 3-0 in favore della Lazio; il resto della stagione culminer\u00e0 in un quindicesimo posto raggiunto all'ultima giornata di campionato.\nGli anni 1930.\n1930-1935.\nI primi anni del decennio sono quelli della \"Brasilazio\", una squadra imbottita di calciatori brasiliani, tra cui i fratelli Fantoni (Jo\u00e3o, Octavio e Leon\u00edzio), Alejandro Demar\u00eda ed Anfilogino Guarisi, che, per\u00f2, non riesce a conseguire i successi sperati. Le sue, infatti, sono prestazioni altalenanti, ed i risultati, a fine anno, sono un ottavo posto nel campionato 1930-31 ed una tredicesima piazza nell'annata successiva.\nNell'estate del 1932, l\u2019allenatore austriaco Karl St\u00fcrmer sostituisce il carioca Am\u00edlcar e, nello stesso anno, la Lazio batte la Roma per 2-1 nel derby casalingo, ottenendo il primo successo della propria storia contro i cugini giallorossi.\nA dimostrazione di come la stracittadina fosse gi\u00e0 molto sentita, nonostante si giocasse solo da pochi anni, \"Il Littoriale\" descriveva cos\u00ec l'ingresso in campo delle due squadre:\nNell'estate dello stesso anno \u00e8 da ricordare una storica partita disputata dalla Lazio allo Stadio Prater di Vienna contro la formidabile formazione giovanile del Wacker. Il tecnico St\u00fcrmer mise in campo calciatori molto giovani, di et\u00e0 compresa tra i 12 ed i 14 anni, da lui soprannominati \"\"Pulcini\", i quali costrinsero al pareggio (1-1) i ben pi\u00f9 esperti giocatori austriaci: per la Lazio segn\u00f2 il centrocampista Capponi. I dirigenti del Wacker rimasero impressionati dalla prestazione delle giovani \"Aquile\", e, da quella sera, il gruppo di quei piccoli eroi laziali prese il nome di \"Pulcini di Vienna\"\".\nCon l'insediamento di Eugenio Gualdi alla presidenza del club, aumentano notevolmente le ambizioni di classifica, con la Lazio che, reduce da due annate concluse a met\u00e0 classifica, torna ai vertici del calcio italiano. Nell'estate del 1934, la societ\u00e0 d\u00e0 il via ad una poderosa campagna di rafforzamento, proponendosi addirittura di acquistare dall'Ambrosiana-Inter l'attaccante Giuseppe Meazza, autentica \"bandiera\" nazionale, orgoglio del regime e fresco trionfatore al Mondiale. Il trasferimento a Roma sfuma per \u00abragioni delicatissime\u00bb, ma la Lazio riesce a comunque a soffiare proprio alla societ\u00e0 milanese, dalla quale acquista Virgilio Felice Levratto e Gipo Viani, l'ambito centravanti Silvio Piola, proveniente dalla . Ci\u00f2 avvenne indubbiamente per l'intervento diretto del segretario amministrativo del Partito Nazionale Fascista, Giovanni Marinelli, il quale, in una lotta senza esclusione di colpi, prevalse sulla volont\u00e0 dello stesso calciatore di accasarsi a Milano e sulle pressioni del federale di Torino, che a sua volta si mosse per portare Piola in maglia granata. Il bomber lombardo a Roma giocher\u00e0 per nove lunghe stagioni e vanta tuttora il record di marcature in Serie A con la Lazio (143 su 274 sue reti totali in massima serie siglate con , Lazio, Juventus e Novara, a cui dovrebbero aggiungersi i 27 gol segnati dal centrattacco azzurro con la maglia del nell'annata 1943-44, ed i 16 realizzati con la casacca juventina nel campionato 1945-46, a due gironi geografici, i cui risultati non furono mai conteggiati a fini statistici). Dalla Roma viene anche acquistato l'esperto centrocampista della Nazionale, nonch\u00e9 ex capitano giallorosso, Attilio Ferraris IV, mentre dalla Triestina arriva il portiere Giacomo Blason.\n1935-1940.\nDopo il settimo posto ottenuto nella stagione 1935-36, nell'annata 1936-37 la Lazio, allenata dal tecnico ungherese J\u00f3zsef Viola, raggiunge la seconda piazza alle spalle del Bologna, all'epoca una delle squadre pi\u00f9 forti d'Europa, dopo essersi laureata campione d'inverno, al termine del girone d'andata, e dopo aver visto sfumare la possibilit\u00e0 di vincere lo \"Scudetto\" per gli infortuni occorsi ai propri giocatori titolari, con il conseguente inserimento di riserve rivelatesi non all'altezza. \nIn questo periodo, la formazione romana \u00e8 trascinata dalle prestazioni di calciatori come Baldo, Monza e Zacconi, oltre che dalle numerose segnature realizzate dal centrattacco Silvio Piola, e compie le sue prime esperienze europee ad alti livelli, partecipando alla Coppa dell'Europa Centrale (torneo antesignano della Coppa Mitropa). In questa competizione, la Lazio cede solamente nella doppia finale alla quotata compagine magiara del Ferencv\u00e1ros.\nGli anni seguenti sono privi di particolari soddisfazioni, con i capitolini che si attestano su posizioni di met\u00e0 classifica: uno dei momenti di maggior gloria risulta essere il derby del 15 gennaio 1939, in cui i \"biancocelesti\" si impongono in \u201ctrasferta\u201d, al Campo Testaccio, con un secco 2-0.\nNella stagione 1939-40 viene raggiunto, invece, un buon quarto posto alle spalle delle tre grandi formazioni dell'epoca: l'Ambrosiana-Inter, il Bologna e la Juventus.\nGli anni 1940.\n1940-1945.\n\u00c8 l'epoca del Grande Torino, e la Lazio, che pu\u00f2 contare sulle prestazioni dei vari Gradella, Gualtieri e Puccinelli, si attesta in posizioni di met\u00e0 classifica, alternando annate esaltanti, come quelle 1941-42 e 1949-50, in cui la formazione biancoceleste raggiunge due quarti posti, ad altre in cui ricopre in campionato un ruolo di secondo piano. Nel 1943, il campionato viene sospeso per cause belliche. A livello locale, viene organizzato il Campionato romano di guerra, che la Lazio vince nell\u2019edizione 1943-44, tornando cos\u00ec all'epoca pionieristica. La notizia che, per\u00f2, sconvolge il mondo biancoceleste \u00e8 che Silvio Piola, goleador di tutti i tempi della Lazio in Serie A e del calcio italiano in generale, dopo nove stagioni ininterrotte in maglia laziale, decide di trasferirsi in Piemonte immediatamente dopo l'8 settembre 1943, per vestire la maglia del Torino FIAT.\n1945-1950.\nConclusasi la Seconda guerra mondiale, nel campionato 1945-46, diviso in due gironi, la Lazio non riesce a raggiungere la fase finale. Nelle due stagioni successive invece i romani si attestarono su posizioni di met\u00e0 classifica, mentre quella del 1948-49, complici vari avvicendamenti a livello societario, fu una stagione difficile, con stipendi al minimo e giocatori che scioperano, cosicch\u00e9 a met\u00e0 campionato la Lazio si ritrov\u00f2 ultima in classifica, nonostante l'illusione degli otto gol rifilati al . La compagine biancoceleste, che intanto era stata affidata al tecnico Mario Sperone, ottiene comunque la salvezza chiudendo il campionato al tredicesimo posto, riuscendo anche a costringere al pari (2-2) allo Stadio Nazionale il leggendario undici granata del Grande Torino.\nNella stagione seguente (1949-1950) la Lazio, grazie all'operato del presidente Remo Zenobi che ricostru\u00ec e ricompatt\u00f2 un ambiente diventato ormai logoro, si classifica al quarto posto, mostrando una solida retroguardia coi difensori Antonazzi e Remondini, protetta dai centrocampisti Alzani e Flamini. Inoltre furono grandi le prestazioni del portiere Sentimenti IV, il quale non fu riconfermato dalla Juventus poich\u00e9 giudicato ormai troppo avanti con gli anni e che in quell'annata fu seguito in maglia biancoceleste dal fratello Sentimenti III, e successivamente anche dall'altro fratello Sentimenti V.\nGli anni 1950.\n1950-1955.\nNel frattempo, complici le defezioni di Juventus, Milan ed Inter, la Lazio si riaffaccia sul panorama internazionale partecipando alla Coppa Latina del 1950 (antesignana della Coppa dei Campioni). I risultati non sono quelli sperati, ma il misurarsi con importanti realt\u00e0 calcistiche europee contribuisce alla crescita sportiva del club romano, confermata dal quarto posto in campionato raggiunto, ancora una volta, nella stagione 1950-51, alle spalle delle solite grandi squadre del Nord, ovvero le due milanesi e la Juventus.\nNel 1953, termina l'era del presidente Zenobi, durante la quale la Lazio era riuscita a ridurre la distanza dalle grandi del calcio italiano e a vincere ben sette derby su otto. Gli succede l'imprenditore veneto Costantino Tessarolo, la cui squadra ottiene il dodicesimo posto nella stagione 1954-1955.\n1955-1960.\nNella stagione 1955-56 il presidente Tessarolo effettua un'onerosa campagna acquisti, che vede spiccare i nomi di Bettini, Selmosson e Muccinelli. Il campionato, sebbene caratterizzato da alti e bassi, si concluder\u00e0 con un sorprendente terzo posto.\nL'estate successiva, con altre importanti acquisizioni, si cerca di consegnare al tecnico inglese Jesse Carver una squadra che possa vincere finalmente lo \"Scudetto\" ma, complice una partenza a rilento, al termine del campionato sar\u00e0 ancora terzo posto nonostante le prestigiose vittorie entrambe per 3-0 su Milan e Fiorentina, le prime due classificate al termine del torneo. Il patron Tessarolo, dopo gli ingenti sforzi in sede di calciomercato, lascia la societ\u00e0 con un grave deficit di bilancio.\nLa gestione successiva, nelle persone del presidente Leonardo Siliato e dell'industriale nonch\u00e9 consulente societario Antonio Alecce, si occupa soprattutto di ripianare i debiti, ma arriva comunque la conquista del primo trofeo ufficiale, la Coppa Italia del 1958, con l'ex attaccante biancoceleste \"Fuffo\" Bernardini in panchina; con questa vittoria, ottenuta battendo la Fiorentina per 1-0 grazie alla rete di Maurilio Prini, i \"biancocelesti\" furono anche la prima squadra italiana a poter sfoggiare sulle maglie la coccarda tricolore per il successo nel torneo. La gioia dura poco, poich\u00e9 in estate si materializza una clamorosa cessione del beniamino svedese Arne Selmosson alla Roma, generando una vera e propria rivolta dei tifosi laziali. Insieme a lui partono anche altri giocatori di rilievo, e la Lazio si affida cos\u00ec, oltre al suo esperto portiere nonch\u00e9 capitano Roberto Lovati, anche a calciatori promettenti e di prospettiva, quali Bizzarri, Carosi e Janich, che raggiungeranno alla fine un piazzamento di met\u00e0 classifica.\nAl termine dell'annata 1959-60 il club romano, a causa delle perduranti difficolt\u00e0 economico-finanziarie, deve fare a meno anche del centravanti brasiliano Humberto Tozzi, uno dei pochi calciatori di livello rimasto alla corte biancoceleste ed utile per rimpinguare le cassa societarie, il quale, dopo aver rifiutato il trasferimento al Torino, fece ritorno in patria. Il campionato si conclude per le \"Aquile\" con il dodicesimo posto in classifica; una delle poche soddisfazioni per i colori biancocelesti arriva dalla Coppa dell'Amicizia, competizione internazionale fra compagini italiane e francesi. Il torneo fu conquistato dalla Federazione italiana, e la Lazio contribu\u00ec alla vittoria battendo il Sedan sia nella gara d'andata (3-1 allo Stadio Olimpico) che in quella di ritorno (4-2 in terra di Francia).\nGli anni 1960.\n1960-1965.\n\u00c8 sicuramente un decennio tra i pi\u00f9 negativi della storia della Lazio: l'annata 1960-61 \u00e8 disastrosa, con continui avvicendamenti ai vertici societari tra l'uscente Siliato, il reggente Ercoli, l'ex patron Tessarolo in veste di commissario straordinario e poi Massimo Giovannini, chiamato dal presidente della Lega Calcio Giuseppe Pasquale a sostituire proprio il dimissionario Tessarolo; in questo intricato scenario arriva la prima retrocessione in Serie B nella storia del club capitolino, condannato cos\u00ec al primo dei suoi undici campionati di serie cadetta (l'ultimo nel 1987-88). Proprio nel 1961 per\u00f2, la Lazio contribuisce alla vittoria della Coppa delle Alpi da parte della Federazione italiana, a scapito di quella svizzera, battendo in gara doppia i transalpini del Grasshopper, superati nella gara d'andata con un rotondo 5-0 ed amministrati al ritorno, quando sono stati costretti al pareggio (3-3) dalle \"Aquile\". Nello stesso anno, la compagine biancoceleste arriva anche in finale di Coppa Italia, nella quale per\u00f2 \u00e8 sconfitta ad opera della Fiorentina col punteggio di 2-0.\nIl cammino della Lazio, seppur condotto con discreti risultati, \u00e8 caratterizzato da un continuo alternarsi di allenatori: da Todeschini a Ricciardi per poi arrivare a Facchini. \u00c8 proprio quest'ultimo a sfiorare l'immediato ritorno nella massima serie, se non fosse stato per l'arbitro Iginio Rigato, che, nella partita decisiva contro il Napoli, non vede il pallone calciato dal capitano Seghedoni infilarsi in porta per poi uscire a causa di un buco nella rete.\nLa stagione 1962-63, dopo il prematuro esonero di Facchini voluto dal neo-patron laziale, il produttore cinematografico e politico Ernesto Brivio, in favore dell'argentino Juan Carlos Lorenzo, reduce dall'esperienza come CT dell\"'Albiceleste\", vede la Lazio raggiungere il secondo posto in classifica, anche grazie alle reti del suo bomber Orlando Rozzoni e alle prestazioni dei vari Cei e Zanetti, terminando cos\u00ec il purgatorio della B. L'aritmetica promozione viene conquistata nel match casalingo contro la Pro Patria in un Olimpico affollato da oltre 60.000 spettatori.\nNel campionato di Serie A 1963-64, il tecnico Lorenzo ottiene, con una squadra formata da molti giovani, un buon ottavo posto, malgrado in ambito societario si verifichi l'ennesimo cambio al vertice, con Angelo Miceli che diviene prima commissario straordinario e poi presidente, dopo l'uscita di scena del controverso Brivio.\nL'anno successivo, sotto la presidenza di Giorgio Vaccaro, Lorenzo si trasferisce clamorosamente sulla sponda giallorossa del Tevere, e la Lazio ne sentir\u00e0 la mancanza, visto che al termine di quel campionato, sotto la guida di Umberto Mannocci, si piazzer\u00e0 al quattordicesimo posto in classifica.\n1965-1970.\nIl 18 novembre 1965, il giovane commissario straordinario Gian Chiarion Casoni, che riusc\u00ec a gestire l'ennesima crisi economica grazie ad un piano di dilazionamento dei contratti e degli stipendi, affid\u00f2 le redini del club biancoceleste ad Umberto Lenzini, imprenditore edile italoamericano gi\u00e0 consigliere societario, che di l\u00ec a poco avrebbe cambiato la storia laziale. Con Mannocci allenatore, le \"Aquile\" vivono un'annata di met\u00e0 classifica, ma, nel successivo torneo 1966-67, arriva, malgrado l'avvicendamento in panchina tra Mannocci e Maino Neri e l'apporto di giocatori come Dolso, Governato e Pagni, una nuova retrocessione in serie cadetta.\nNella stagione 1967-68, la Lazio, partita per vincere il campionato, si ritrova a lottare nelle parti basse della classifica, ragion per cui al tecnico Renato Gei subentra Bob Lovati il quale, alla sua prima esperienza da allenatore, riesce a condurre la compagine capitolina verso la salvezza, anche se questo importante risultato non gli garantisce la riconferma; difatti la dirigenza laziale decide di chiamare in panchina il grande ex \"Toto\" Lorenzo, proveniente dalla Roma, dove aveva decisamente fallito.\nL'annata 1968-69 rappresenta per la squadra romana la stagione del riscatto; infatti, anche grazie ad acquisti finalmente adeguati alla causa biancoceleste, la Lazio torna in Serie A con due giornate d'anticipo, concludendo al primo posto il campionato cadetto, vinto anche grazie alle giocate e ai gol di Giuseppe Massa e dell'argentino Juan Carlos Morrone, soprannominato dai tifosi \"El Gaucho\". Morrone si legher\u00e0 fortemente ai \"biancocelesti\", dal momento che diventer\u00e0 allenatore delle giovanili e, per breve tempo, anche tecnico della prima squadra.\nGli anni 1970.\n1970-1975: dalla Serie B al primo scudetto.\nNel campionato 1969-1970 la Lazio, contando sui gol del centravanti Giorgio Chinaglia e sulle chiusure del difensore Pino Wilson, arrivati in estate un po' in sordina dall'Internapoli, raggiunge la salvezza.\nNel 1970-1971 la formazione capitolina retrocede nuovamente in Serie B; la Lazio comunque riesce a conquistare la Coppa delle Alpi del 1971 sotto la guida provvisoria di Roberto Lovati, il quale aveva preso il posto dell'esonerato Lorenzo.\nL'ambiente ha per\u00f2 bisogno di una svolta, ed \u00e8 cos\u00ec che il presidente Umberto Lenzini, che intanto chiama in societ\u00e0 Antonio Sbardella come direttore sportivo, pensa a Tommaso Maestrelli, uno degli allenatori in ascesa in quel periodo. Una scelta azzeccata visto che la Lazio, classificatasi seconda nel campionato 1971-72, torna subito in Serie A. In estate, tra non poche polemiche, viene ceduto Giuseppe Massa all'Inter, mentre a Roma arrivano il portiere Felice Pulici, i difensori Luigi Martini e Sergio Petrelli, i centrocampisti Mario Frustalupi (come contropartita tecnica nell'affare Massa) e Luciano Re Cecconi, e l'attaccante Renzo Garlaschelli.\nSi viene a formare un gruppo di giocatori tra di loro eterogenei ma dotati di estro e personalit\u00e0, guidati e tenuti insieme da Maestrelli, allenatore-psicologo e tuttofare, che d\u00e0 alla squadra un gioco brillante molto simile al calcio totale reso famoso dagli olandesi di quella generazione ai mondiali di Germania del 1974.\nNel 1972-73, appena rientrata in Serie A, si ritrova a lottare fino all'ultima giornata per lo \"Scudetto\".\nPrima dell'ultima partita del torneo il Milan comanda la classifica con 44 punti, seguono Lazio e Juventus appaiate a un solo punto.\nLa fine del primo tempo vede i \"rossoneri\" e i \"bianconeri\" perdere rispettivamente a Verona e a Roma contro i \"giallorossi\", mentre la Lazio pareggia a reti bianche a Napoli.\nNel secondo tempo i torinesi ribaltano il risultato, e l'ulteriore gol del Napoli consegna di fatto il \"Tricolore\" alla Juventus, con la Lazio che termina al terzo posto.\nIl campionato riparte tra lo scetticismo dell'opinione pubblica che non crede a una riproposizione ad alti livelli della Lazio. La tifoseria \u00e8 ancora amareggiata per il finale dell'anno prima ma \u00e8 consapevole della forza della squadra che esprime un gioco spettacolare.\nL'unica aggiunta a un meccanismo gi\u00e0 collaudato \u00e8 il giovane fantasista Vincenzo D'Amico, proveniente dalle giovanili.\nLa stagione \u00e8 una vera e propria cavalcata, interrotta solo da qualche incertezza evidenziate in alcune gare. La vittoria per 3-1 nello scontro diretto contro la Juventus e la prova di forza nel derby di ritorno, in cui la Lazio \u00e8 capace di ribaltare il risultato contro una Roma che vuole arrestare a tutti i costi la marcia dei \"biancocelesti\", portano saldamente la squadra in testa alla classifica.\nLa Lazio perde alla terz'ultima partita con il Torino ma riesce comunque a laurearsi Campione d'Italia, con una giornata d'anticipo, nel match contro il (1-0 con rigore trasformato da \"Long John\" Chinaglia) in uno Stadio Olimpico pieno in ogni ordine di posto.\nNonostante lo \"Scudetto\" e i relativi incassi, la societ\u00e0, rimasta intanto orfana del dimissionario direttore sportivo Sbardella, non gode di grande floridezza economica, difatti in estate \u00e8 pressoch\u00e9 immobile sul mercato. Il campionato 1974-75 non \u00e8 trionfale come quello precedente, inoltre si viene a sapere che Maestrelli \u00e8 afflitto da una grave malattia e ci\u00f2 non pu\u00f2 che influire negativamente sull'andamento della squadra. La stagione si conclude con un quarto posto e il tecnico in seconda Lovati in panchina, ma la mente di tutti i laziali \u00e8 rivolta sicuramente alle condizioni fisiche del \"Maestro\".\n1975-1980.\nNell'estate del 1975 viene ceduto Frustalupi, punto di riferimento del centrocampo, mentre la panchina \u00e8 affidata al giovane tecnico Corsini, con la \"bandiera\" Chinaglia che in primavera si trasferisce definitivamente negli States tra le fila dei Cosmos di New York. La Lazio rimane invischiata nella lotta per non retrocedere, ed \u00e8 necessario il ritorno di Maestrelli perch\u00e9 venga raggiunta la salvezza: il \"Maestro\" vi riesce quando all'ultima giornata di campionato i suoi ragazzi pareggiano in casa del per 2-2, rimontando il doppio svantaggio grazie alle reti di un giovane Bruno Giordano, che aveva ormai raccolto in tutto e per tutto la pesante eredit\u00e0 di \"Long John\", e di Badiani.\nNel campionato 1976-77 Lenzini chiama il brasiliano Lu\u00eds Vin\u00edcio in panchina e strappa clamorosamente Ciccio Cordova alla Roma; \u00e8 una Lazio che fa forza sul proprio vivaio, cosicch\u00e9 oltre al bomber Giordano e il n\u00ba 10 D'Amico si mettono in luce anche i promettenti Manfredonia e Agostinelli. A fine stagione le \"Aquile\" arrivano quinte, ma due lutti sconvolgono l'ambiente: quelli di Maestrelli e Re Cecconi, il secondo ucciso da un colpo di pistola mentre faceva uno scherzo simulando una rapina.\nQuella squadra che solo pochi anni prima aveva conquistato uno storico traguardo si viene a sgretolare, difatti Pulici viene ceduto al e sostituito da Claudio Garella, fortemente voluto dal tecnico Vinicio. L'allenatore sudamericano con i suoi metodi rigidi non ha pi\u00f9 il controllo dello spogliatoio, e cos\u00ec viene sostituito da Bob Lovati, che ancora una volta viene in soccorso della squadra romana, riuscendo a conquistare la salvezza.\nViene confermato anche nella stagione seguente, quando la Lazio si classifica con un buon ottavo posto, e il suo bomber Giordano diventa capocannoniere del campionato con 19 gol.\nLa stagione 1979-80 \u00e8 tra le pi\u00f9 drammatiche della storia laziale: il 28 ottobre 1979, poco prima dell'inizio di un atteso derby si consum\u00f2 un episodio tragico che coinvolse un sostenitore biancoceleste: Vincenzo Paparelli. Mentre i tifosi erano in attesa dell'ingresso delle due squadre in campo, dalla Curva Sud dello Stadio Olimpico un tifoso romanista, dopo uno scambio di insulti tra le due tifoserie a suon di striscioni e croci piantate sul campo, spara un razzo nautico di segnalazione che attraversa l'intero impianto e va a colpire fatalmente a un occhio il supporter della Lazio nella curva opposta, uccidendolo all'istante. Autoriparatore, 33 anni, condotto inutilmente all'Ospedale di Santo Spirito in Sassia, Vincenzo Paparelli lascia la moglie e due figli. Nonostante la notizia fosse giunta anche negli spogliatoi, l'arbitro D'Elia decise di far giocare comunque la gara che, immersa in un'atmosfera surreale, termin\u00f2 col punteggio di 1-1. Paparelli fu la seconda vittima italiana della violenza negli stadi.\nIl responsabile materiale dell'uccisione, un giovane diciassettenne di nome Giovanni Fiorillo, aveva acquistato . Il commerciante se la caver\u00e0 con una pena lieve, mentre Fiorillo verr\u00e0 condannato a sette anni di reclusione per omicidio preterintenzionale.\nGli anni 1980.\n1980-1985.\nDopo il drammatico avvenimento della morte di Paparelli, un'altra disgrazia, seppur di carattere sportivo, si abbatte sulla Lazio. Sul finire dell'anno esplode lo scandalo del \u201cTotonero\u201d, e la squadra biancoceleste viene retrocessa in Serie B insieme al Milan, inoltre alcuni suoi giocatori vengono squalificati per delibera della CAF.\nLa stagione 1980-81, dopo un periodo di grave incertezza manageriale tra i fratelli Lenzini (il dimissionario Umberto, il suo sostituto alla presidenza Aldo e l'amministratore delegato Angelo) e il vicepresidente Loreto Rutolo, sembra promettere un rapido ritorno nella massima serie: la compagine capitolina, guidata in campo dal capitano Alberto Bigon, con Ilario Castagner in panchina e attrezzata adeguatamente in sede di mercato dal direttore sportivo Luciano Moggi, prende largamente il comando della classifica. Al girone di ritorno per\u00f2 i meccanismi sembrano rompersi (come anche il tendine di Achille del portiere titolare Moscatelli) e comincia cos\u00ec un lento e inesorabile declino fino al fatale rigore, fallito alla penultima, decisiva, giornata di campionato dall'attaccante Stefano Chiodi nella gara pareggiata per 1-1 in casa contro il L.R. Vicenza, che di fatto condanna la Lazio alla permanenza in serie cadetta. Il glorioso club romano faticher\u00e0 non poco a riaversi: alla fine gli anni di Serie B saranno tre, durante i quali ci sar\u00e0 anche un cambio ai vertici con l'acquisizione della societ\u00e0, attraverso una finanziaria, da parte di Gian Chiarion Casoni il quale, divenuto presidente il 23 luglio 1981, volle il ritorno nei quadri dirigenziali biancocelesti di Antonio Sbardella in veste di direttore generale.\nLa Lazio, col rientro in campo di Giordano e Manfredonia dopo l'amnistia concessa per la vittoria azzurra di Spagna '82 e grazie alle prestazioni di calciatori come Miele, Orsi e Vella, torna in Serie A nel 1983 e Giorgio Chinaglia, tra i maggiori artefici in campo dello storico \"Scudetto\" del 1974, diviene azionista di maggioranza e ne assume la presidenza il giorno 13 luglio. L'esperienza dirigenziale di \"Long John\" non sar\u00e0 per\u00f2 all'altezza delle aspettative suscitate nei tifosi. La Lazio, che oltre ai vari D'Amico, Giordano e Manfredonia poteva contare sul talento del centrocampista della Nazionale brasiliana Batista e su quello del danese Michael Laudrup, in prestito dalla Juventus, ottiene una stentata salvezza nel campionato 1983-84 con allenatore Paolo Carosi, subentrato a stagione in corso al \"Gaucho\" Juan Carlos Morrone. Segue un'estate di polemiche con Giordano e Manfredonia in bilico tra Juventus e Roma, e con i conti del bilancio in rosso fisso: prodromi di un campionato assai difficile.\nNell'annata 1984-85 la formazione laziale, che vede alternarsi in panchina i vari Carosi, Juan Carlos Lorenzo e la coppia Oddi-Lovati, retrocede di nuovo in Serie B; alla luce della delicata condizione economico-finanziaria, il bomber Giordano prende la strada di Napoli tra mille polemiche, e lasciano la squadra anche altri importanti calciatori del calibro di Laudrup e Manfredonia, entrambe accasatisi alla Juventus, oltre al brasiliano Batista.\n1985-1990.\nUna volta retrocessa nel campionato cadetto, la squadra viene affidata a Luigi Simoni che ottiene l'undicesimo posto finale nell'annata 1985-86. Nel febbraio 1986 vi sar\u00e0 l'addio del presidente Giorgio Chinaglia, il quale ceder\u00e0 il pacchetto azionario di maggioranza al gruppo finanziario guidato da Franco Chimenti che, anche se per pochi mesi, sar\u00e0 il nuovo patron biancoceleste. Nell'estate di quell'anno, dopo che la Lazio viene rilevata il giorno 25 luglio dai fratelli Calleri, Giorgio e Gianmarco, insieme al finanziere Renato Bocchi (detentore del pacchetto azionario di maggioranza fino al 1989), alla vigilia della nuova stagione viene travolta nel cosiddetto \u201cTotonero-bis\u201d causa il coinvolgimento del calciatore Vinazzani: il club viene penalizzato di 9 punti per il campionato 1986-87, rischiando seriamente di sprofondare in Serie C per la prima volta nella sua gloriosa storia.\nDi nuovo il crocevia della stagione \u00e8 la partita con il L.R. Vicenza in uno Stadio Olimpico completamente esaurito dai tifosi biancocelesti che sosterranno ininterrottamente la squadra del mister Eugenio Fascetti. La Lazio attacca per tutta la partita e il portiere vicentino Dal Bianco risponde colpo su colpo, ma proprio nel finale di gara, quando l'ombra della retrocessione si fa sempre pi\u00f9 cupa, all'82' il \"Bomber\" Giuliano Fiorini diventa protagonista non solo della giornata, ma di un'intera storia, raccogliendo un tiro sporco di Podavini e girando abilmente il pallone in fondo al sacco; tredici anni pi\u00f9 tardi, nel giorno del centenario laziale, sar\u00e0 ricordato come uno dei personaggi pi\u00f9 importanti nella storia del club. Questa rete di vitale importanza consente alla formazione biancoceleste di raggiungere il quart'ultimo posto insieme a e Campobasso, contro i quali \u00e8 costretta a spareggiare a Napoli nel giugno del 1987 per non retrocedere in C: il primo incontro \u00e8 giocato contro gli ionici, che riescono a battere gli uomini di Fascetti per 1-0 con una rete di De Vitis; nella partita decisiva, quella da vincere e basta, la Lazio, grazie al gol segnato su stacco di testa da Fabio Poli al 53', batte il Campobasso, riuscendo con una vera e propria impresa sportiva a mantenere la Serie B I giocatori di quella squadra guadagnarono il soprannome di \"Eroi del -9\".\nDopo aver conquistato la drammatica salvezza arriva la tanto attesa promozione in Serie A, conquistata al termine della stagione 1987-88 grazie al raggiungimento del terzo posto. Il presidente Gianmarco Calleri, che intanto vede presentarsi le dimissioni irrevocabili del tecnico Fascetti a causa di forti contrasti con la dirigenza, provvede, coadiuvato dal fratello maggiore Giorgio (vicepresidente e poi anche azionista di riferimento), ad un'efficace opera di risanamento economico della societ\u00e0 nonch\u00e9 di rilancio sportivo della squadra, affiancando ai veterani Gregucci, Marino, Orsi e Pin, oltre ai giovani talenti Di Canio e Rizzolo, giocatori di caratura internazionale come Dezotti, Rub\u00e9n Sosa, Amarildo e Troglio, mettendoli a disposizione di un allenatore emergente come Beppe Materazzi; tuttavia i risultati non sono quelli sperati, con la Lazio che si attesta in posizioni di met\u00e0 classifica.\nGli anni 1990.\nL'era Cragnotti.\nI primi anni (1990-1994).\nDopo alcune stagioni trascorse a centro classifica, con il nono posto miglior piazzamento della gestione Calleri ottenuto alla fine dell'annata 1989-90, arriva quella che sar\u00e0 la svolta pi\u00f9 importante della storia laziale: il 20 febbraio del 1992, il finanziere romano Sergio Cragnotti, da poco uscito dalla Enimont, societ\u00e0 del gruppo Ferruzzi-Gardini della quale \u00e8 stato amministratore delegato, con una liquidazione di circa 80 miliardi di lire, rileva il club biancoceleste al termine di un'estenuante trattativa, cominciata addirittura l'anno prima, con l'allora presidente Gianmarco Calleri e l'altro azionista di riferimento Renato Bocchi. L'intera operazione cost\u00f2 al facoltoso imprenditore capitolino, che raccolse la carica presidenziale del club il 12 marzo dello stesso anno, la cifra di 38 miliardi di lire.\nCragnotti, che all'epoca era celebre nell'acquistare societ\u00e0 produttive ma in difficolt\u00e0, risanarle e infine rivenderle a un prezzo vantaggioso, decise di investire in una Lazio reduce dalla Serie B, con lo scopo di riportarla in alto e rivenderla al miglior offerente. Presto per\u00f2 il finanziere di Porta Metronia, come racconta nel suo libro autobiografico, si ritrov\u00f2 a tenere la Lazio per lungo tempo e abbandonare l'idea di una sua pronta cessione, cos\u00ec con stile e spregiudicatezza costruir\u00e0 una delle realt\u00e0 calcistiche pi\u00f9 forti a livello mondiale.\nLa sua prima stagione alla Lazio, malgrado un quinto posto e una campagna acquisti di livello (circa 60 miliardi spesi), non \u00e8 certo scintillante sul piano del gioco. La cessione dell'uruguagio Rub\u00e9n Sosa all'Inter \u00e8 pesante, tuttavia la sua partenza viene compensata dall'acquisto del prolifico attaccante Beppe Signori dal Foggia, oltre all'atteso approdo sulla sponda biancoceleste del Tevere del campione inglese Paul Gascoigne, reduce da un grave infortunio che gli ha impedito di unirsi al club romano gi\u00e0 dalla stagione precedente, quando era stato concluso l'accordo col Tottenham; altri nuovi innesti sono Cravero, Favalli, Fuser e Winter, i quali saranno elementi importanti della Lazio per le stagioni successive, e che si vanno a integrare su di un'intelaiatura che gi\u00e0 vede la presenza di interpreti molto importanti come i tedeschi Doll e il campione del mondo di Italia '90 Karl-Heinz Riedle. In panchina siede ormai gi\u00e0 da due stagioni uno dei simboli del calcio italiano e mondiale, Dino Zoff. Alla fine dell'annata 1992-93 la formazione romana si classifica quinta, guadagnandosi l'agognato ingresso nelle coppe europee che le \"Aquile\" non raggiungevano ormai da quasi quindici anni.\nL'anno successivo la rosa si arricchisce con altri innesti \"pesanti\", quali il portiere Marchegiani, il difensore Negro, il centrocampista Di Matteo, l'attaccante Bok\u0161i\u0107 e il centravanti Casiraghi, oltre a giovani talentuosi provenienti dal vivaio come Alessandro Nesta, che diverr\u00e0 negli anni a seguire capitano e \"bandiera\" della Lazio fino alla sua triste e malinconica cessione avvenuta il 31 agosto 2002, nell'ultima giornata di calciomercato, quando il club era avviato verso il crac economico-finanziario. Al termine della stagione gli uomini di Zoff concludono il campionato al quarto posto, mentre l'avventura in Coppa UEFA termina ai sedicesimi di finale dopo la rimonta subita nel doppio confronto dai portoghesi del .\n\"Zemanlandia\" (1994-1997).\nA partire dalla stagione 1994-95 la Lazio decide di puntare su un tecnico emergente, che proviene da stagioni esaltanti nel : \u00e8 il turno del ceco Zden\u011bk Zeman, il quale con il suo arrivo stravolge la filosofia di gioco, evolvendo dalla tattica difensivista di Dino Zoff (che intanto passa dietro la scrivania nel ruolo di presidente) ad uno spregiudicato 4-3-3, che esalter\u00e0 le doti di attaccanti del calibro di Rambaudi (preso dall'Atalanta ma con grandi trascorsi nel Foggia di Zeman proprio come uno degli altri neoacquisti, il difensore Chamot), Casiraghi e Signori, il quale ritrova il tecnico boemo dopo le proficue annate foggiane. La tattica offensiva di Zeman porta la squadra biancoceleste ad alternare risultati nettamente posiviti, tra i quali un clamoroso 8-2 inflitto alla Fiorentina, un 5-1 al Napoli, 4-0 al Milan, 4-1 all'Inter e un rotondo 3-0 in casa della Juventus, a prestazioni decisamente meno convincenti.\nIl primo anno di Zeman si concluder\u00e0 con il secondo posto a 10 punti dalla \"Vecchia Signora\"; rimarr\u00e0 questo il suo miglior piazzamento di tutta la carriera. In Coppa UEFA la Lazio arriver\u00e0 fino ai quarti di finale, mai raggiunti prima di allora, eliminata dai tedeschi del per un gol subito negli ultimi minuti.\nNella stagione successiva (1995-96), dopo che in estate viene scongiurata la cessione di Signori al Parma per la cifra record di 25 miliardi di lire in seguito ad una vera e propria rivolta del popolo laziale, gli uomini di Zeman continuano ad offrire uno spettacolo simile a quello della precedente annata, con altrettanti bizzarri risultati; in Europa si fermano ai sedicesimi di finale, eliminati per mano dell', e in campionato concludono con il terzo posto, che permette ancora loro l'accesso in Coppa UEFA.\nL'anno seguente segna la fine dell'avventura dell'allenatore boemo sulla panchina biancoceleste, costatagli dopo la sconfitta interna per 2-1 col Bologna. Nelle tre stagioni trascorse sotto la sua gestione tecnica, la Lazio aveva brillato e incantato grazie ad un gioco spumeggiante, ma non aveva ottenuto comunque alcun trofeo; l'unica magra consolazione \u00e8 la vittoria di Signori nella classifica dei capocannonieri del campionato 1995-96. Il traghettatore di quella squadra, dodicesima in classifica fino a quel momento ed eliminata ai sedicesimi di finale di Coppa UEFA per mano del Tenerife dopo una cocente rimonta, \u00e8 una figura nota dell'ambiente laziale, ossia l'esperto Zoff il quale, nella doppia veste di presidente e allenatore, conduce la formazione biancoceleste al quarto posto finale in classifica, grazie a un gran girone di ritorno e all'espolsione del centrocampista ceco Pavel Nedv\u011bd, che diverr\u00e0 uno degli elementi pi\u00f9 importanti della rosa.\nIl ciclo vincente di Sven-G\u00f6ran Eriksson (1997-2000).\nLa Coppa Italia e la Coppe delle Coppe (1997-1999).\nNel 1997-98 la Lazio decide, con Zoff tornato dalla panchina a ricoprire il solo ruolo di presidente, che \u00e8 giunta l'ora di puntare su un tecnico esperto sia a livello nazionale che internazionale, e la scelta ricade sullo svedese Sven-G\u00f6ran Eriksson, un allenatore che, fino a quel momento, viene descritto come un \"perdente di successo\"; per lui il ritorno a Roma, stavolta sponda biancoceleste, \u00e8 per\u00f2 una vera benedizione: sar\u00e0 infatti proprio alla Lazio che Eriksson conoscer\u00e0 il periodo pi\u00f9 felice della sua carriera. Con l'allenatore svedese in panchina, le \"Aquile\" iniziano un ciclo vincente che dura per 4 anni, dal 1997 al 2001. Durante questo arco di tempo, i biancocelesti conseguono almeno un trofeo a stagione.\nIl suo arrivo spinge ancor di pi\u00f9 il patron Cragnotti ad investire nel proprio sogno, ossia condurre la Lazio verso il secondo \"Scudetto\". Arrivano quattro acquisti di una caratura notevole: Mat\u00edas Almeyda, Vladimir Jugovi\u0107, Roberto Mancini e Giuseppe Pancaro, oltre ad Alen Bok\u0161i\u0107, di ritorno dalla Juventus, i quali vanno ad aggiungersi a una rosa gi\u00e0 formata da giocatori importanti come Pierluigi Casiraghi, Luca Marchegiani, Pavel Nedv\u011bd e Alessandro Nesta. La Lazio, per bocca del suo patron, punta gi\u00e0 quell'anno al titolo, e infatti lotta per questo traguardo fino a sette giornate dal termine, quando viene sconfitta in casa dalla Juventus. Nelle giornate successive gli uomini di Eriksson, ormai demoralizzati, raccolgono un solo punto contro il Brescia, abbandonando definitivamente il sogno \"Scudetto\". La Lazio per\u00f2, oltre a raggiungere il record di quattro derby su quattro vinti in una sola stagione, conquista la Coppa Italia e giunge a un passo dal sollevare la Coppa UEFA, persa solamente in finale contro l'Inter del \"Fenomeno\" Ronaldo la notte del 6 maggio 1998 al Parc des Princes. Curiosamente, in quello stesso giorno, la Lazio fa il suo ingresso sul mercato economico di Piazza Affari, prima societ\u00e0 calcistica italiana a essere quotata in Borsa.\nLa Coppa Italia viene conquistata ai danni del Milan dopo un'incredibile rimonta nella gara di ritorno, vinta per 3-1 grazie alle reti di Gottardi, Jugovi\u0107 e Nesta, in seguito a una beffarda sconfitta con gol di Weah allo scadere nel match d'andata, mentre nella finale UEFA contro i \"nerazzurri\" milanesi la Lazio esce sconfitta con un rotondo 3-0, abbandonando il sogno del presidente Cragnotti di portare il primo titolo europeo a Roma, anche se l'appuntamento \u00e8 solo rimandato di un anno.\nLa stagione successiva (1998-99), inaugurata subito con un trofeo, la Supercoppa italiana conquistata in casa dei Campioni d'Italia in carica della Juventus sconfitti per 2-1, avr\u00e0 per\u00f2 un sapore a met\u00e0 tra il dolce e l'amaro. In sede di campagna acquisti, Cragnotti effettua una vera e propria rivoluzione. Ceduti Fuser al , Jugovi\u0107 all'Inter, Casiraghi al e Signori al , il patron laziale ringiovanisce e potenzia l'organico con calciatori del calibro di Iv\u00e1n de la Pe\u00f1a, all'epoca astro nascente del , gli jugoslavi Sini\u0161a Mihajlovi\u0107, \"fedelissimo\" del tecnico Eriksson, e Dejan Stankovi\u0107, strappato \"in extremis\" ai concittadini romanisti, i portoghesi S\u00e9rgio Concei\u00e7\u00e3o e Fernando Couto, oltre all'attaccante cileno Marcelo Salas, notato durante il campionato mondiale, appena terminato, di Francia '98. L'esosa campagna acquisti si conclude con l'approdo del giocatore italiano che meglio aveva fatto nei mondiali francesi: Christian Vieri. Al termine di una trattativa lampo e tenuta in gran segreto, il presidente laziale ufficializza l'acquisto del forte centravanti.\nTutto sembra presupporre che la squadra romana sia finalmente attrezzata per la conquista del \"Tricolore\", e la stagione va confermandolo, dato che la Lazio, dopo un primo periodo caratterizzato da numerosi infortuni e qualche passo falso, domina il campionato senza rivali, e in Europa convince passando man mano tutti i turni della Coppa delle Coppe 1998-99, ultima edizione della prestigiosa rassegna continentale. Non tutto per\u00f2 va come sperato: le \"Aquile\" vivono un finale di stagione infelice, con due sconfitte consecutive contro Roma e Juventus (entrambe per 3-1), con il Milan che si avvicina giornata dopo giornata. Alla penultima di campionato il vantaggio \u00e8 ormai ridotto all'osso e, mentre i milanisti sconfiggono in casa l'Empoli per 4-0, la Lazio viene bloccata in trasferta dalla Fiorentina per 1-1, dopo aver rimontato lo svantaggio grazie a Vieri, facendosi superare cos\u00ec dal \"Diavolo\". Nella giornata successiva gli uomini di Eriksson battono il per 2-1 in un Olimpico pieno di speranza, risultato che per\u00f2 non baster\u00e0 per la vittoria finale, visto il successo, seppur sofferto, del Milan a Perugia. Il secondo posto conquistato garantisce comunque ai romani l'accesso, per la prima volta nella loro storia, alla pi\u00f9 importante ribalta calcistica europea: la Champions League.\nNonostante lo \"Scudetto\" sfuggito all'ultima giornata, la formazione di Eriksson raggiunge la finale di Coppa delle Coppe, disputata allo Stadio Villa Park di Birmingham, dove affronta il Maiorca dell'allenatore argentino H\u00e9ctor C\u00faper, un giovane tecnico che ha portato in finale una squadra da molti considerata una vera e propria sorpresa. Questa volta la Lazio non fallisce l'obiettivo: le prodezze di Bobo Vieri e della \"Furia ceca\" Nedv\u011bd consentono alla compagine biancoceleste di portare a Roma l'ultima edizione del trofeo, nonch\u00e9 il primo titolo confederale per una squadra capitolina.\nIl secondo scudetto e la Supercoppa UEFA (1999-2000).\nTra le tante annate della lunga storia laziale non vi \u00e8 dubbio che quella che i tifosi biancocelesti ricorderanno come la pi\u00f9 importante \u00e8 proprio quella 1999-2000: anno del Centenario, celebrato in grande stile il 9 gennaio 2000 allo Stadio Olimpico con una serata di gala, del secondo \"Scudetto\", vinto all'ultimo respiro dopo un testa a testa con la Juventus a distanza di ventisei anni dal primo \"Tricolore\", e della terza Coppa Italia, conquistata nella doppia finale disputata contro l'Inter, nonch\u00e9 quello della vittoria del secondo titolo internazionale, la Supercoppa UEFA, alzata dal capitano Alessandro Nesta davanti agli \"Invincibili\" inglesi del Manchester United nell'affascinante scenario del Principato di Monaco, invaso da circa 10.000 sostenitori laziali in festa.\nDurante il calciomercato estivo, Christian Vieri viene ceduto all' per l'astronomica cifra di 90 miliardi di lire. La consistente somma di liquidi viene messa a disposizione per rinforzare ulteriormente l'organico. Ceduto Vieri, Cragnotti regala a Eriksson gli argentini N\u00e9stor Sensini, Juan Sebasti\u00e1n Ver\u00f3n e Diego Simeone (I primi due sono prelevati dal Parma, mentre il terzo dall'Inter), il centravanti svedese Kennet Andersson e l'attaccante Simone Inzaghi, proveniente dal . Nel corso della stagione, precisamente nel mese di ottobre, il capitano Alessandro Nesta riceve il privilegio di essere nominato membro del consiglio d'amministrazione della Lazio, su volont\u00e0 del presidente Sergio Cragnotti.\nIn campionato, dopo un inizio convulso ma alla pari con la Juventus, quest'ultima prende il largo, e i tanti punti di distacco accumulati dalla formazione torinese fanno pensare che per un altro anno il sogno \"Tricolore\" rimarr\u00e0 tale. Alla ventiseiesima giornata, la sconfitta al \"Bentegodi\" maturata contro il Verona e la contemporanea vittoria della \"Vecchia Signora\" nel derby della Mole, fanno scivolare le \"Aquile\" a -9 dai \"bianconeri\". Tuttavia, la giornata successiva vede la squadra di Ancelotti soccombere in trasferta contro il Milan. La Lazio approfitta cos\u00ec della \"d\u00e9bacle\" bianconera aggiudicandosi la stracittadina in rimonta. Alla ventottesima giornata \u00e8 in programma lo scontro diretto al \"Delle Alpi\". \u00c8 il \"Cholo\" Simeone a caricare l'ambiente laziale, prima con le parole, pronunciando la sua famosa frase \"chi non se la sente alzi la mano\", eppoi con la testa, con la quale indirizza in rete il pallone decisivo che regala alla Lazio un insperato quanto fondamentale successo contro i rivali juventini. Gli uomini di Eriksson credono nella rimonta, e i risultati sembrano girare decisamente a loro favore: sul finire della stagione le \"Zebre\" inciampano in una serie di battute d'arresto contro formazioni nettamente inferiori, depauperando in breve tempo il largo divario e riaprendo i giochi per il titolo.\nSi arriva cos\u00ec al 14 maggio 2000, quando \u00e8 in programma l'ultima giornata di un torneo ancora senza padrone. La compagine capitolina, che affronta la partita casalinga contro la , si presenta con un distacco di due punti dalla capolista, a sua volta impegnata in trasferta sul campo del Perugia. I \"biancocelesti\" fanno il loro dovere e superano agevolmente la formazione amaranto per 3-0, rimanendo in attesa di notizie dallo stadio Renato Curi dove ricevono un'inaspettata sorpresa: la Juventus si ritrova nel bel mezzo di un violento temporale che, a met\u00e0 gara e ancora sul punteggio di 0-0, costringe l'arbitro Collina a sospendere l'incontro. Alla ripresa delle ostilit\u00e0 la \"Vecchia Signora\" trova alcune difficolt\u00e0 sino alla rete messa a segno dal difensore perugino Alessandro Calori: l'1-0 della squadra di Mazzone segner\u00e0 la fine delle speranze di vittoria della Juventus e porter\u00e0 la Lazio e i suoi tifosi ad un'incredibile e inattesa esplosione di gioia: dopo ventisei anni lo \"Scudetto\" torna nelle mani della compagine biancoceleste.\nL'ultimo impegno della stagione vedr\u00e0 una Lazio, decisamente festante, pareggiare 0-0 a Milano con l'Inter del patron Massimo Moratti e dell'ex Bobo Vieri, conquistando la terza Coppa Italia della sua storia e centrando cos\u00ec il \"Double\", ovvero l'accoppiata \"Scudetto\" e coppa nazionale nella stessa annata.\nIn Europa per\u00f2 la storia \u00e8 un'altra: la stagione inizia nel migliore dei modi, con un gol del \"Matador\" Salas allo Stadio Louis II di Monaco che regala alla Lazio la Supercoppa UEFA ai danni dei campioni d'Europa del Manchester United. La Champions League vede i laziali trionfare nel proprio girone con 14 punti e nella fase successiva saranno ancora primi con 11. Il sorteggio dei quarti di finale sar\u00e0 per\u00f2 beffardo per la Lazio: ancora C\u00faper, questa volta a guidare il Valencia, che vendica la sconfitta in Coppa delle Coppe battendo le \"Aquile\" nella gara d'andata con un roboante 5-2. La vittoria per 1-0 nel ritorno a Roma sar\u00e0 solo una magra consolazione per i capitolini, che salutano cos\u00ec il sogno di alzare la \"coppa dalle grandi orecchie\".\nIl 9 gennaio del 2000 la Lazio, dopo aver battuto i \"rossobl\u00f9\" del Bologna, festegger\u00e0 il suo centesimo compleanno. L'evento vedr\u00e0 partecipare tutte le sezioni della Polisportiva biancoceleste, oltre a numerose autorit\u00e0 e campioni del passato.\nGli anni 2000.\nGli ultimi anni dell'era Cragnotti e la presidenza Longo (2000-2004).\nL'ultimo anno di Eriksson (2000-2001).\nIl calciomercato estivo per la stagione 2000-01 si apre con gli arrivi del portiere Angelo Peruzzi, acquistato dall'Inter, del centrocampista Roberto Baronio, riscattato dopo un'ottima annata con la maglia della , e degli attaccanti argentini Hern\u00e1n Crespo, acquistato per la cifra record di 110 miliardi di lire dal Parma, e Claudio L\u00f3pez, proveniente dal , formazione che ha eliminato la compagine biancoceleste nei quarti di finale della Champions League 1999-00.\nCon l'intento da un lato di far cassa e dall'altro di alimentare quel perverso meccanismo di aggiustamenti di bilancio che attraverso le plusvalenze permetteva al bilancio stesso di chiudersi in positivo ma, che al contempo, porter\u00e0 negli anni seguenti la societ\u00e0 verso la crisi economica, da Roma partono due importanti calciatori, tra i protagonisti della vittoria del secondo \"Scudetto\", ovvero Almeyda e S\u00e9rgio Concei\u00e7\u00e3o, entrambi destinati a vestire la casacca giallobl\u00f9 del Parma. La trattativa viene conclusa in seguito al rifiuto di Salas di trasferirsi in Emilia; saluter\u00e0 la Capitale dopo anni anche l'attaccante Bok\u0161i\u0107, accasatosi al . \nIntanto all'Olimpico la Lazio inizia nel migliore dei modi la nuova stagione mettendo in bacheca un nuovo trofeo. Grazie al trionfo sull'Inter per 4-3, firmato dalla doppietta del \"Piojo\" L\u00f3pez oltre che dalle reti di Mihajlovi\u0107 e Stankovi\u0107, le \"Aquile\" riportano a Roma, dopo due anni, la Supercoppa italiana.\nNonostante il campionato sia iniziato, le trattative di mercato non si fermano, infatti a stagione in corso si registrano le acquisizioni dei centrocampisti Dino Baggio, Lucas Castrom\u00e1n e Karel Poborsk\u00fd, mentre, sempre in corso d'opera, vengono ceduti altri componenti della rosa come Lombardo e Sensini.\nLa Lazio concluse il suo campionato al terzo posto; fino all'ultima giornata le \"Aquile\" erano ancora matematicamente in corsa per il titolo, vinto alla fine dai rivali cittadini della con sei punti di vantaggio.\nNonostante sia una delle favorite per la vittoria finale, l'avventura in Champions League della Lazio si ferma alla seconda fase a gironi, mentre in Coppa Italia la formazione di Eriksson viene eliminata ai quarti di finale per mano dell'Udinese che, allo Stadio Friuli, rifila ai laziali un pesante 4-1, ribaltando cos\u00ec la sconfitta per 2-1 rimediata nel match d'andata.\nSenza dubbio l'intera stagione \u00e8 caratterizzata dalle vicende contrattuali del tecnico svedese che, a campionato in corso, si era gi\u00e0 accordato con la Nazionale inglese. \"Svennis\" si ritrova cos\u00ec a essere contemporaneamente allenatore della Lazio e commissario tecnico dell'Inghilterra, ma la situazione non dura a lungo visti i risultati poco soddisfacenti. Eriksson rassegna difatti le dimissioni, e la dirigenza decide di richiamare in panchina Dino Zoff, suo predecessore e all'epoca vicepresidente biancoceleste, il quale riusc\u00ec a condurre la Lazio al terzo posto finale, trascinata anche dai gol di Crespo, che a fine stagione si laure\u00f2 capocannoniere della Serie A con 26 gol.\nL'anno nero di Cragnotti (2001-2002).\nIn vista dell'annata 2001-02, in sede di calciomercato la societ\u00e0 opta per una vera e propria rivoluzione tecnica che vede le partenze su tutti di Nedv\u011bd, Ravanelli, Salas e Ver\u00f3n, che fanno da contraltare agli arrivi dei centrocampisti Stefano Fiore e Giuliano Giannichedda dall'Udinese, Fabio Liverani dal Perugia e lo spagnolo Gaizka Mendieta dal Valencia, vero fiore all'occhiello della campagna acquisti costato ben 47 milioni di euro, oltre che dei difensori C\u00e9sar e Jaap Stam, quest'ultimo proveniente dal Manchester United e squalificato per doping, cos\u00ec come il compagno di squadra Couto, nel corso della stagione. Il rendimento non esaltante della squadra romana risentir\u00e0 non poco del grave infortunio occorso al \"Cholo\" Simeone e delle prestazioni negative del campione basco Mendieta, molto al di sotto delle aspettative. L'allenatore Zoff sar\u00e0 sostituito da Alberto Zaccheroni poco dopo l'inizio della stagione.\nIn Champions League i capitolini escono alla fase a gironi, complice un inizio costellato da ben tre sconfitte nelle tre gare d'andata, cos\u00ec come vengono eliminati anche in Coppa Italia ai quarti di finale per mano del Milan, mentre in campionato riescono ad inserirsi addirittura tra le pretendenti per lo \"Scudetto\": il 5 maggio 2002, nell'ultima giornata di campionato, la formazione di Zaccheroni, dopo una flessione nel girone di ritorno, si ritrova in lotta per un piazzamento nelle coppe europee, ottenuto battendo clamorosamente in rimonta per 4-2 un'Inter che sembrava ormai lanciata verso la conquista del titolo, consegnandolo di fatto con questa vittoria alla Juventus e centrando il sesto posto valevole per l'ingresso in Coppa UEFA. Questa sar\u00e0 anche l'ultima gara ufficiale del capitano Alessandro Nesta con la maglia della Lazio, che sar\u00e0 costretta a cederlo in estate a causa della crisi finanziaria che investir\u00e0 il gruppo Cragnotti.\nIl biennio di Roberto Mancini (2002-2004).\nLa stagione 2002-03, che segner\u00e0 l'ultimo anno di Sergio Cragnotti al comando della societ\u00e0, si apre con la non riconferma di Zaccheroni e l'arrivo in panchina di Roberto Mancini, reduce da una non fortunata stagione alla Fiorentina, oltre alle sofferte cessioni durante l'ultima giornata di calciomercato estivo del capitano Nesta, che appena tre anni prima fu anche nominato membro del consiglio d'amministrazione della Lazio, trasferitosi alla corte del Milan, e del bomber Crespo all'Inter (per il cartellino di Bernardo Corradi pi\u00f9 un conguaglio di 13 milioni di euro). Vengono acquistati durante la sessione estiva il terzino Massimo Oddo, il centrocampista Christian Manfredini e l'attaccante Enrico Chiesa.\nA causa della crisi finanziaria che invest\u00ec il gruppo Cragnotti e di conseguenza la Lazio, in questa stagione i calciatori iniziano a non poter ricevere gli stipendi, pur chiudendo il campionato al quarto posto, raggiungendo la semifinale di Coppa UEFA (persa contro il di Jos\u00e9 Mourinho, che si aggiudicher\u00e0 poi la competizione), e la semifinale di Coppa Italia (eliminata dalla Roma). Il 3 gennaio 2003, Sergio Cragnotti \u00e8 costretto a ressegnare le dimissioni, lasciando cos\u00ec la Lazio dopo un decennio; terminer\u00e0 la sua storia in biancoceleste come il pi\u00f9 vincente patron di sempre nella Capitale, superando personaggi come Umberto Lenzini e il romanista Dino Viola. La carica presidenziale passa quindi all'avvocato Ugo Longo, coadiuvato dal vicepresidente Roberto Pessi e dal nuovo amministratore delegato Luca Baraldi, i quali si troveranno a fronteggiare una grave situazione debitoria (170 milioni di euro). Curioso \u00e8 che del consiglio di amministrazione appena creatosi, far\u00e0 parte anche il tecnico della squadra Roberto Mancini.\nNell'annata successiva la Lazio chiude al sesto posto, uscendo alla fase a gironi di Champions League, vincendo la Coppa Italia dopo aver battuto in gara doppia Milan in semifinale (6-1) e Juventus in finale (4-2). Al termine della stagione la squadra, che gi\u00e0 durante il mercato invernale aveva perso Stankovi\u0107, trasferitosi all'Inter (per la compropriet\u00e0 del giovane Goran Pandev pi\u00f9 un conguaglio di 4 milioni di euro), viene smantellata a causa dei problemi economici ereditati dalla crisi del gruppo Cragnotti: saranno ceduti Corradi, Fiore e Stam, svincolati il capitano Favalli, Albertini e Mihajlovi\u0107, oltre al tecnico Mancini. La Lazio rischia il fallimento e necessita di una corposa iniezione di liquidit\u00e0 (circa 80 milioni di euro): a Capitalia, banca controllante la societ\u00e0 biancoceleste, pervengono le manifestazioni d'interesse di due investitori capitolini, Piero Tulli e Claudio Lotito, con quest'ultimo che diverr\u00e0 il nuovo presidente del club.\nL'era Lotito (2004-).\nAlle ore 15:09 del giorno 19 luglio 2004 Lotito, acquisendo tramite la sua \"Lazio Events S.r.l.\" il 26,969% della societ\u00e0, pari a 18.268.506 azioni, diviene ufficialmente il nuovo patron della Lazio. Nonostante l'entrata in cassa dei milioni portati dal neo presidente durante l'aumento di capitale, il club non vede ancora diradarsi l'ombra del fallimento a causa di un debito accumulato con l'erario di circa 110 milioni di euro. Per scongiurare questo rischio la dirigenza intraprende una trattativa con l'Agenzia delle Entrate che si conclude con l'ammissione della Lazio ai benefici del decreto legge 138 dell'agosto del 2002, convertito in legge 178/02. In tal modo viene concessa una dilazione del debito in 23 anni e di conseguenza verranno tolti gli interessi di mora e le sanzioni.\nAltri problemi, stavolta di natura tecnico-sportiva, sembrano attanagliare la societ\u00e0: all'arrivo del presidente Lotito l'organico conta meno di 15 giocatori e privi di allenatore. Il neo-patron cerca di porre subito rimedio alla situazione mettendo sotto contratto Couto e Peruzzi, entrambi in attesa solo di una proposta, trattiene i richiesti C\u00e9sar e Oddo, promuovendo alla guida della prima squadra Domenico Caso, all'epoca tecnico della Primavera biancoceleste, e provvedendo ad una difficile campagna acquisti, che registrer\u00e0 tra l'altro l'addio di Claudio L\u00f3pez. Tra i calciatori pi\u00f9 importanti che giungono alla corte laziale vi sono Paolo Di Canio dal , beniamino del tifo biancoceleste e tornato in maglia laziale dopo 14 anni, il talentuoso Goran Pandev dall'Inter nell'ambito dell'affare che ha portato Stankovi\u0107 in nerazzurro, e Tommaso Rocchi dall', questi ultimi due in compropriet\u00e0. Gran parte dei giocatori (9), tra cui anche l'esperto difensore Sebastiano Siviglia e i gemelli Antonio ed Emanuele Filippini, oltre allo stesso Rocchi, sono acquistati da Lotito all'ultimo giorno della sessione estiva di calciomercato.\nLa Lazio viene sconfitta a inizio stagione in finale di Supercoppa italiana per 3-0 dai campioni d'Italia del Milan, uscendo poi alla fase a gruppi della Coppa UEFA e terminando in tredicesima posizione il campionato di Serie A.\n2005-2010.\nNonostante Papadopulo, sostituto di Mimmo Caso nella stagione precedente, abbia centrato l'obiettivo salvezza e la qualificazione all'Intertoto (dove la Lazio uscir\u00e0 in semifinale), per lui non arriva la riconferma e al suo posto viene scelto Delio Rossi. Nella stagione 2005-2006, la Lazio conclude il campionato al sesto posto, che vale la qualificazione europea. A fine stagione, il club biancoceleste \u00e8 coinvolto in \"Calciopoli\", scandalo calcistico riguardante il torneo di Serie A 2004-2005: la Lazio \u00e8 punita con 11 punti di penalizzazione da scontare nella Serie A 2006-2007, poi scontati a 3 dal CONI e con l'esclusione dalla Coppa UEFA. A fine campionato, la Lazio centra il terzo posto e la qualificazione in Champions League.\nIn Champions, la squadra romana supera il turno preliminare eliminando la , e si ritrova alla fase a gironi, incontrando , e : la Lazio conclude il proprio raggruppamento in ultima posizione ed \u00e8 eliminata.\nL'11 novembre 2007, alla dodicesima giornata di campionato, un grave lutto colpisce il calcio italiano e la societ\u00e0 biancoceleste: Gabriele Sandri, tifoso della Lazio, viene ucciso da un colpo di pistola, esploso da un agente di Polizia, nella stazione di servizio nei pressi dello svincolo autostradale di Arezzo. Il club finisce il campionato 2008 nella parte bassa della graduatoria. In Coppa Italia, la Lazio perde in semifinale contro l'Inter.\nL'annata seguente, caratterizzata dalla conquista della vetta per alcune giornate, si conclude con il decimo posto finale, impreziosito per\u00f2 dalla conquista della quinta Coppa Italia delle \"Aquile\", battendo in finale dopo una lunga serie di rigori la . La partita si \u00e8 conclusa con il risultato di 1-1 dopo i tempi supplementari, con i gol dell'asso argentino \"Maurito\" Z\u00e1rate e del bomber blucerchiato Pazzini; nella serie dei calci di rigore la marcatura decisiva l'ha messa a segno l'esperto centrocampista francese Ousmane Dabo, ultimo \"superstite\" insieme a Simone Inzaghi del trionfo di coppa nel 2004. Altro protagonista \u00e8 stato il portiere Fernando Muslera, autore di due parate sui tiri dal dischetto calciati da Cassano e Campagnaro.\nAl termine della stagione 2008-2009 Delio Rossi \u00e8 sostituito in panchina da Davide Ballardini. L'8 agosto 2009 la Lazio di Ballardini, battendo i campioni d'Italia in carica dell'Inter nell'avveniristico \"Stadio Bird's Nest\" di Pechino con il punteggio di 2-1, si aggiudica, dopo una gara sofferta, la Supercoppa italiana per la terza volta nella sua storia. I gol che hanno portato in bacheca il secondo trofeo della gestione Lotito sono state firmate da Matuzalem e da capitan Rocchi.\nIl 20 agosto 2009 la Lazio fa il suo esordio nella nuova Europa League facendo sua la partita d'andata dei play-off contro gli svedesi dell' (4-0) e accede alla fase a gironi, dove incontra , e , terminando il girone al terzo posto. Nel corso dell'annata, Edoardo Reja \u00e8 chiamato al posto dell'esonerato Ballardini. La Lazio termina il campionato di Serie A tirandosi fuori dalla zona retrocessione piazzandosi a met\u00e0 classifica.\nGli anni 2010.\n2010-2015.\nDopo un dodicesimo posto nel 2010, la Lazio torna in Europa nel 2011 raggiungendo la quinta piazza in campionato che vale l'accesso all'Europa League. Edy Reja \u00e8 quindi riconfermato sulla panchina della Lazio, rinforzata in attacco dagli acquisti di Miroslav Klose e Djibril Ciss\u00e9, la cui esperienza laziale \u00e8 considerata deludente. Grazie a un buon organico, i laziali raggiungono i sedicesimi di Europa League e la quarta posizione in campionato, che vale nuovamente l'accesso in Europa League.\nNonostante Reja abbia centrato per il secondo anno consecutivo la qualificazione in Europa League, il tecnico friulano e la Lazio decidono di comune accordo di intraprendere strade differenti in vista della stagione 2012-13: il patron Lotito e il direttore sportivo Tare decidono cos\u00ec di puntare sull'allenatore bosniaco naturalizzato svizzero Vladimir Petkovi\u0107. Il nuovo coach biancoceleste imposta la propria formazione con un disegno tattico ben pi\u00f9 offensivo rispetto al passato, che porta il club biancoceleste al settimo posto in campionato. In Europa League la Lazio si ferma ai quarti di finale contro il . In Coppa Italia la Lazio supera , , e i rivali della Roma in finale, dove la sfida \u00e8 decisa da un gol di Senad Luli\u0107, che porta in bacheca la sesta Coppa Italia nella storia del club.\nIl 18 agosto 2013 viene battuta dalla Juventus per 4-0 nella Supercoppa italiana. Petkovi\u0107, a campionato in corso, si era gi\u00e0 accordato con la Nazionale svizzera, ritrovandosi cos\u00ec a essere contemporaneamente allenatore della Lazio e commissario tecnico della Svizzera, ma la situazione andr\u00e0 avanti solo per poche settimane alla luce dei risultati poco soddisfacenti e di profonde incomprensioni con la dirigenza che porteranno anche alle vie legali. Il 4 gennaio 2014, il presidente Lotito decide cos\u00ec di sostituirlo con Edy Reja, gi\u00e0 suo predecessore.\nLa squadra romana chiude il campionato 2014 al nono posto, raggiungendo i sedicesimi di finale di Europa League con Reja in panchina.\nIl 12 giugno 2014 il tecnico friulano rassegna le dimissioni e il suo posto viene affidato a Stefano Pioli. Al suo primo anno sulla panchina laziale, Pioli conquista il terzo posto e la conseguente qualificazione ai preliminari di Champions League. In Coppa Italia la Lazio arriva in finale dopo aver estromesso , , , , perdendo con la Juventus per 2-1 ai supplementari.\n2015-.\nL'8 agosto 2015 la Lazio di Pioli perde la Supercoppa italiana per 2-0 contro la Juventus, uscendo sia dalla Champions (contro il nei preliminari) sia dalla Europa League (contro lo ai sedicesimi di finale). Il 3 aprile 2016, dopo la \"d\u00e9bacle\" nel derby perso per 4-1, il presidente Lotito decide per l'esonero di Pioli e promuove dalla squadra Primavera il tecnico Simone Inzaghi. Dopo una controversa estate che vede il mancato arrivo a Roma di Marcelo Bielsa, scelto come tecnico ma che rassegna le sue dimissioni a pochi giorni dal ritiro precampionato, la squadra viene affidata nuovamente a Simone Inzaghi. ll tecnico piacentino, partito tra lo scetticismo generale, nel 2016-2017 guida la squadra a una buona stagione, conquistando l'accesso all'Europa League con tre giornate di anticipo oltre a raggiungere una nuova finale di Coppa Italia, persa ancora contro la Juventus. Inzaghi inoltre fa esordire in prima squadra diversi ragazzi da lui allenati nelle giovanili, ottenendo da loro buone prestazioni.\nLa stagione 2017-18 si apre con la conquista della Supercoppa italiana ai danni della Juventus, sconfitta per 3-2 all'Olimpico. La Lazio compie un buon cammino in Europa League, dove \u00e8 eliminata ai quarti di finale dal , battuta per 4-1 in Austria dopo essersi imposta all'andata per 4-2. In campionato si mantiene in zona utile per la qualificazione in Champions League, nonostante le numerose polemiche per diversi presunti torti arbitrali subiti. All'ultima giornata vi \u00e8 all'Olimpico di Roma lo scontro diretto con l'Inter, che vale la qualificazione diretta alla Champions: alla Lazio basterebbe un pareggio, ma la squadra biancoceleste si fa rimontare dai nerazzurri e perde per 3-2; avendo gli scontri diretti a sfavore, i biancocelesti si posizionano quinti, qualificandosi per l'Europa League. Nell'annata successiva la squadra peggiora il piazzamento in campionato, chiudendo all'ottavo posto, ma si rif\u00e0 in Coppa Italia vincendo per la settima volta il trofeo, dopo avere sconfitto in finale la rivelazione Atalanta. La stagione 2019-20, segnata drammaticamente dalla pandemia di COVID-19, vedr\u00e0 il ritorno delle \"Aquile\" in Champions League grazie al quarto posto finale in campionato, oltre alla vittoria in Supercoppa italiana ancora ai danni dei campioni d'Italia della Juventus, battuti per 3-1 allo Stadio dell'Universit\u00e0 Re Sa'ud di Riad."}
{"id": "1459458", "revid": "1243", "url": "https://it.wikipedia.org/wiki?curid=1459458", "title": "Ferrovia Catanzaro Lido-Reggio Calabria", "text": ""}
{"id": "1459464", "revid": "1573940", "url": "https://it.wikipedia.org/wiki?curid=1459464", "title": "Hamdanidi", "text": "Gli Hamdanidi () furono una dinastia araba dell'Iraq settentrionale, e pi\u00f9 esattamente della Jazira, attiva tra l'890 e il 1004.\nLa dinastia hamdanide fu fondata da \u1e24amd\u0101n ibn \u1e24amd\u016bn, quando costui fu nominato dal Califfo abbaside governatore di Mardin, nel SE dell'Anatolia, nell'890.\nSuo figlio \u02bfAbd All\u0101h (904-929) fu in seguito nominato governatore di Mosul, nell'Iraq settentrionale nel 906 e fu governatore militare della stessa Baghdad nel 914. \nI suoi figli furono anch'essi governatori di Mosul e Aleppo.\nIl governo di \u1e24asan N\u0101\u1e63ir al-Dawla, \"Il trionfatore della dinastia\" (929-968), governatore di Mosul e Diyarbak\u0131r, fu sufficientemente tirannico per avere come conseguenza la sua deposizione da parte della sua stessa famiglia.\nLa sua discendenza govern\u00f2 comunque Mosul, infliggendo persino una pesante sconfitta alla dinastia sciita buwayhide nel 979 e restando al potere fino al 990, data dopo la quale il settentrione iracheno fu diviso fra gli Uqaylidi e i Marwanidi.\n\u02bfAl\u012b Sayf al-Dawla, \"Spada della dinastia\", govern\u00f2 fra il 945 e il 967 la Siria settentrionale da Aleppo e divenne il pi\u00f9 importante avversario dell'Impero bizantino nel momento in cui esso riprese poderosamente ad avanzare nei suoi antichi territori siriani perduti nel VII secolo, grazie alle imprese di Niceforo II Foca, Giovanni Zimisce e Basilio II. La sua corte fu centro di cultura, grazie alla passione hamdanide per la letteratura araba, ma perse tale condizione privilegiata dopo la conquista bizantina di Aleppo.\nPer arrestare l'avanzata bizantina, Sa\u02bf\u012bd al-Dawla (\"Che rende prospera la dinastia\") si convert\u00ec alla visione sciita dell'Islam nel 969 (lo stesso anno della fondazione del Cairo da parte dei Fatimidi ismailiti) e pose Aleppo sotto quella che sperava sarebbe stata la nominale sovranit\u00e0 degli Imam fatimidi, ma nel 1003 questi deposero invece comunque la dinastia hamdanide."}
{"id": "1459468", "revid": "1305772", "url": "https://it.wikipedia.org/wiki?curid=1459468", "title": "Eastern Conference", "text": "L'espressione Eastern Conference pu\u00f2 riferirsi a diverse divisioni all'interno delle leghe sportive professionistiche nordamericane:"}
{"id": "1459471", "revid": "1543377", "url": "https://it.wikipedia.org/wiki?curid=1459471", "title": "John Gaddum", "text": "Biografia.\nNato a Hale, una piccola localit\u00e0 del Greater Manchester ma storicamente posta nel Cheshire, sesto nato in una numerosa famiglia di un importatore di seta. Ha frequentato il Trinity college dell'Universit\u00e0 di Cambridge, laureandosi nel 1922 in medicina.\nDedicatosi alla ricerca, nel 1927 lavor\u00f2 col neurofisiologo Henry Hallett Dale, Premio Nobel per la medicina nel 1936, al \"National Institute for Medical Research\" di Hampstead, dove rimase per sei anni. Nel 1931, in collaborazione con Ulf von Euler, isol\u00f2 la Sostanza P in estratti alcolici di cervello equino e nell'intestino del coniglio. Nel 1934 fu nominato professore di Farmacologia all'Universit\u00e0 del Cairo e l'anno successivo pass\u00f2 all'University College London dove rimase fino al 1942 quando pass\u00f2 all'Universit\u00e0 di Edimburgo.\nBibliografia.\n\u00c8 ricordato per un noto trattato di farmacologia (\"\"Gaddum's Pharmacology\") edito dalla Oxford university press in numerose edizioni, e pubblicato anche in edizione italiana dall'editore Piccin di Padova.\nFra i numerosi lavori, si elencano qui alcuni il cui testo elettronico pu\u00f2 essere scaricato integralmente e gratuitamente (\"Full text free\"\"):"}
{"id": "1459472", "revid": "486946", "url": "https://it.wikipedia.org/wiki?curid=1459472", "title": "Indici database", "text": ""}
{"id": "1459473", "revid": "352448", "url": "https://it.wikipedia.org/wiki?curid=1459473", "title": "Andrieu Contredit", "text": ""}
{"id": "1459474", "revid": "729019", "url": "https://it.wikipedia.org/wiki?curid=1459474", "title": "Northeast Division", "text": "La Northeast Division della National Hockey League fu fondata nel 1993 come parte della Eastern Conference in una riorganizzazione della lega. La divisione precedente era la Adams Division. Dopo la riforma del 2013 la Division fu eliminata e le squadre si trasferirono in altri raggruppamenti."}
{"id": "1459475", "revid": "110157", "url": "https://it.wikipedia.org/wiki?curid=1459475", "title": "All Star Smash Hits", "text": "All Star Smash Hits \u00e8 una raccolta di successi del gruppo pop rock statunitense Smash Mouth, pubblicato nel 2005 dalla Universal Records. Non tutti i pezzi presenti nella raccolta sono stati pubblicati come singoli."}
{"id": "1459486", "revid": "124640046", "url": "https://it.wikipedia.org/wiki?curid=1459486", "title": "Bucatini Disco Dance", "text": "Bucatini Disco Dance \u00e8 un singolo cantato da Paolo Bonolis e Luca Laurenti pubblicato dall'etichetta discografica Ice Records. L'omonima canzone venne lanciata per la prima volta il 9 dicembre 2000, durante una puntata di \"Ciao Darwin\"; il singolo riscosse un buon successo, rimanendo per circa due mesi nella top-20 dei singoli pi\u00f9 venduti. L'album contenente l'omonimo brano, nell'autunno 2001, conquist\u00f2 il Disco D'oro; il riconoscimento \u00e8 stato consegnato al duo dai Pooh durante una puntata dello show Italiani. \nLa canzone, come indicata nei credits del cd, \u00e8 arrangiata da Danilo Aielli.\nTesto e Musica.\nIl testo della canzone \u00e8 in romanesco e include stralci di canzoni della tradizione popolare: \"Barcarolo romano\" di Romolo Balzani; \"Tanto pe' cant\u00e0\" di Ettore Petrolini; \"Roma nun fa la stupida stasera\" di Armando Trovajoli, tratta dal \"Rugantino\" (entrambe cantate anche da Nino Manfredi), \"'Na gita a li Castelli\" di Franco Silvestri e \"La societ\u00e0 dei magnaccioni\" di Lando Fiorini, cantati in forma parodistica su alcune celebri canzoni degli anni settanta:\ne, in alcune versioni estese, anche di:\nEdizione CD.\n\u00c8 uscito anche un CD dal nome \"Bucatini Disco Dance\" (con 18 canzoni dance) nel quale trovano spazio varie versioni del brano, da quella \"milanese\" (chiamata Cassoeula Disco Dance) a quella \"napoletana\" (chiamata \"Pastiera Disco Dance\"), il tutto condito da una copertina raffigurante Paolo Bonolis e Luca Laurenti (con tanto di parrucche) che ballano truccati stile anni settanta (costumi con i quali i due hanno per la prima volta presentato il singolo al pubblico durante una puntata di \"Ciao Darwin\"), assieme alle allora prime ballerine di tale show (Antonella Mosetti e Valentina Olla).\nTuttavia prima di questo CD, la canzone \u00e8 uscita anche nella raccolta dance del 2001 \"Hot Party\" in un'edizione di quell'anno.\nOltre ai Bucatini.\nSempre a \"Striscia la notizia\" i due hanno lanciato anche la \"Cassoeula Disco Dance\" e la \"Babb\u00e0 Disco Dance\". La prima riguarda il nord Italia, citando canzoni popolari come \"Oh mia bela Madunina\", \"Ma se ghe penso\", \"la bella Gigug\u00ecn\" e \"Romagna mia\"; la seconda riguarda il sud Italia, cantando \"Iamme iamme\"."}
{"id": "1459487", "revid": "124123", "url": "https://it.wikipedia.org/wiki?curid=1459487", "title": "Michelangelo Andrioli", "text": "Medico primario a Klagenfurt, scrisse numerose opere, quali: \"Consilium veterum et neotericorum de conservanda valetudine\" 1693); \"Novum et integrum systema physico-medico\" (1694); \"Physiologia\" (1701); \"De febribus et morbis acutis\" (1711)."}
{"id": "1459490", "revid": "125716152", "url": "https://it.wikipedia.org/wiki?curid=1459490", "title": "Pomo della discordia", "text": "Il pomo della discordia o \"mela della discordia\" \u00e8, secondo il mito, la mela lanciata da Eris, dea della discordia, sul tavolo dove si stava svolgendo il banchetto in onore del matrimonio di Peleo e Teti che caus\u00f2 una lite tra le dee presenti e che condusse, per una serie di eventi, alla Guerra di Troia.\nIn senso figurato, il pomo della discordia \u00e8 un oggetto o un fatto che \u00e8 causa di disaccordo, di contrasto e di lite fra le persone.\nIl pomo d'oro.\nLa dea Eris, furiosa per l'esclusione dal banchetto nuziale, per vendicarsi, incise sulla mela d'oro (secondo alcuni presa nel giardino delle Esperidi) la frase \"Alla pi\u00f9 bella\" e la lanci\u00f2 non vista, sul tavolo imbandito, causando cos\u00ec una lite furibonda fra Era, regina degli dei, Afrodite, dea della bellezza, e Atena, dea della saggezza.\nLe tre dee andarono da Zeus, ma lui si astenne dal pronunciare il giudizio su chi fosse la pi\u00f9 bella, perch\u00e9 avrebbe scatenato le ire delle dee \"perdenti\" in eterno. Zeus decise quindi di affidare il compito ad un mortale. Scelse Paride principe di Troia, perch\u00e9, come avevano testimoniato eventi passati, il giovane era abile e giusto nel giudicare. \nLe tre dee, per ingraziarsene il giudizio, promisero svariate ricompense: Atena lo avrebbe reso sapiente e imbattibile in guerra, consentendogli di superare ogni guerriero; Era promise ricchezza e poteri immensi, tanto che a un suo gesto interi popoli si sarebbero sottomessi, e tanta gloria che il suo nome sarebbe riecheggiato fino alle stelle; Afrodite gli avrebbe concesso l'amore della donna pi\u00f9 bella del mondo. Paride scelse come vincitrice Afrodite ed ottenne cos\u00ec l'amore della donna pi\u00f9 bella della terra. La dea dell'amore aiut\u00f2 quindi Paride a rapire Elena, moglie di Menelao, re di Sparta, e il fatto fu la causa scatenante della guerra di Troia."}
{"id": "1459492", "revid": "133557", "url": "https://it.wikipedia.org/wiki?curid=1459492", "title": "Tito Schipa Junior", "text": ""}
{"id": "1459493", "revid": "1305772", "url": "https://it.wikipedia.org/wiki?curid=1459493", "title": "Autopatcher", "text": "AutoPatcher \u00e8 un programma che si pone come alternativa a Windows Update. Sviluppato da Antonis Kaladis e Jason Kelley, \u00e8 una collezione esaustiva di patch di sicurezza, addon e tweak (trucchi) di registro raccolti in un unico pacchetto progettato per aggiornare un sistema Windows 2000 SP4, Windows XP SP3, Windows Server 2003 SP2, Windows Vista o Windows 7 SP1, da un file locale, senza la necessit\u00e0 di utilizzare Windows Update o collegarsi a una rete ogni volta.\nLa distribuzione del programma \u00e8 stata fermata il 29 agosto 2007, dopo pi\u00f9 di quattro anni di esistenza, come risultato di parecchi ordini di cessazione recapitati al team Neowin e ad alcune fonti di download. Microsoft ha preso questa decisione per \"ragioni di sicurezza\" ma senza chiarirsi ulteriormente.\nSubito dopo che il progetto \u00e8 stato chiuso, Kaladis ha deciso di continuare la produzione di AutoPatcher. Per evitare le richieste di cessazione della Microsoft, includer\u00e0 un'utility che scarica gli aggiornamenti direttamente dai server Microsoft invece di includerli su Autopatcher, in maniera simile al progetto della rivista tedesca c't Offline Updater.\nUtilizzi.\nAutoPatcher \u00e8 stato progettato per:\nScopo.\nAutoPatcher \u00e8 stato in grado di funzionare su supporti rimovibili come CD, DVD e Pen-drive USB, avviandolo dalla rete (drive mappati) o su hard disk locale.\nCronologia del progetto.\nVersione 1.0.\nLa struttura originale di AutoPatcher era quella di un semplice programma batch creato da Jason Kelley e distribuito nei forum Neowin il 15 ottobre 2003\n. Il programma originale conteneva 22 aggiornamenti e poteva solamente essere utilizzato su Windows XP SP1. Fin dalla prima distribuzione le persone chiedevano maggiori aggiornamenti, funzionalit\u00e0, e un'interfaccia moderna. Jason venne contattato da Antonis Kaladis e uno di loro riscrisse il programma AutoPatcher, iniziando a mantenerlo e a distribuirlo.\nVersioni 4.0 - 4.2.\nLe versioni 4.0 - 4.2 furono un grande passo in avanti rispetto ai vecchi processi batch nonch\u00e9 la successiva tappa del programma. Queste versioni hanno visto l'utilizzo del formato file .AXP per la personalizzazione del programma, quindi maggior stabilit\u00e0. C'\u00e8 stata solo una \"release\" creata per questa serie, la Full, che conteneva tutti gli aggiornamenti critici, raccomandati e gli aggiornamenti dei componenti, in genere applicazioni comunemente usate come la piattaforma Java di Sun Microsystems, e trucchi di registro.\nVersione 4.5.\nLa versione 4.5 (Marzo '04) ha visto alcuni importanti cambiamenti dalle precedenti \"release\" v4. Questa \"release\" ha visto per la prima volta diversi tipi di \"release\"; le \"release\" Full, Lite, e Ultralite, che conteneva gli aggiornamenti critici. La \"release\" Lite conteneva tutti gli aggiornamenti raccomandati e poche applicazioni extra che la \"release\" UltraLite non aveva. La \"release\" Full conteneva aggiornamenti critici, raccomandati e gli aggiornamenti dei componenti, applicazioni comunemente usate come la piattaforma Java di Sun Microsystems, e trucchi di registro. La versione 4.5 ha anche visto l'integrazione di un database XML, e l'icona corrente, disegnata da Foood.\nVersione 5.1.\nCi sono stati tre 'tipi di \"release\"' nell'era 5.1; Full e Lite che contenevano entrambi gli aggiornamenti critici, raccomandati e gli aggiornamenti dei componenti, applicazioni comunemente usate come la piattaforma Java di Sun Microsystems, e trucchi di registro. La \"release\" Lite conteneva poche applicazioni extra rispetto alla \"release\" Full. Le \"release\" Update servivano ad aggiornare le \"release\" dei mesi precedenti con le ultime copie dei file trovate nelle ultime \"release\" Full &amp; Lite. Questi download di pi\u00f9 piccole dimensioni vennero progettati per ridurre il carico di banda necessario per la distribuzione.\nDal maggio 2007, le versioni 5.1 non furono pi\u00f9 distribuite.\nVersione 5.6.\nLa versione 5.6 del motore di AutoPatcher ha integrato una nuova interfaccia utente, pi\u00f9 \"intelligente\" scripting rispetto alla versione precedente 5.1.\nI cambiamenti dalla versione 5.1 includono:\nWindows.\nLe nuove \"release\" che utilizzano questa versione sono cominciati con la \"release\" di maggio 2007 con un mutamento nella terminologia:\nLe \"release\" di AutoPatcher Core sono cumulative; non sono richieste le versioni precedenti.\nLe \"release\" di AutoPatcher Update sono incrementali; devono essere installate tutte le precedenti \"release\" Update distribuite dopo l'ultima \"release\" Core.\nQuindi l'ordine in cui installare le \"release\" \u00e8:\n Core + Addon(Opzionale) + Update [+ Update [+ ...]]\nOffice.\nI primi pacchetti di AutoPatcher per Office sono stati distribuiti il 20 agosto 2007, e consistono in AutoPatcher Office 2002 Core, AutoPatcher Office 2003 Core, AutoPatcher Office 2007 Core e AutoPatcher Office Addon Pack.\nLe \"release\" di AutoPatcher Office seguono la stessa struttura dei nomi delle \"release\" di AutoPatcher per Windows.\nModuli personalizzati.\n\u00c8 possibile realizzare moduli personalizzati \"Stand Alone\" da abbinare ad AutoPatcher in modo da installare altri programmi di terze parti, trucchi ecc. Pu\u00f2 essere utile, ad esempio, nell'ambito commerciale per il mantenimento di software realizzati ad-hoc dalle societ\u00e0 sviluppatrici per esigenze e scopi specifici.\nIl team di AutoPatcher mantiene una lista di moduli stand alone autenticati, firmati e compilati per l'uso con AutoPatcher, ma che non sono eleggibili per l'inclusione negli add-on pack.\nChiusura del progetto.\nIl team di AutoPatcher ha chiuso il progetto dopo aver ricevuto un'email da parte di Microsoft che richiedeva l'interruzione della distribuzione in data 29 agosto 2007. Questa notizia \u00e8 arrivata dopo quattro anni dall'esistenza di AutoPatcher, e ha sorpreso molti. Microsoft ha menzionato i rischi di sicurezza inerenti alla distribuzione di terze parti delle loro patch, ma non \u00e8 chiaro se questa sia l'intera motivazione dietro questa decisione. La Microsoft ha negato la possibilit\u00e0 che AutoPatcher abbia aggirato la protezione Windows Genuine Advantage che il software nascondeva. Per supportare parzialmente la loro decisione, Microsoft ha stabilito che gli utenti Firefox potranno adesso accedere al sito Windows Update per i sistemi pre-Windows Vista. Nonostante ci\u00f2, i siti di Windows Update e Microsoft Update richiedono ancora Internet Explorer 5 o superiore.\nNonostante il fatto che il software sia stato comunemente usato per installazioni offline e di rete, e non puramente come un mezzo alternativo per evitare Internet Explorer, Microsoft non ha indirizzato il problema.\nRitorno.\nAntonis ha rivelato nel blog di AutoPatcher che la sua pi\u00f9 grande preoccupazione dopo che il progetto venne interrotto da Microsoft \u00e8 stata che \"le persone del globo iniziassero a scrivere per conto proprio i moduli personalizzati con la redistribuzione in \"release\" proprie.\" Ha aggiunto che una delle funzioni di sicurezza di AutoPatcher \"catalogher\u00e0 automaticamente queste \"release\" come non ufficiali\", ma se gli utenti finali hanno avuto la possibilit\u00e0 di ricorrere a queste \"release \"non ufficiali, la diffusione di software maligno potrebbe essere molto pi\u00f9 semplice con la chiusura del progetto.\nCome risultato, Antonis ha deciso di continuare a lavorare sul progetto AutoPatcher, creando uno strumento \u2014 AutoPatcher Updater, o APUP \u2014 per scaricare automaticamente le patch richieste dai server web Microsoft in modo da conservarle nella stessa struttura dei file usata nelle precedenti \"release\"\ndi AutoPatcher. Antonis ha rivelato che una volta che i file verranno scaricati dai server Microsoft \"ogni cosa torner\u00e0 al suo posto come gi\u00e0 sappiamo.\"\nTeam.\nIl team di AutoPatcher \u00e8 composto da un vasto personale, con conoscenze profonde sulle nuove \"release\" degli aggiornamenti Microsoft. Queste persone hanno unito le risorse necessarie per far pervenire ogni mese al pubblico le \"release\" Update. Le traduzioni sono curate da uno o pi\u00f9 membri del team. I principali membri del team di AutoPatcher sono:"}
{"id": "1459495", "revid": "36426", "url": "https://it.wikipedia.org/wiki?curid=1459495", "title": "Mela della Discordia", "text": ""}
{"id": "1459496", "revid": "22475", "url": "https://it.wikipedia.org/wiki?curid=1459496", "title": "Enterovirus", "text": "Enterovirus \u00e8 un genere della famiglia \"Picornaviridae\". Presentano RNA a polarit\u00e0 positiva (+) in numero mediamente di 7.5 Kb, capside isometrico di 27-30 nm, e sono sprovvisti di peplos (pericapside).\nTassonomia.\nFino agli anni Sessanta, gli enterovirus erano divisi in:\nLa nomenclatura successiva, basata su rigorosi confronti delle omologie del genoma virale, ha prodotto le seguenti specie:\nGli enterovirus di pi\u00f9 recente scoperta vengono denominati attraverso una serie di numeri consecutivi (ad es. EV68, EV69 etc.).\nCaratteristiche generali.\nSono resistenti ad offese chimiche e fisiche e possono sopravvivere lungamente nell'ambiente. Non vengono inattivati dai succhi gastrici e biliari. Diffondono nella parete intestinale a livello dei linfonoduli mucosali (GALT, MALT), svolgono qui un primo ciclo di replicazione per poi diffondere nel torrente linfatico, per arrivare, dopo un periodo di incubazione di 7-14 giorni in media, agli organi bersaglio. La trasmissione si attua mediante la via oro-fecale ed attraverso le vie respiratorie: spesso il contagio avviene tramite la saliva, ad esempio bevendo da uno stesso bicchiere o baciandosi.\nIn vitro, su terreni cellulari (cellule umane o di primati), questi virus hanno effetti citolitici.\nPatologie umane.\nSono estremamente variabili per ciascun sierotipo e specie: questo perch\u00e9 l'RNA del loro genoma tende a ricombinarsi frequentemente ed a replicarsi dando copie scarsamente identiche all'originale: a seconda della specie, possono avere effetti gravissimi come pure essere asintomatici o blandamente sintomatici. \u00c8 molto frequente che l'infezione si manifesti solo a livello locale, dove \u00e8 stato introdotto il virus (faringe, intestino), e si esaurisca in breve tempo ma, in alcuni casi, dopo questa prima fase, pu\u00f2 diffondere a molti organi e tessuti. Molto spesso, questi virus attaccano individui deboli o dalle difese immunitarie compromesse, come bambini o persone in riabilitazione dopo una malattia o un trauma."}
{"id": "1459503", "revid": "1005847", "url": "https://it.wikipedia.org/wiki?curid=1459503", "title": "Leopold Skulski", "text": "Fu coinvolto nella politica dalla met\u00e0 degli anni dieci, e ricopr\u00ec la carica di Sindaco di \u0141\u00f3d\u017a dal 1917 al 1919; divenne deputato al Sejm (il Parlamento) dopo le elezioni parlamentari del 1919, e il 13 dicembre 1919 divenne Primo ministro della Polonia. Il suo governo si dimise il 9 giugno 1920, dopo il fallimento dell'Offensiva di Kiev e il successo della controffensiva bolscevica. Fu anche Ministro degli Affari Interni della Polonia sotto il governo di Wincenty Witos (dal 24 luglio 1920 al 28 giugno 1921) e membro del Tribunale di Stato della Polonia dal 1925. Presidente della Radio Polacca negli anni trenta, non ebbe ruolo attivo in politica nel suo ultimo decennio di vita. Durante l'invasione della Polonia fu arrestato a Pi\u0144sk dal NKVD sovietico; poco dopo mor\u00ec in una prigione del NKVD a Brze\u015b\u0107 Litewski."}
{"id": "1459504", "revid": "320578", "url": "https://it.wikipedia.org/wiki?curid=1459504", "title": "Brze\u015b\u0107 Litewski", "text": ""}
{"id": "1459505", "revid": "834", "url": "https://it.wikipedia.org/wiki?curid=1459505", "title": "Elviro Michele Andriolli", "text": ""}
{"id": "1459509", "revid": "92723", "url": "https://it.wikipedia.org/wiki?curid=1459509", "title": "Nuova Guinea Occidentale", "text": "La Nuova Guinea Occidentale \u00e8 la parte occidentale dell'isola di Nuova Guinea amministrata dall'Indonesia, e si divide in provincia di Papua e provincia autonoma di Papua Occidentale (fino al 2007 Irian Jaya Occidentale o \"Irian Jaya Barat\"). \nLa provincia di Papua confina a est con lo stato indipendente di Papua Nuova Guinea.\nAltri nomi.\nNel tempo molti nomi hanno designato questa parte dell'isola: Nuova Guinea Olandese (1895-1\u00ba ottobre 1962), Nuova Guinea dell'Ovest (1\u00ba ottobre 1962 - 1\u00ba maggio 1963), Irian Occidentale (1\u00ba maggio 1963\u20131973) e Irian Jaya (1973\u20132000, dal Presidente Suharto). Il nome Irian Jaya pu\u00f2 essere approssimativamente tradotto in \"Glorioso Irian\". Piuttosto diffusa \u00e8 la credenza che Irian sia un acronimo per \"Ikut Republik Indonesia Anti Nederland\" ossia \"aggregati alla repubblica indonesiana contro gli olandesi\". Alcune fonti attestano per\u00f2 che il termine Irian fosse gi\u00e0 usato in alcuni dialetti locali per riferirsi alla terra madre.\nMolti abitanti dell'isola e organizzazioni internazionali si riferiscono al territorio come Papua Occidentale, che \u00e8 contemporaneamente il vocabolo utilizzato dai gruppi separatisti per riferirsi all'intera parte indonesiana dell'isola e quello usato dalla provincia dell'Irian Jaya Barat per identificare s\u00e9 stessa.\nStoria.\nNel 1858 si svolse una spedizione per la scoperta delle coste meridionali e settentrionali dell'isola.\nLa Guinea Occidentale fu annessa dall'Indonesia attraverso il controverso Act of Free Choice nel 1969. Durante la presidenza di Suharto dal 1965 al 1998, la politica Indonesiana fu giudicata fortemente repressiva e l'area fu trascurata dai piani di sviluppo indonesiani. L'annessione rimane controversa da parte di molte ONG, membri del Congresso degli USA e anche da parte delle popolazioni indigene del territorio.\nDa quando l'Indonesia ha preso il controllo di questa regione nel 1963, rilevandolo dal governo coloniale olandese, si stima che oltre 100.000 papuasi siano morti in atti di distruzione, tortura, violenza e sparizione imputabili al governo centrale indonesiano. Una lunga campagna di pulizia etnica ha causato migliaia di rifugiati (IDP o \"internally displaced people\") e di conseguenza i papuasi rischiano di diventare una minoranza etnica nella propria terra.\nDurante il periodo cosiddetto delle Riforme, dal 1998 al 2001, Papua e altre province Indonesiane ricevettero una forte autonomia. Nel 2001 una legge garant\u00ec uno status di \"Autonomia Speciale\" a Papua, sebbene in molti aspetti questa autonomia non sia stata dovutamente sviluppata.\nNel 2003 il governo centrale indonesiano annunci\u00f2 la spartizione di Papua Occidentale in tre province: Papua, Irian Jaya Centrale e Irian Jaya Occidentale. La forte opposizione a questo piano di spartizione cre\u00f2 una situazione di forte confusione dal punto di vista legale e amministrativo. In ogni caso, la provincia di Irian Jaya Occidentale (Irian Jaya Barat) fu formata ufficialmente il 6 febbraio 2006 e il suo nome fu ufficialmente cambiato in Papua Occidentale il 7 febbraio 2007.\nGli uomini di alcune trib\u00f9 indossano il koteka."}
{"id": "1459512", "revid": "1971622", "url": "https://it.wikipedia.org/wiki?curid=1459512", "title": "Radio Azzurra (San Benedetto del Tronto)", "text": "Radio Azzurra \u00e8 un'emittente radiofonica locale con sede a San Benedetto del Tronto.\nTrasmette nelle province di Ascoli Piceno, Macerata, Ancona, Teramo, Chieti, Pescara.\nLe frequenze di trasmissione sono: 88.0, 91.3, 95.6, 95.8, 99.8, 100.5, 101.0, 101.0, 104.1, 105.3, 107.6 e 107.8. \u00c8 possibile ascoltarla anche su internet.\nStoria.\nNel 1986 Raffaele Palanca, gi\u00e0 direttore di un'emittente radiofonica locale, fond\u00f2 a San Benedetto del Tronto l'emittente Radio Azzurra, coinvolgendo il fratello Giuseppe, fornitore di apparecchiature di alta e bassa frequenza e Angela Benigni, speaker televisiva presso Telecolor TVP. Il nome della radio fu scelto dagli ascoltatori mediante sondaggio telefonico, che tratta di musica, sport e informazione.\nSpeakers.\nBrunello, Debora Bizzarri, Elena Cavallini, Luca Sestili, Luigina Pezzoli, Sandro Benigni, Valentina Celi\nRedazione Sportiva.\nLuca Bassotti, Sandro Benigni.\nStaff.\nBrunello, Debora Bizzarri, Elena Cavallini, Luca Sestili, Luigina Pezzoli, Sandro Benigni, Valentina Celi"}
{"id": "1459513", "revid": "74688", "url": "https://it.wikipedia.org/wiki?curid=1459513", "title": "Polenghi Lombardo", "text": "La Polenghi Lombardo \u00e8 stata un'azienda italiana del settore latte e derivati.\nStoria.\nOriginariamente l'azienda sorse a Codogno nel 1870, per iniziativa dei fratelli Pietro e Paolo Polenghi, di San Fiorano, sviluppando il commercio dei prodotti lattiero caseari. Ben presto arriv\u00f2 ad avere una filiale a Londra gi\u00e0 dal 1879 per l'esportazione del burro e del mascarpone. Pass\u00f2 poi anche al campo della produzione del burro, dello yogurt e di alcuni tipi di formaggi, come anche ai prodotti destinati all'infanzia, compreso il primo latte in polvere.\nNel 1949 acquist\u00f2 la CAIA Cooperativa Agr\u00edcola Industrial de Angatuba, in Angatuba, San Paolo, Brasile.\nCambi\u00f2 poi la ragione sociale in Polenghi Lombardo S.p.A. e apr\u00ec lo stabilimento di Lodi, nonch\u00e9 una serie di unit\u00e0 produttive minori a Secugnago, San Fiorano, Codogno, Casalpusterlengo, Castelleone, Sospiro, Crema, Castel San Giovanni (in provincia di Piacenza) e Bressanvido (in provincia di Vicenza). Nel 1950 fu acquistata dalla Federconsorzi e lanci\u00f2 nel 1954, prima in Italia, il latte a lunga conservazione con il nome di \"Latte Stella\".\nL'azienda \u00e8 nota soprattutto per aver lanciato le Galatine, caramelle al latte rilevate dal 1991 dalla Sperlari di Cremona.\nRientrata nelle attivit\u00e0 della Fedital, ne segu\u00ec le sorti: prima ceduta al gruppo \"Cragnotti &amp; Partners Capital Investment NV\" con una valutazione che parve troppo riduttiva per quello che si riferisce al prezzo, poi conferita da Sergio Cragnotti nella complessa operazione Cirio, questa volta con una supervalutazione dei cespiti e dei marchi.\nIl nuovo settore latte della Cirio acquisiva un'assoluta preminenza in Italia per quello che riguardava il latte fresco con quote di mercato che gi\u00e0 nel 1994 era pari al 19% Port\u00f2 avanti poi un programma di successive acquisizioni come la Centrale del Latte di Roma. Nacque cos\u00ec l'Eurolat, ceduta infine dalla Cirio al gruppo Parmalat anche in questo caso per un prezzo ritenuto eccessivo.\nNel dicembre 2008 il ramo d'azienda di Lodi della Parmalat viene venduto alla Newlat Food di Reggio Emilia, assumendo, cos\u00ec una nuova denominazione sociale.\nSponsorizzazioni.\nNel mondo del calcio il marchio Polenghi Lombardo \u00e8 stato presente come \"main sponsor\" sulle maglie del Fanfulla dal 1983 al 1985, del Napoli nelle stagioni 1997-98 e 1998-99, mentre tra il 1992 e il 1995 il \"brand\" dell'azienda lombarda sponsorizzava la squadra Primavera della Lazio, societ\u00e0 calcistica che all'epoca, come la Polenghi Lombardo, era di propriet\u00e0 di Sergio Cragnotti."}
{"id": "1459516", "revid": "2143966", "url": "https://it.wikipedia.org/wiki?curid=1459516", "title": "Stazione meteorologica di Trieste Barcola", "text": "La stazione meteorologica di Trieste Barcola \u00e8 la stazione meteorologica di riferimento per il Servizio Meteorologico dell'Aeronautica Militare, relativa all'area litoranea a nord della citt\u00e0 di Trieste, attiva dal 2001 in sostituzione di una stazione preesistente posta nelle vicinanze.\nCaratteristiche.\nLa stazione meteorologica si trova nell'area climatica del litorale triestino, nel Friuli-Venezia Giulia, nella parte nordovest del comune di Trieste. Dal 2001 \u00e8 sita presso il terrapieno di Barcola, 4\u00a0km a nord di Trieste, a 2 metri s.l.m. e alle coordinate geografiche .\nOltre a rilevare i dati relativi a temperatura, precipitazioni, pressione atmosferica, umidit\u00e0 relativa, eliofania, direzione e velocit\u00e0 del vento, la stazione \u00e8 collegata ad una boa situata nell'antistante Mare Adriatico settentrionale, grazie alla quale \u00e8 possibile osservare lo stato del mare, l'altezza dell'onda marina, la direzione dell'onda stessa, oltre alla lunghezza e all'altezza dell'onda morta (onda non pi\u00f9 soggetta all'azione diretta del vento).\nLa nuova stazione di Barcola \u00e8 attiva dal luglio 2001 ed \u00e8 attualmente tra le cinque pi\u00f9 rappresentative a livello nazionale, attrezzata con strumentazioni ad alta tecnologia ed \u00e8 gestita dal Centro Nazionale di Meteorologia e Climatologia Aeronautica nella parte tecnica e dal Secondo Stormo di Udine-Rivolto dell'Aeronautica_Militare per la parte logistico-amministrativa. I dati meteorologici locali 1961-1990 provengono invece dall'archivio della Sede di Trieste dell'ISMAR CNR e corrispondono alle misure effettuate presso la stazione meteorologica del CNR di Trieste (latitudine 45\u00b038'34'\u2019N, longitudine 13\u00b045'14'\u2019E).\nDati climatologici 1961-1990.\nPer quanto riguarda le medie annuali, la pressione atmosferica al livello del mare \u00e8 stata di 1015.3 hPa, la temperatura media \u00e8 stata di 14,5\u00a0\u00b0C, l'umidit\u00e0 relativa 65%, la velocit\u00e0 media del vento di 4.2\u00a0m/s. L'altezza media annuale delle precipitazioni \u00e8 di 1025 mm con massime precipitazioni in autunno.\nIl regime dei venti nella zona di Trieste \u00e8 caratterizzato dalle brezze locali, da invasioni di aria continentale (la bora) e da episodi di venti adriatici meridionali (scirocco). All'anno si registrano in media 200 giornate senza vento (bonaccia) pari al 64% del tempo totale annuale, un valore molto elevato per una localit\u00e0 costiera. Il mese pi\u00f9 ventoso \u00e8 ottobre, il meno ventoso, secondo la statistica, in genere \u00e8 aprile.\nDa notare che per compressione adiabatica sia il vento da Nord-Est (Bora) che da Sud-Est (Scirocco) scendendo su Trieste dalle colline sovrastanti si riscaldano di diversi gradi. Nello stesso tempo le correnti adriatiche che transitano nel Golfo di Trieste portano calore all'atmosfera. Il mese pi\u00f9 caldo \u00e8 luglio con una media di 24,0\u00a0\u00b0C e il pi\u00f9 freddo gennaio con una media di 5,1\u00a0\u00b0C. Nel trentennio esaminato, la temperatura minima assoluta ha toccato i -9,3\u00a0\u00b0C nel gennaio 1963 (media delle minime assolute annue di -3,3\u00a0\u00b0C), mentre la massima assoluta ha fatto registrare i +36,0\u00a0\u00b0C nell'agosto 1988 (media delle massime assolute annue di +33,9\u00a0\u00b0C).\nGrazie alla posizione orografica rivierasca e allo scarsissimo irraggiamento termico notturno, le minime registrate a Trieste, d'estate come d'inverno, risultano tra le pi\u00f9 miti di tutta Italia, cos\u00ec come l'escursione giornaliera, estremamente ridotta. Le tendenze del cinquantennio mostrano un aumento medio di +0.5\u00a0\u00b0C per il mare e di +0.8\u00a0\u00b0C per l'aria.\nLa stazione di Barcola risulta mediamente pi\u00f9 calda del centro cittadino di 0,8\u00a0\u00b0C durante il giorno (Trieste Porto) mentre \u00e8 pi\u00f9 fresca la notte di 1 grado in estate e di 2 gradi in inverno. La temperatura tende invece ovviamente a diminuire nei rioni di Trieste pi\u00f9 distanti dal mare e a maggior altitudine. L'umidit\u00e0 media \u00e8 molto ridotta, con un minimo del 57% in luglio ed un massimo del 69% in novembre.\nDi seguito sono riportati i dati climatici della media CLINO 1961-1990.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, gennaio, \u00e8 di +5,7\u00a0\u00b0C, mentre quella del mese pi\u00f9 caldo, luglio, \u00e8 di +24,1\u00a0\u00b0C; mediamente si contano 9 giorni di gelo all'anno e 15 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -7,5\u00a0\u00b0C del gennaio 1985 e i +36,0\u00a0\u00b0C dell'agosto 1988.\nLe precipitazioni medie annue si attestano a 1.003\u00a0mm, mediamente distribuite in 92 giorni di pioggia, con minimo relativo in inverno, picco massimo in autunno e massimo secondario in estate per gli accumuli.\nL'umidit\u00e0 relativa media annua fa registrare il valore di 64,9 % con minimi di 62 % a marzo, a luglio e ad agosto e massimi di 68 % ad ottobre e a dicembre; mediamente si contano 5 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio. Anche questi dati sono precedenti all'inizio dell'attivit\u00e0 della stazione di Barcola e corrispondono alle misure effettuate presso la stazione meteorologica del CNR di Trieste (latitudine 45\u00b038'34'\u2019N, longitudine 13\u00b045'14'\u2019E).\nTemperature estreme mensili dal 1946 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1946 ad oggi. Nel periodo esaminato, la temperatura minima assoluta ha toccato i -14,6\u00a0\u00b0C nel febbraio 1956, mentre la massima assoluta ha raggiunto i +38,0\u00a0\u00b0C nell'agosto 2015, con record eguagliato nell'agosto 2017.\nNella sede originaria fino al luglio 2001, la temperatura massima pi\u00f9 elevata di +37,0\u00a0\u00b0C risale al luglio 1952, mentre la temperatura minima pi\u00f9 bassa di -14,6\u00a0\u00b0C fu registrata nel febbraio 1956."}
{"id": "1459523", "revid": "122211308", "url": "https://it.wikipedia.org/wiki?curid=1459523", "title": "Partito Popolare Unito (Polonia)", "text": "Il Partito Popolare Unito (in polacco: \"Zjednoczone Stronnictwo Ludowe\", - ZSL) fu un partito politico popolare della Repubblica Popolare Polacca. Fu fondato il 27 novembre 1949 dall'unione del partito comunista Stronnictwo Ludowe e l'indipendente Partito Popolare di Stanis\u0142aw Miko\u0142ajczyk (che cambi\u00f2 nome in Polskie Stronnictwo Ludowe).\nLo ZSL, come era previsto dall'inizio, un partito satellite del Partito Operaio Unificato Polacco (Polska Zjednoczona Partia Robotnicza, PZPR), rappresentante di PZPR nelle aree rurali.\nNel 1989, dopo la vittoria di Solidarno\u015b\u0107 alle elezioni parlamentari, insieme all'altro partito satellite del PZPR, il Partito Democratico, lo ZSL decise di sostenere Solidarno\u015b\u0107. Al congresso del partito ZSL (27 novembre\u201429 novembre 1989), lo ZSL si trasform\u00f2 nel partito Polskie Stronnictwo Ludowe - Odrodzenie. PSL-Odrodzenie si un\u00ec con il PSL Wilanowskie, formando l'attuale Partito Popolare Polacco."}
{"id": "1459524", "revid": "287204", "url": "https://it.wikipedia.org/wiki?curid=1459524", "title": "Partito Popolare Unito", "text": "Esistono diversi partiti politici con il nome di Partito Popolare Unito:"}
{"id": "1459525", "revid": "74173", "url": "https://it.wikipedia.org/wiki?curid=1459525", "title": "Zjednoczone Stronnictwo Ludowe", "text": ""}
{"id": "1459526", "revid": "110157", "url": "https://it.wikipedia.org/wiki?curid=1459526", "title": "Chupa Chups", "text": "Chupa Chups \u00e8 un'azienda dolciaria spagnola produttrice di lecca lecca. Fondata a Barcellona nel 1958 da Enric Bernat. Dal 2006 fa parte della multinazionale italiana Perfetti Van Melle. Il suo nome deriva dal verbo spagnolo \"chupar\", che significa \"succhiare\".\nStoria.\nAll'inizio degli anni cinquanta Enric Bernat, nipote di Josep Bernat, noto pasticciere di Barcellona, decise di costituire assieme a Nuria Serra (figlia di un altro pasticciere barcellonese, poi divenuta sua moglie) una societ\u00e0 tutta sua, che chiam\u00f2 Productos Bernat. Nel 1954 un amico di famiglia, Domingo Massanes, gli chiese di acquisire la Granja Asturias, azienda produttrice di mele. Inizialmente Bernat ne condivise il controllo al 50%; in seguito, dopo aver pensato di convertire l'azienda in una fabbrica di lecca lecca all'inizio chiamati \"gol\", nel 1958 la rilev\u00f2 interamente, cambiandole il nome in Chupa Chups.\nDopo aver compiuto un'approfondita ricerca, Bernat cap\u00ec che all'epoca i dolci non venivano fabbricati pensando ai bambini, che nello scartare le caramelle rendevano le loro mani appiccicose; allora gli venne l'idea di realizzare delle caramelle sorrette da un bastoncino di legno (in seguito sostituito da quelli in plastica, data la scarsit\u00e0 di legname in Spagna). Inoltre, sempre per migliorare le vendite, istru\u00ec i rivenditori a posizionare i lecca lecca vicino alla cassa anzich\u00e9 dietro al bancone, cosicch\u00e9 potessero essere pi\u00f9 facilmente a portata di mano dei bambini.\nUna volta costruiti i macchinari di fabbricazione, Bernat scelse di vendere i lecca lecca al prezzo di una peseta ciascuno.\nChupa Chups ebbe un successo immediato, tant'\u00e8 che dopo soli 5 anni di attivit\u00e0 i lecca lecca venivano venduti in 300.000 negozi. Dopo la caduta del regime franchista, avvenuta nel 1975, Chupa Chups si espanse a livello internazionale, a cominciare dai mercati dei paesi del Sudest asiatico, come Singapore e Malaysia. Negli anni ottanta l'azienda inizi\u00f2 a vendere anche in Europa e negli Stati Uniti d'America, per poi allargarsi negli anni novanta nel resto dell'Asia e in Australia; addirittura nel 1995 i lecca lecca Chupa Chups arrivarono nello spazio, a bordo della stazione Mir.\nNel 1991 Bernat pass\u00f2 il controllo dell'azienda a suo figlio Xavier, mentre nel 1994 venne fondata la sussidiaria Smint.\nSempre negli anni Novanta, Chupa Chups venne pubblicizzata da diversi personaggi famosi, tra cui Johan Cruijff e Madonna, e persino all'interno di un videogioco, \"Zool\".\nNel 2003, alla morte di Bernat, Chupa Chups vendeva 4 miliardi di lecca lecca all'anno in 150 nazioni, aveva 2000 dipendenti, fatturava per 500 milioni di euro ed il 90% delle vendite provenivano al di fuori della Spagna.\nNel luglio del 2006 l'intera azienda fu acquistata dal gruppo Perfetti Van Melle.\nIl 26 settembre 2008 la Chupa Chups ha festeggiato a Barcellona, con un grande concerto trasmesso su Mtv, i 50 anni della sua fondazione.\nLogo.\nIl logo della Chupa Chups fu creato dal pittore surrealista Salvador Dal\u00ed. Quando fu lanciato per la prima volta, era accompagnato dallo slogan \"\u00c9s rod\u00f3 i dura molt, Chupa Chups\" che, tradotto dal catalano, significa \"\u00c8 rotondo e dura molto, Chupa Chups.\""}
{"id": "1459528", "revid": "18138307", "url": "https://it.wikipedia.org/wiki?curid=1459528", "title": "Art metal", "text": ""}
{"id": "1459530", "revid": "167080", "url": "https://it.wikipedia.org/wiki?curid=1459530", "title": "Ciclo troiano", "text": ""}
{"id": "1459532", "revid": "37401", "url": "https://it.wikipedia.org/wiki?curid=1459532", "title": "Epici", "text": ""}
{"id": "1459540", "revid": "767487", "url": "https://it.wikipedia.org/wiki?curid=1459540", "title": "Consiglio dei ministri della Repubblica di Polonia", "text": "Il Consiglio dei Ministri della Polonia consiste dei ministri, dei capi di dipartimento di rango ministeriale e dei capi delle istituzioni centrali. Il Consiglio dei ministri \u00e8 il corpo statale che esercita il potere esecutivo. Con la legge sull'Amministrazione Pubblica il Primo Ministro, che dirige il Consiglio dei ministri, gode di un grado considerevole di libert\u00e0 nelle decisioni concernenti il personale.\nDescrizione.\nIl Primo Ministro pu\u00f2 creare, unire o sciogliere dipartimenti, mutare il loro grado di responsabilit\u00e0 e rivolgersi al Presidente di espandere il Consiglio dei ministri per includere ministri senza portafoglio o coordinatori di progetti sostenuti dal Consiglio dei ministri, come ad esempio il sistema dell'istruzione o il servizio sanitario. Il Presidente di alcuni comitati specifici (come il Comitato per l'Integrazione Europea della Polonia) pu\u00f2 essere nominato dal Consiglio dei ministri. La composizione del Consiglio \u00e8 proposta dal Primo Ministro, che si rivolge al Presidente della Repubblica per la nomina dei membri. Il Presidente della Polonia nomina il Consiglio dei ministri e riceve il loro giuramento \"di lealt\u00e0 alla Costituzione e alle altre leggi della Repubblica\".\nIl Consiglio dei ministri gestisce anche la politica corrente, assicure l'esecuzione della legge emettendo ordinanze, coordina e controlla il lavoto delle entit\u00e0 amministrative del governo, assicura l'ordine pubblico e la sicurezza interna ed esterna dello stato, protegge gli interessi del Tesoro dello stato, approva il disegno di bilancio e supervisiona la sua esecuzione. Il Consiglio dei ministri firma anche gli accordi internazionali che richiedono la ratifica, e pu\u00f2 revocare altri accordi internazionali.\nI membri del Consiglio dei ministri sono responsabili davanti al Sejm per le operazioni di governo; possono anche essere individualmente responsabili per i compiti affidatigli dal Primo Ministro. Ogni infrangimento della legge o crimine correlato alla carica che detengono i vari ministri pu\u00f2 costare un processo di fronte al Tribunale di Stato, un tribunale speciale nominato dal Sejm.\nIl Consiglio dei ministri \u00e8 rappresentato nei diversi voivodati dai voivodi o dai governatori regionali; ne esistono 16, uno per ogni voivodato. I voivodi dirigono l'amministrazione dello stato all'interno del territorio del proprio voivodato. Gli ufficiali subordinati ai voivodi, come quelli che operano negli uffici centrali e i ministeri, costituiscono il corpo di servizio civile, un corpo politicamente indipendente. Il servizio civile \u00e8 capeggiato dal Primo Ministro.\nInsieme al corpo di servizio civile, la Cancelleria del Primo Ministro e tutti i ministeri nominano gabinetti politici, cio\u00e8 squadre di consiglieri che operano per il governo e per ogni ministero precise e dettagliate linee guida politiche."}
{"id": "1459544", "revid": "124123", "url": "https://it.wikipedia.org/wiki?curid=1459544", "title": "Guglielmo Felice Damiani", "text": "Biografia.\nDopo aver studiato a Como e all'Universit\u00e0 degli Studi di Pavia, ha insegnato a Celana, Mortara e poi a Napoli.\nStudi\u00f2 con grande rigore il poeta postellenistico Nonno di Panopoli e il Giovan Battista Marino, noto poeta barocco da cui scaturisce la sua opera di maggior pregio: \"Studio sopra la poesia del cavalier Marino\".\nPoeta gentile e malinconico, ha pubblicato una raccolta di idilli intitolata \"Le due fontane\" (1899) e la raccolta di versi \"La casa paterna\" (1903).\nDopo la sua morte fu il poeta chiavennasco Giovanni Bertacchi a raccogliere le sue poesie assieme a degli inediti in due volumi intitolati \"Lira spezzata\" (1907 e 1912).\nMor\u00ec appena ventinovenne a Napoli il 23 ottobre 1904."}
{"id": "1459545", "revid": "599013", "url": "https://it.wikipedia.org/wiki?curid=1459545", "title": "Discordia", "text": ""}
{"id": "1459548", "revid": "599013", "url": "https://it.wikipedia.org/wiki?curid=1459548", "title": "Marat Abjanov", "text": "Carriera.\nA livello di club ha vissuto le stagioni migliori con la , societ\u00e0 con cui ha vinto tutto alla fine degli anni 1990. Pur trovando poco spazio nella Nazionale di calcio a 5 della Russia, ha fatto parte della selezione che nel 1999 ha vinto il campionato europeo."}
{"id": "1459551", "revid": "76963", "url": "https://it.wikipedia.org/wiki?curid=1459551", "title": "Angell Conwell", "text": "Nel 1994 si \u00e8 trasferita a Los Angeles per girare l'episodio pilota di \"On Our Own\". "}
{"id": "1459552", "revid": "838137", "url": "https://it.wikipedia.org/wiki?curid=1459552", "title": "Fausto Atti", "text": "Biografia.\nNato nel 1900 a Bologna, bracciante poi operaio, nel 1921 ader\u00ec al Partito Comunista d'Italia (PCd'I). Il consolidamento del regime fascista gli rese difficile la vita e, nel 1927, lo costrinse a emigrare a Bruxelles. Partecip\u00f2 alla fondazione della Frazione di sinistra del PCd'I e ne sostenne l'attivit\u00e0, fino al 1940 quando, arrestato dalla polizia tedesca, fu deportato prima in Germania e poi, trasferito in Italia, fu confinato all'isola di Ventotene.\nLiberato dopo la caduta di Mussolini (25 luglio 1943), entr\u00f2 nel Partito Comunista Internazionalista, di cui fu responsabile in Emilia. In contatto con i partigiani dell'Appennino tosco-emiliano, sostenne la necessit\u00e0 di rompere con i partiti del Comitato di Liberazione Nazionale (CLN) e di costituire squadre autonome di difesa proletaria, che si opponessero al reclutamento e ai rastrellamenti della Repubblica fascista di Sal\u00f2."}
{"id": "1459554", "revid": "767487", "url": "https://it.wikipedia.org/wiki?curid=1459554", "title": "Parole d'amore", "text": "Parole d'amore (\"Bee Season\") \u00e8 un film drammatico del 2005, diretto da Scott McGehee e David Siegel, e basato sull'omonimo romanzo di Myla Goldberg.\nTrama.\nI Naumann sembrano la classica famiglia perfetta: alto-borghesi, spirituali e apparentemente molto uniti fra loro. Saul \u00e8 uno studioso di religioni, professore alla UC Berkeley. Sua moglie Miriam, \u00e8 una donna devota, convertita al giudaismo una volta sposata. Il figlio maggiore Aaron, per volere dei genitori, sta seguendo le orme del padre. La pi\u00f9 piccola in famiglia Eliza, di undici anni, invece ha un talento naturale per lo spelling, al punto di qualificarsi alle finali del torneo nazionale, che si terranno a Washington. Questo rende il padre cos\u00ec orgoglioso di lei, da farlo concentrare sulla figlia come non aveva mai fatto prima, togliendo attenzioni ad Aaron, che dal canto suo comincer\u00e0 a sviluppare una profonda crisi religiosa rivolgendosi al movimento della coscienza di Krishna o Hare Krishna. Questa situazione porter\u00e0 a turbare il gi\u00e0 precario equilibrio della famiglia Naumann. Quello che sembrava un nucleo unito si rivela essere un gruppo di persone occupate a seguire percorsi diversi. Sar\u00e0 proprio la piccola Eliza a trovare il modo per ricomporre l'unit\u00e0 della famiglia."}
{"id": "1459555", "revid": "44024", "url": "https://it.wikipedia.org/wiki?curid=1459555", "title": "Eastern Conference (NBA)", "text": ""}
{"id": "1459558", "revid": "1305772", "url": "https://it.wikipedia.org/wiki?curid=1459558", "title": "Western Conference", "text": "L'espressione Western Conference pu\u00f2 riferirsi a diverse divisioni all'interno delle leghe sportive professionistiche nordamericane:"}
{"id": "1459560", "revid": "36426", "url": "https://it.wikipedia.org/wiki?curid=1459560", "title": "Ordine Cavalleresco dei frati Gaudenti", "text": ""}
{"id": "1459561", "revid": "1875018", "url": "https://it.wikipedia.org/wiki?curid=1459561", "title": "Hatti (popolo)", "text": "Gli Hatti o preittiti (o \u1e2aatti o Hattiti o Khatti) erano un antico popolo non-indoeuropeo che si insedi\u00f2 in Anatolia (in Turchia) detta anche \"terra di Hatti\" e subirono varie ondate migratorie dei popoli indoeuropei fra il 2500 e 1700 a.C.. "}
{"id": "1459562", "revid": "838137", "url": "https://it.wikipedia.org/wiki?curid=1459562", "title": "Opel 8/16 PS", "text": "La 8/16 PS era un'autovettura di fascia medio-alta prodotta dalla Casa automobilistica tedesca Opel nel 1910.\nProfilo e storia.\nLa 8/16 PS fu introdotta all'inizio del 1910 come erede della famiglia delle 12PS, oramai fuori listino da oltre tre anni.&lt;br&gt;\nRispetto alle vetture componenti della famiglia 12PS, la 8/16 PS montava un nuovo motore, un 4 cilindri in linea raffreddato ad acqua con testata in ghisa e basamento in alluminio. Tale motore era di cilindrata leggermente inferiore a quello delle progenitrici: scendeva infatti da 1885 a 1847 cm\u00b3, ma era pi\u00f9 moderno e pi\u00f9 potente. La distribuzione era a valvole laterali e la potenza massima erogata era di 16 CV a 1600 giri/min, contro i 12 CV a 1200 giri delle progenitrici.&lt;br&gt;\nLa trasmissione era a giunto cardanico, mentre il cambio era a tre marce.&lt;br&gt;\nIl telaio era una struttura ad U in acciaio, con longeroghi sempre in acciaio: qui trovavano posto le sospensioni, che erano ad assale rigido e a molle a balestra tre quarti ellittiche su entrambi gli assi. L'impianto frenante, come sulla stragrande maggioranza delle vetture dell'epoca, agiva sulla trasmissione.&lt;br&gt;\nLa 8/16 PS era disponibile in tre varianti di carrozzeria: double-phaeton, limousine o addirittura landaulet.&lt;br&gt;\nFu prodotta fino alla fine del 1910, per essere rimpiazzata l'anno seguente dalla 8/20 PS, di classe superiore."}
{"id": "1459563", "revid": "164044", "url": "https://it.wikipedia.org/wiki?curid=1459563", "title": "Stephane Guivarc'h", "text": ""}
{"id": "1459567", "revid": "729019", "url": "https://it.wikipedia.org/wiki?curid=1459567", "title": "Isagro", "text": "Isagro S.p.A. \u00e8 una societ\u00e0 per azioni italiana che opera nel settore chimico. \u00c8 quotata alla Borsa di Milano, negli indici FTSE Italia Small Cap e FTSE Italia STAR, dove \u00e8 presente anche con le azioni sviluppo. Si tratta di nuove azioni emesse con l'aumento di capitale del novembre 2013, che a fronte del diritto di voto limitato, offre dividendi maggiorati. In caso di cessione o perdita della quota di controllo, le azioni sviluppo vengono convertite automaticamente in ordinarie.\nAttivit\u00e0.\nIsagro \u00e8 una small global company che operando a livello mondiale nel settore degli agrofarmaci, investe direttamente nella ricerca di nuove molecole e nello sviluppo di principi attivi con basso impatto ambientale. Fra i vari prodotti: fungicidi, insetticidi, erbicidi, feromoni, biostimolanti, fungicidi biologici. \nLa produzione viene realizzata in 5 stabilimenti, 4 in Italia (Adria, Aprilia, Bussi sul Tirino e Novara) e 1 in India (Panoli-nordovest di Mumbai, stato del Gujarat).\nLa societ\u00e0 ha una presenza distributiva diretta in Colombia, India, Spagna e Stati Uniti, mentre negli altri Paesi \u00e8 presente grazie ad accordi commerciali con partner locali.\nStoria.\n\u00c8 stata fondata nel 1992, come Societ\u00e0 a responsabilit\u00e0 limitata, acquisendo da EniChem Agricoltura, il ramo agrofarmaci (insetticidi, erbicidi, fungicidi).\nNel 1993 viene rilevata da una cordata di imprenditori italiani e diventa una societ\u00e0 per azioni.\nNel 2003 avviene la quotazione per finanziare i progetti di sviluppo. Per rendere operativa la nuova strategia si acquisisce nel 2002 il ramo di azienda agrochimico di Caffaro che porta in dote, fra l'altro, una rete distributiva in Italia e in Spagna.\nNel 2004 si inaugura la succursale di Cuba, si costituisce Isagro Brasil Ltda, nonch\u00e9 Isagro Argentina Limitada.\nNel 2006 viene costituita Isagro Sud Africa Ltd. e Isagro Sipcam International, una joint venture paritetica tra Isagro e Sipcam, con la missione di acquisire partecipazioni, acquisire e/o sviluppare prodotti di comune interesse\nNel 2011 Isagro completa il suo riposizionamento strategico con il disimpegno dalla distribuzione in Italia e in Brasile. In particolare \u00e8 stata ceduta la partecipazione del 50% nella societ\u00e0 distributiva Isagro Italia S.r.l. alla giapponese Sumitomo Chemical Company Ltd. Sottoscritti anche dei contratti a medio-lungo termine per la distribuzione dei prodotti di Isagro da parte di Sumitomo Chemical Italia. Isagro ha poi ceduto il 50% del capitale della societ\u00e0 distributiva Sipcam Isagro Brasil S.A. alla indiana United Phosforus.\nNel 2013 stringe un'alleanza strategica con Gowan (societ\u00e0 statunitense operante nel settore degli agrofarmaci) per sinergie di business, rafforzamento finanziario, accorciamento e semplificazione della struttura di controllo.\nConsiglio di Amministrazione (CdA).\n\u00a7 Segretario del Consiglio di Amministrazione: Filippo de' Donato\nDati aggiornati al 23 marzo 2018 secondo quanto riporta il sito della societ\u00e0\nCollegio Sindacale.\nDati aggiornati al 23 marzo 2018 secondo le comunicazioni pervenute alla Consob.\nAzionariato.\nIsagro SpA \u00e8 diretta e coordinata da Holdisa Srl e indirettamente controllata da Piemme S.r.l.\nSituazione aggiornata sulla base delle comunicazioni pervenute ai sensi di legge ed elaborate fino al 27/10/2015\nFonte: Consob - Azionariato Isagro 17.10.13"}
{"id": "1459568", "revid": "6923", "url": "https://it.wikipedia.org/wiki?curid=1459568", "title": "Giovanni Cantacuzeno (ufficiale)", "text": "Spos\u00f2 Maria Comnena, figlia del sebastocratore Andronico I Comneno (1182-1185) e nipote del basileus Manuele I Comneno (1143-1180) ed ebbe un figlio che chiam\u00f2 Manuele Cantacuzeno.\nMor\u00ec nella campagna dell'imperatore bizantino Manuele I Comneno, contro i turchi selgiuchidi, nel 1176."}
{"id": "1459569", "revid": "765341", "url": "https://it.wikipedia.org/wiki?curid=1459569", "title": "Dobrynja di Novgorod", "text": "La vita di Dobrynja cos\u00ec come la reale portata della sua influenza sul giovane Vladimir sono tutt'oggi fonte di dibattito tra gli storici. \u00c8 pressoch\u00e9 certo che la sorella Malu\u0161a fosse la madre del futuro Principe di Kiev ed \u00e8 anche generalmente accettato che il proprio figlio Konstantin Dobryni\u010d e il nipote Ostromir assunsero la carica di posadnik a Novgorod.\nA detta delle \"Cronache di Novgorod\" fu sotto sua sollecitazione che Sviatoslav I nomin\u00f2 il figlio illegittimo Vladimir governatore di Novgorod e Dobrynja stesso tutore di quest'ultimo. Nove anni dopo tale evento, Dobrynja persuase Vladimir a rovesciare il fratello Jaropolk. Sulla via per la capitale la moglie di Jaropolk, Rogneda di Polotsk, offese la sorella di Dobrynja chiamandola \"schiava\". Quest'ultimo si vendic\u00f2 organizzando lo stupro della stessa da parte di Vladimir.\nDopo l'incoronazione di Vladimir a Kiev Dobrynja fu nominato dallo stesso governatore di Novgorod. Fece parte della spedizione militare del nipote contro la Bulgaria del Volga, avvenuta nel 985 e, al ritorno, ordin\u00f2 fosse eretta una statua a Perun sulla riva del Volchov. Le Cronache di Ioachim narrano che, dopo il Battesimo di Kiev, convert\u00ec al cristianesimo gli abitanti di Novgorod \"con il fuoco\". "}
{"id": "1459570", "revid": "599013", "url": "https://it.wikipedia.org/wiki?curid=1459570", "title": "Roy Carroll", "text": "Carriera.\nClub.\nMuove i suoi primi passi nelle giovanili dell', prima di trasferirsi al nel 1997. Il 27 luglio 2001 firma un quadriennale con il . Esordisce in Premier League il 26 agosto 2001 contro l'. Il 31 ottobre esordisce in Champions League contro il nell'ultima giornata della fase a gironi. L'esperienza a Manchester - in cui si \u00e8 alternato tra i pali a Fabien Barthez e Tim Howard - caratterizzata da alcuni errori, si conclude nel 2005.\nHa giocato poi per il e per i . Il 27 gennaio 2012 firma un contratto di un anno e mezzo con i greci dell'.\nIl 4 agosto 2014 torna in Inghilterra, firmando un contratto annuale con il . Il 24 maggio 2016 viene tesserato dal . Il 29 maggio 2019 - alle prese con un grave infortunio al ginocchio - lascia la societ\u00e0 in scadenza di contratto.\nNazionale.\nEsordisce in nazionale il 21 maggio 1997 in un'amichevole disputata a Bangkok contro la , subentrando nella ripresa al posto di Aidan Davison. Il 21 maggio 2012 il CT O'Neill decide di convocarlo in vista dell'amichevole contro i - disputer\u00e0 i secondi 45' di gara, subentrando a inizio ripresa al posto di Lee Camp - tornando in nazionale a distanza di sei anni dalla sua ultima apparizione.\nViene convocato per gli Europei 2016 in Francia, in qualit\u00e0 di secondo portiere alle spalle di Michael McGovern.\nStatistiche.\nPresenze e reti nei club.\n\"Statistiche aggiornate al 29 maggio 2021.\""}
{"id": "1459574", "revid": "1543377", "url": "https://it.wikipedia.org/wiki?curid=1459574", "title": "Stazione meteorologica di Bolzano San Giacomo", "text": "La stazione meteorologica di Bolzano San Giacomo (in tedesco Wetterstation Bozen Flughafen) \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Bolzano.\nCaratteristiche.\nLa stazione meteorologica, gestita dall'ENAV, si trova nell'area climatica dell'Italia nord-orientale, nel Trentino-Alto Adige, nel territorio comunale di Bolzano, all'interno dell'area aeroportuale di San Giacomo, a 241 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +0,9\u00a0\u00b0C, mentre quella del mese pi\u00f9 caldo, luglio, \u00e8 di +22,3\u00a0\u00b0C; mediamente si contano 98 giorni di gelo all'anno e 33 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +39,1\u00a0\u00b0C del luglio 1983 e i -18,2\u00a0\u00b0C del gennaio 1987 (valore per\u00f2 di poco superiore ai -18,5\u00a0\u00b0C del gennaio 1961).\nLe precipitazioni medie annue si attestano a 712\u00a0mm, mediamente distribuite in 77 giorni, con minimo in inverno, picco massimo in estate e massimo secondario in autunno per gli accumuli totali stagionali.\nL'umidit\u00e0 relativa media annua fa registrare il valore di 68,7% con minimo di 62% a marzo e massimo di 75% ad ottobre; mediamente si contano 15 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +0,3\u00a0\u00b0C; quella del mese pi\u00f9 caldo, luglio, \u00e8 di +22,0\u00a0\u00b0C, ma possono essere ricorrenti anche giornate con massime di oltre 35\u00a0\u00b0C, in condizioni durature di tempo stabile con afflusso di aria calda. Nel medesimo trentennio, la temperatura minima assoluta ha toccato i -18,5\u00a0\u00b0C nel gennaio 1961 (media delle minime assolute annue di -12,7\u00a0\u00b0C), mentre la massima assoluta ha fatto registrare i +39,1\u00a0\u00b0C nel luglio 1983 (media delle massime assolute annue di +35,1\u00a0\u00b0C).\nLa nuvolosit\u00e0 media annua si attesta a 4,1 okta giornalieri, con minimo di 3,4 okta giornalieri a dicembre e massimo di 4,9 okta a maggio.\nLe precipitazioni medie annue si aggirano attorno ai 700\u00a0mm, con un accentuato minimo invernale, stagione in cui si verificano generalmente a carattere nevoso, ed un picco in estate, stagione in cui possono verificarsi frequenti temporali per il contrasto di diverse masse d'aria, favorito dalla vicinanza della catena alpina.\nL'umidit\u00e0 relativa media annua fa registrare il valore di 69,3% con minimo di 62% a marzo e massimo di 75% ad ottobre.\nL'eliofania assoluta media annua si attesta a 5,2 ore giornaliere, con massimo di 7,5 ore giornaliere a luglio e minimo di 3,1 ore giornaliere a dicembre.\nDati climatologici 1931-1960.\nIn base alle medie climatiche 1931-1960, la temperatura media del mese pi\u00f9 freddo, gennaio, \u00e8 di +0,1\u00a0\u00b0C (contro i +0,3\u00a0\u00b0C della media 1961-1990) mentre quella del mese pi\u00f9 caldo, luglio, si attesta a +22,6\u00a0\u00b0C (contro i +22,0\u00a0\u00b0C della media 1961-1990); la temperatura media annua fa registrare il valore di +12,2\u00a0\u00b0C (contro i +11,7\u00a0\u00b0C della media 1961-1990).\nMediamente si contano 106 giorni di gelo all'anno e 82 giornate in cui si registrano precipitazioni, anche se inferiori alla soglia di 1\u00a0mm del giorno di pioggia.\nValori estremi.\nTemperature estreme mensili dal 1946 ad oggi.\nNella tabella sottostante sono riportate le temperature estreme mensili registrate dal 1946 ad oggi, con il relativo anno in cui si sono registrate. Nel periodo esaminato, la temperatura minima assoluta ha toccato i -18,5\u00a0\u00b0C il 20 gennaio 1961 mentre la massima assoluta ha raggiunto i +40,0\u00a0\u00b0C il 27 e il 28 giugno 2019."}
{"id": "1459575", "revid": "1347902", "url": "https://it.wikipedia.org/wiki?curid=1459575", "title": "Soviet dell'Unione", "text": "Il Soviet dell'Unione () era, con il Soviet delle Nazionalit\u00e0, una delle due camere in cui era suddiviso il Soviet Supremo dell'URSS.\nA differenza del Soviet delle Nazionalit\u00e0, il Soviet dell'Unione rappresentava tutti i lavoratori dell'URSS, indipendentemente dalla loro nazionalit\u00e0.\nStoria.\nIl Soviet dell'Unione e il Soviet delle Nazionalit\u00e0 furono istituiti come camere del Soviet Supremo dell'URSS dalla Costituzione sovietica del 1936 e si insediarono nel gennaio 1938. Tale strutturazione bicamerale riprendeva quella del Comitato esecutivo centrale, che aveva svolto fino al 1938 le funzioni di organo superiore del potere statale negli intervalli tra le sessioni del Congresso dei Soviet dell'URSS.\nSe fino al 1938 le camere erano per\u00f2 elette dal Congresso dei Soviet, dopo la nascita del Soviet Supremo esse venivano elette a suffragio universale. Con l'istituzione del Congresso dei deputati del popolo (1989) il Soviet Supremo ne divenne espressione, tornando a venire eletto in modalit\u00e0 indiretta.\nSistema elettorale e struttura.\nFino al 1989 i deputati del Soviet dell'Unione venivano eletti per legislature quadriennali a suffragio universale, uguale e diretto e a scrutinio segreto, nella proporzione di uno ogni abitanti. L'elettore di ciascuna delle circoscrizioni previste per le due camere era chiamato ad esprimere un voto favorevole o contrario a un candidato precedentemente selezionato in apposite assemblee preelettorali tra quelli proposti da tutte le organizzazione territoriali.\nLe due camere cos\u00ec formate godevano di uguali diritti e le leggi si consideravano approvate se votate da entrambe. In caso di disaccordo si formava una commissione di conciliazione, e in caso di ulteriore disaccordo le camere riesaminavano il testo, fino all'eventuale scioglimento anticipato della legislatura da parte del Presidium del Soviet Supremo.\nIl Soviet dell'Unione eleggeva un Presidente, che dirigeva le riunioni della Camera, quattro vicepresidenti e sedici commissioni permanenti:"}
{"id": "1459581", "revid": "1543377", "url": "https://it.wikipedia.org/wiki?curid=1459581", "title": "Temur Alekberov", "text": "Carriera.\nClub.\nDapprima calciatore in Ucraina, nel 1993 dopo aver giocato a calcio a 5 nei club di Rostov, si trasferisce alla MFK Dina Moskva dove rimane sino alla stagione 2001-02 vincendo sette titoli nazionali, cinque coppe, 3 European Champions Tournament e una Coppa Intercontinentale di calcio a 5. Individualmente ha collezionato un titolo di \"miglior giocatore russo\" per la stagione 96-97 e quattro volte \"miglior difensore russo\" dal 1995 al 1998. Al termine della carriera con la Dina, si \u00e8 trasferito dapprima al TTG-Java Jugorsk e successivamente allo Spartak Shelkovo, dove ha terminato la carriera da giocatore e ne \u00e8 poi diventato allenatore dopo una breve parentesi al MFK Tyumen.\nNazionale.\nCon la nazionale russa ha disputato 66 partite realizzando 45 goal. Ha partecipato al FIFA Futsal World Championship 1996 in terra iberica dove i russi hanno colto un prestigioso terzo posto. Tre anni dopo ha partecipato con la squadra russa allo UEFA Futsal Championship 1999 in Spagna, battendo in finale i padroni di casa. Sempre con la nazionale ha poi disputato l'anno dopo il FIFA Futsal World Championship 2000 giungendo quarto, ultima qualificazione russa ai campionati del mondo."}
{"id": "1459589", "revid": "2144491", "url": "https://it.wikipedia.org/wiki?curid=1459589", "title": "Equazioni di bilancio", "text": "In fisica, un'equazione di bilancio viene usata nella descrizione delle leggi di conservazione.\nIn meccanica statistica, si possono dedurre le equazioni di bilancio dalle equazioni di distribuzione, come ad esempio l'equazione di Boltzmann. \nLe informazioni che si ottengono grazie alle equazioni di bilancio sono pi\u00f9 modeste, ma danno comunque alcune informazioni sull'evoluzione della funzione di distribuzione dell'ensamble statistico che si sta considerando. Attraverso variazioni infinitesimali le equazioni di bilancio sono costituite da una serie di correzioni successive che tanto pi\u00f9 tardi vengono troncate quanto pi\u00f9 \u00e8 alta la bont\u00e0 dell'approssimazione. La correttezza del metodo \u00e8 garantita dal teorema di Liouville che assicura la conservazione del volume nello spazio delle fasi.\nEquazione di bilancio generica.\nDato un sistema con formula_1 gradi di libert\u00e0, il cui spazio delle configurazioni \u00e8 generato da formula_2 coordinate generalizzate, il relativo spazio delle fasi in coordinate hamiltoniane \u00e8 generato dalle coppie formula_3. Nello studio dei fenomeni di trasporto, in presenza di grandezze conservative, si ricorre all'equazione del bilancio, la cui formula generale \u00e8:\ndove formula_5 \u00e8 il termine di \"accumulo\", formula_6 il \"flusso netto\", ovvero la differenza tra il termine di \"entrata\" formula_7 e il termine di \"uscita\" formula_8, e formula_9 il termine di \"generazione\", vale a dire la differenza tra il termine di \"produzione\" formula_10 e quello di \"consumo\" formula_11. Un caso particolare, all'interno della categoria delle equazioni di bilancio, sono le \"equazioni di conservazione\", ovvero le equazioni di bilancio prive del termine di generazione, in cui il flusso netto possiede solo la componente diffusiva. Siano formula_12 una funzione di densit\u00e0 di probabilit\u00e0, formula_13 una funzione che descrive l'eventuale incremento, o decremento, del termine di accumulo e formula_14 una funzione, che descrive una generica propriet\u00e0, si ha che il suo valor medio \u00e8 dato dall'integrale:\nPer ottenere l'equazione di bilancio generica \u00e8 necessario prendere ciascun termine dell'equazione di Boltzmann e moltiplicarlo per formula_14, per poi integrarlo in formula_17. A essi si aggiunger\u00e0 l'integrale in formula_17 di formula_13 moltiplicata per formula_14. Pertanto, sapendo che l'equazione di Boltzmann \u00e8:\nformula_21\nsi ha che:\nquindi l'equazione finale sar\u00e0:\nAl primo si trova il termine di accumulo, mentre al secondo membro i primi due termini sono, rispettivamente, la componente \"convettiva\" e la componente \"diffusiva\" del flusso netto e i secondi due rappresentano, complessivamente, il termine di generazione. Poich\u00e9 le grandezze usualmente studiate attraverso le equazioni di bilancio si conservano in seguito a collisioni, generalmente si ha che formula_24.\nApplicazioni.\nEquazioni di conservazione.\nEquazione di continuit\u00e0 di massa.\nL'equazione di continuit\u00e0 \u00e8 un'equazione di conservazione e si ottiene, in notazione euleriana, a partire dall'equazione di bilancio generica ponendo formula_25:\ntrattandosi di un'equazione di continuit\u00e0, si ha che la componente convettiva del flusso netto \u00e8 nulla. L'equazione pu\u00f2 essere riarrangiata in notazione lagrangiana nel seguente modo:\ndove il termine al primo membro rappresenta la derivata materiale della densit\u00e0.\nEquazione di continuit\u00e0 per l'elettrone.\nNella fisica dei semiconduttori le equazioni di bilancio permettono di studiare i fenomeni di trasporto, ad esempio nell'ambito dei dispositivi a semiconduttore e nei metalli. Attraverso l'analisi dell'evoluzione della funzione di distribuzione dei portatori di carica \u00e8 possibile ricavare diverse grandezze quali la conducibilit\u00e0 termica e la conducibilit\u00e0 elettrica. Attraverso l'inserimento di termini di rilassamento che tengono in considerazione l'effetto le collisioni che avvengono durante il trasporto \u00e8 possibile determinare i valori medi di velocit\u00e0 e posizione dei portatori.\nIn generale, quindi l'analisi e la simulazione dei dispositivi viene effettuata tramite la risoluzione delle equazioni di bilancio. Molto spesso le informazioni che si ottengono grazie alle equazioni di bilancio sono sufficienti per alcune analisi per i dispositivi elettronici posti sotto l'effetto di un potenziale elettrico. Ovviamente, in questo caso si avr\u00e0 che il termine convettivo, che rappresenta la frazione nell'unit\u00e0 di volume della generazione di elettroni, sar\u00e0 proporzionale al campo elettrico (formula_28), il termine diffusivo dipender\u00e0 dalla densit\u00e0 di corrente elettrica formula_29, mentre il termine formula_30 sar\u00e0 legato alla variazione del termine di accumulo in funzione della creazione o ricombinazione dei portatori. La scelta di formula_14 varia a seconda della propriet\u00e0 che si vuole studiare; ad esempio, se si vuole calcolare l'equazione di bilancio per la densit\u00e0 dei portatori semiconduttori, la quantit\u00e0 di moto e l'energia si assume rispettivamente formula_32, formula_33, formula_34. Pertanto l'equazione di continuit\u00e0 per l'elettrone \u00e8:\nIn cui formula_36 \u00e8 la densit\u00e0 di portatori.\nEquazioni di bilancio.\nBilancio di quantit\u00e0 di moto.\nL'equazione di bilancio di quantit\u00e0 di moto si ottiene, in notazione euleriana, a partire dall'equazione di bilancio generica ponendo formula_37:\ndove formula_39 \u00e8 il tensore degli sforzi viscosi. Il termine di generazione \u00e8 formato da due componenti: la prima legata alle forze di volume, dunque la gravit\u00e0, e la seconda legata alle forze di superficie, ovvero alla pressione.\nL'equazione pu\u00f2 essere riarrangiata in notazione lagrangiana nel seguente modo:\nBilancio di energia.\nL'equazione di bilancio di energia si ottiene, in notazione euleriana, a partire dall'equazione di bilancio generica ponendo formula_41:\ndove formula_43 \u00e8 la densit\u00e0 di corrente termica. Il termine di generazione \u00e8 formato da quattro componenti: la prima legata al trasporto per irraggiamento, dove formula_44 rappresenta l'energia persa attraverso l'emissione di fotoni da parte delle particelle del sistema e formula_45 rappresenta l'energia guadagnata dal sistema attraverso l'assorbimento di fotoni da parte delle particelle del sistema, la seconda legata alle forze di volume, dunque la gravit\u00e0, e la terza legata alle forze di superficie, ovvero alla pressione e all'attrito.\nL'equazione pu\u00f2 essere riarrangiata in notazione lagrangiana nel seguente modo:\nSapendo che il bilancio di energia cinetica specifica in notazione lagrangiana \u00e8:\nsi ha che il bilancio di energia interna in notazione lagrangiana \u00e8 pari a:\nPoich\u00e9 le due possibili 1-forme differenziali associate all'energia interna specifica formula_49 sono pari a:\nsostituendo si ottengono le due formulazioni del bilancio di energia interna in notazione lagrangiana:\nBilancio di materia.\nL'equazione di bilancio di materia per la specie i-esima di una miscela, in notazione euleriana, pu\u00f2 essere ottenuta a partire dall'equazione di bilancio generica in vari modi, a seconda della definizione di concentrazione scelta.\nL'equazione di bilancio in termini di concentrazione molare si ottiene ponendo formula_52:\nAnalogamente, l'equazione di bilancio in termini di concentrazione massica si ottiene ponendo formula_54:\ndove formula_56 e formula_57 sono le velocit\u00e0 del centro di massa, rispettivamente, molare e massico, mentre formula_58 e formula_59 sono le densit\u00e0 di flusso, rispettivamente, molare e massico, inoltre i termini di generazione formula_60 e formula_61 dipendono dalla velocit\u00e0 di reazione. Le densit\u00e0 di flusso totali sono definite come formula_62 e formula_63, pertanto le equazioni possono essere riscritte come:\nAnalogamente ad altri casi, le equazioni possono essere riarrangiate in notazione lagrangiana:\ndove formula_66 e formula_67 sono, rispettivamente, la frazione molare e la frazione massica. Sommando i bilanci di ogni singola specie di una miscela composta da formula_1 componenti si ottiene il bilancio totale:"}
{"id": "1459592", "revid": "287204", "url": "https://it.wikipedia.org/wiki?curid=1459592", "title": "Governatorato di Matruh", "text": "Il governatorato di Matruh (arabo: \u0645\u062d\u0627\u0641\u0638\u0629 \u0645\u0637\u0631\u0648\u062d, \"Mu\u1e25\u0101fa\u1e93at Ma\u1e6dr\u016b\u1e25\") \u00e8 un governatorato dell'Egitto. Prende il nome dal suo capoluogo, Marsa Matruh. Si trova nel nord-ovest del paese.\nIl governatorato comprende 8 citt\u00e0, 56 paesi e 189 piccoli paesi.\nNel territorio del governatorato si trova l'importante oasi di Siwa."}
{"id": "1459593", "revid": "73843", "url": "https://it.wikipedia.org/wiki?curid=1459593", "title": "Heinrich von Plauen", "text": "La carriera.\nVon Plauen nacque in Turingia. Dal momento che tutti i membri maschi della sua famiglia erano stati battezzati col nome di Heinrich (Enrico), egli \u00e8 talvolta indicato col nome di Heinrich von Plauen il Vecchio per differenziarlo dal suo parente, Heinrich von Plauen il Giovane. Un lontano parente della casa di Reuss, Heinrich Reu\u00df von Plauen, fu Gran Maestro dal 1469 al 1470.\nVon Plauen giunse in Prussia attorno al 1390 come affiliato all'ordine, ma solo successivamente entr\u00f2 a farne parte. Non ricopr\u00ec incarichi rilevanti sino al 1402 quando divenne Komtur di Nessau e di Schwetz nel 1407.\nVon Plauen non partecip\u00f2 alla Battaglia di Grunwald il 15 luglio 1410, ma dopo aver ricevuto notizie della sconfitta dell'ordine, egli si barric\u00f2 con i cavalieri restanti nel Castello di Marienburg, sospettando giustamente che sarebbe stato l'obbiettivo successivo di Jogaila. Von Plauen progett\u00f2 l'azione per tempo e l'ordine fu in grado di salvare la propria capitale.\nPer il servizio prestato nella difesa di Marienburg, von Plauen venne scelto come Gran Maestro successore nel 1410, superando anche altri membri dell'ordine con ben pi\u00f9 alte posizioni come Werner von Tettingen, il Ministro degli Affari Esteri dell'Ordine o il Komtur di Elbing (Elbl\u0105g), che lo aveva salvato da morte certa nella Battaglia di Grunwald.\nVon Plauen ottenne grandi successi diplomatici nel 1411, firmando il Primo Trattato di Toru\u0144, il 1\u00ba febbraio dello stesso anno, con buone clausole favorevoli all'ordine. Allo stesso tempo, malgrado l'ordine fosse stato indebolito dagli eventi del 1410, von Plauen inizi\u00f2 i preparativi per un'altra guerra contro il Regno di Polonia.\nMalgrado i suoi grandi servizi per l'ordine, von Plauen non ricevette molto rispetto n\u00e9 supporto dagli altri confratelli. Egli era infatti reputato un sanguinario e un crudele. Von Plauen combatt\u00e9 profondamente l'opposizione di alcune citt\u00e0 prussiane, riunite nella Compagnia della lucertola. Nel 1411 von Plauen scopr\u00ec un complotto ordito da Georg von Wirsberg, Komtur di Rehden (Radzy\u0144 Che\u0142mi\u0144ski), e ordin\u00f2 la decapitazione di Nicholas von Renys, uno dei quattro cavalieri che avevano fondato la Compagnia della lucertola, in aiuto dei polacchi. L'esecuzione si svolse a Graudenz, fatto che contribu\u00ec ulteriormente a peggiorare la gi\u00e0 alta impopolarit\u00e0 del Gran Maestro.\nVon Plauen venne rovesciato dal proprio incarico nel 1413 da Michael K\u00fcchmeister von Sternberg, Gran Maresciallo e Komtur di K\u00f6nigsberg (Kaliningrad), uno dei cavalieri intenzionati a supportare una duratura pace col Regno di Polonia. K\u00fcchmeister divenne successivamente il ventottesimo Gran Maestro dell'Ordine Teutonico.\nVon Plauen venne imprigionato con il proprio fratello, conosciuto come Heinrich il Giovane, a Komtur di Danzica. Venne rilasciato dalla prigionia solo alla morte di von Sternberg nel 1422. Divenne quindi procuratore di Pavlovo presso K\u00f6nigsberg, dove mor\u00ec nel 1429. Heinrich il Giovane, invece, mor\u00ec nel 1441 circa."}
{"id": "1459594", "revid": "124123", "url": "https://it.wikipedia.org/wiki?curid=1459594", "title": "Manuele Cantacuzeno (nobile)", "text": "Biografia.\nEra figlio dell'ufficiale bizantino Giovanni Cantacuzeno, morto nella campagna contro i turchi selgiuchidi, nel 1174, ed era nipote del drungario Cantacuzeno. Sembra che abbia congiurato contro l'imperatore bizantino Manuele I Comneno (1143-1180), e per questo il basileus diede l'ordine di farlo accecare.\nEbbe probabilmente due figli che chiam\u00f2 Giovanni Cantacuzeno e Teodoro Cantacuzeno, il primogenito fu chiamato cos\u00ec in onore del padre."}
{"id": "1459595", "revid": "287204", "url": "https://it.wikipedia.org/wiki?curid=1459595", "title": "Gush Dan", "text": "Gush Dan (in ebraico \u05d2\u05bc\u05d5\u05bc\u05e9\u05c1 \u05d3\u05b8\u05bc\u05df) \u00e8 un'area metropolitana comprendente zone appartenenti sia al distretto di Tel Aviv sia al Distretto Centrale, sulla costa mediterranea dello stato di Israele.\n\u00c8 l'area metropolitana pi\u00f9 vasta dello stato, , su una estensione di 1.500 kilometri quadrati.\nIl termine \"Gush Dan\" significa \"area di Dan\", dal nome della trib\u00f9 omonima, che risiedeva in questa zona nel periodo dell'antico Regno d'Israele.\n, la trib\u00f9 di Dan aveva cercato di stabilirsi in precedenza nella zona costiera centrale della Palestina, ma fu costretta ad accamparsi nella regione collinare situata sulla valle di Sorek, a causa dell'ostilit\u00e0 dei Filistei, che gi\u00e0 vi risiedevano. La loro offensiva costrinse quindi gli Ebrei a spostarsi pi\u00f9 a nord, dove con la conquista di Laish, fondarono il regno chiamato regno di Dan.\nIn seguito, a partire dai sionisti e fino al moderno stato d'Israele, , la regione occupata in un primo momento dalla trib\u00f9 di Dan, che si estendeva a nord fin verso Joppa e a sud giungeva nella zona di Timnah nello Shephelah venne chiamata appunto \"Gush Dan\" (\"area di Dan\")."}
{"id": "1459602", "revid": "1543377", "url": "https://it.wikipedia.org/wiki?curid=1459602", "title": "Arkadij Belyj", "text": "Carriera.\nGiocatore della alla fine degli anni 1990, con la nazionale russa ha disputato il FIFA Futsal World Championship 1996 in terra iberica dove i russi hanno colto un prestigioso terzo posto. Tre anni dopo ha partecipato con la squadra russa allo UEFA Futsal Championship 1999 in Spagna, battendo in finale i padroni di casa e detentori del titolo. Sempre con la nazionale ha poi disputato l'anno dopo il FIFA Futsal World Championship 2000 giungendo quarto, ultima qualificazione russa ai campionati del mondo."}
{"id": "1459604", "revid": "1543377", "url": "https://it.wikipedia.org/wiki?curid=1459604", "title": "Dmitrij \u010cugunov", "text": "Carriera.\nGiocatore della MFK Dina Moskva alla fine degli anni 1990, con la nazionale russa ha disputato il FIFA Futsal World Championship 1996 in terra iberica dove i russi hanno colto un prestigioso terzo posto. Tre anni dopo ha partecipato con la squadra russa allo UEFA Futsal Championship 1999 in Spagna, battendo in finale i padroni di casa. Sempre con la nazionale ha poi disputato l'anno dopo il FIFA Futsal World Championship 2000 giungendo quarto, ultima qualificazione russa ai campionati del mondo."}
{"id": "1459606", "revid": "116935947", "url": "https://it.wikipedia.org/wiki?curid=1459606", "title": "Distretto di Tel Aviv", "text": "Il distretto di Tel Aviv (in ebraico: \u05de\u05d7\u05d5\u05d6 \u05ea\u05dc \u05d0\u05d1\u05d9\u05d1) \u00e8 uno dei sei distretti amministrativi in cui \u00e8 suddiviso il territorio israeliano.\nConta una popolazione di circa 1.204.000 abitanti, cos\u00ec suddivisi: 99.0% ebrei e 1.0% arabo palestinesi (0.7% musulmani, 0.3% cristiani). La capitale distrettuale \u00e8 Tel Aviv. L'area metropolitana comprendente il Distretto di Tel Aviv e le citt\u00e0 limitrofe \u00e8 nota con il nome di Gush Dan."}
{"id": "1459607", "revid": "767487", "url": "https://it.wikipedia.org/wiki?curid=1459607", "title": "Steve Staunton", "text": "Carriera.\nGiocatore.\nClub.\nInizi\u00f2 la sua carriera nel Dundalk, per trasferirsi poi al il 2 settembre 1986 per la cifra di 20.000 sterline. Qui gioc\u00f2 dal 1986 al 1991, fatta eccezione per il prestito al Bradford del 1987. Nel 1991 si trasfer\u00ec all'Aston Villa, dove rimase fino al 1998. Nel 1998 venne richiamato al Liverpool, dove comunque non riusc\u00ec ad imporsi come titolare e nel 2000 gioc\u00f2 in prestito al Crystal Palace per due mesi. Il 6 dicembre 2000 si trasfer\u00ec nuovamente all'Aston Villa, dove trascorse tre stagioni (che fanno un totale di dieci con la maglia dei \"Villans\") di cui l'ultima stagione (2002-2003) con la fascia di capitano. Il 15 agosto 2003 si trasfer\u00ec al Coventry City in cui trascorse due stagioni ed infine si trasfer\u00ec al Walsall il 2 agosto 2005. La sua ultima partita da calciatore fu Walsall 2-0 del 31 dicembre 2005, in questa occasione indoss\u00f2 la fascia di capitano.\nNazionale.\nCon la nazionale irlandese ha giocato per quattordici anni partecipando a tre campionati mondiali. Ne \u00e8 stato anche capitano nel 2002.\nAllenatore.\n\u00c8 stato il commissario tecnico della Nazionale irlandese dal 14 gennaio 2006 al 23 ottobre 2007.\nIl 4 febbraio 2008 ha firmato con il Leeds United come vice di Gary McAllister ma quando quest'ultimo venne esonerato (dicembre 2008), anche Staunton lasci\u00f2 il club.\nHa ricoperto la carica di osservatore per il Wolverhampton Wanderers fino al 5 ottobre 2009 quando \u00e8 stato assunto come allenatore dal Darlington. Nel 2010 termina la sua avventura sulla panchina del club bianconero."}
{"id": "1459610", "revid": "376939", "url": "https://it.wikipedia.org/wiki?curid=1459610", "title": "Sanfedisti", "text": ""}
{"id": "1459611", "revid": "682087", "url": "https://it.wikipedia.org/wiki?curid=1459611", "title": "Baran (Somalia)", "text": "Baran (anche conosciuta come \"Barran\" o \"Badhan\") \u00e8 una citt\u00e0 della Somalia situata nell'omonimo distretto nella regione di Sanaag, un territorio conteso dalla Repubblica della Somalia, la Repubblica del Somaliland (non riconosciuta internazionalmente) e lo Stato Autonomo del Puntland.\nNel luglio 2007 il distretto divenne la capitale di Maakhir, uno Stato autoproclamato all'interno della Somalia.\nDal 23 novembre 2007 il distretto \u00e8 diventato parte del Somaliland ed il sindaco della citt\u00e0 Ahmed Mohamed Osman con una cerimonia ha dato il benvenuto alle autorit\u00e0 del Somaliland.\nLa citt\u00e0 \u00e8 cresciuta dalla guerra civile in Somalia, \u00e8 presente un ospedale, 3 scuole secondarie ed una Universit\u00e0, sebbene le autorit\u00e0 del Maakhir prevedono di aprire un'altra Universit\u00e0 a Buran, un'altra citt\u00e0 ad est di Sanag.\nBadhan consiste di quattro quartieri: Horseed, Iftin, Furqan e Nour."}
{"id": "1459612", "revid": "16953", "url": "https://it.wikipedia.org/wiki?curid=1459612", "title": "Ducato di Nasso", "text": "Il Ducato di Nasso o dell'Arcipelago (greco: \u0394\u03bf\u03c5\u03ba\u03ac\u03c4\u03bf\u03bd \u0391\u03c1\u03c7\u03b9\u03c0\u03b5\u03bb\u03ac\u03b3\u03bf\u03c5\u03c2) \u00e8 stato tra il 1207 e il 1579 un ducato marittimo nell'arcipelago delle Cicladi (Mar Egeo), costituito nell'ambito dei possedimenti coloniali della Repubblica di Venezia e con capitale Nasso.\nStoria.\nLa nascita dell'impero coloniale veneziano.\nCon la caduta nel 1204 di Costantinopoli nell'ambito della Quarta Crociata e la creazione di un nuovo Impero Latino a spese dello sconfitto Impero Bizantino, Venezia si era resa padrona di \"un quarto e mezzo dell'Impero d'Oriente\", espandendo i suoi possedimenti a creare un vasto impero marittimo che la rendeva padrona delle Cicladi e altre zone del Mediterraneo orientale.\nNell'acquisire e organizzare i nuovi possedimenti la Repubblica veneziana adott\u00f2 il sistema feudale degli alleati franchi, in tal modo incentivando l'intervento privatistico delle grandi famiglie patrizie nelle nuove colonie e garantendosi dunque un controllo indiretto delle stesse: l'interesse della Repubblica non era infatti tanto il dominio territoriale, quanto la disponibilit\u00e0 di basi numerose e sicure per la flotta e il controllo delle rotte commerciali.\nIl Ducato dell'Arcipelago.\nIl \"Ducato di Nasso\" venne creato nel 1207 da Marco Sanudo, uno dei partecipanti alla crociata e nipote del Doge Enrico Dandolo, che aveva rinunciato alla corona imperiale in favore di Enrico di Fiandra.\nAccompagnato da Marino Dandolo, Andrea Ghisi e Geremia Ghisi, oltre che da Ravano delle Carceri, signore di Eubea e Filocalo Navigajoso, Granduca di Lemno, con otto galee il Sanudo sbarc\u00f2 a Potamidides conquistando Nasso: i Greci si ritirarono nella fortezza di Apalyros, sostenuti dai Genovesi, principali avversari di Venezia in Oriente, ma in breve anche quest'ultimo baluardo cadde.\nNel 1210, avuta ragione delle ultime sacche di resistenza, i Veneziani procedettero alla rapida occupazione del resto dell'arcipelago, che venne spartito tra i partecipanti alla spedizione:\nIl nuovo ducato riconobbe l'autorit\u00e0 dell'Imperatore latino e nel 1236 esso divenne nominalmente vassallo di Guglielmo II di Villehardouin, Principe d'Acaia.\nAssieme agli altri possedimenti veneziani sopravvisse al collasso dell'Impero Latino e alla restaurazione bizantina, quando il 25 luglio 1261 Michele VIII Paleologo riprese il trono di Costantinopoli. Sebbene la flotta bizantina, al comando dell'ammiraglio Licario riuscisse a riconquistare l'intero arcipelago tranne Nasso e Paro, nel 1310 il dominio veneziano poteva dirsi completamente ristabilito, dopo essere passato nel 1278 in vassallaggio del Regno di Napoli.\nNel 1317 il ducato sub\u00ec una violenta incursione della Compagnia Catalana e, nel 1354 nell'ambito della guerra tra Genova e Venezia il duca Giovanni I Sanudo venne catturato ed imprigionato a Genova ed in seguito rilasciato dietro il pagamento di un riscatto e la firma di un trattato di concessioni alle flotte Genovesi nel 1355.\nNel 1383 una ribellione rovesci\u00f2 i Sanudo, spianando la strada alla presa del potere da parte della famiglia dei Crispo. Intanto in Oriente Venezia iniziava a scontrarsi col nuovo pericolo rappresentato dall'Impero ottomano e necessitava di un controllo sempre pi\u00f9 stretto e diretto dei propri possedimenti coloniali, cos\u00ec nel 1418 Nasso divenne finalmente vassallo diretto della Repubblica di Venezia.\nDecadenza.\nNel 1432 i Genovesi condotti dal Capitano Pietro Spinola con 14 Navi e 10 Galere conquistarono ed occuparono Nasso ed Andro, dopo aver assediato e saccheggiato Corf\u00f9.\nNonostante la strenua resistenza della Serenissima, le continue battaglie stavano erodendo il suo impero marittimo. \nSempre pi\u00f9 pressato dai nemici, il Ducato di Nasso prese a pagare tributo ai Turchi, finch\u00e9 nel 1566 il duca Jacopo IV venne deposto dal Sultano Selim II.\nIl Ducato sotto i Turchi.\nDeposto Jacopo IV Crispo, il sultano affid\u00f2 il Ducato a Giuseppe Nasi, un \"marrano\" originario del Portogallo, che lo resse fino al 1579. Nipote di Grazia Nasi, Giuseppe era sposato con una sua cugina, Do\u00f1a Reyna Nasi, erede delle fortune della famiglia Mendes (fuggita dai territori ispanici a seguito del Decreto dell'Alhambra). Alla morte di Giuseppe (1579), il sultano espropri\u00f2 tutti i beni della vedova ad eccezione della dote stabilita nel \"ketubah\" (contratto matrimoniale), del valore di 90.000 \"dinar\". Con ci\u00f2 che le restava, Do\u00f1a Reyna apr\u00ec una stamperia ebrea in un sobborgo di Costantinopoli.\nNonostante la deposizione ufficiale del duca Jacopo IV, alcune famiglie cristiane continuarono a conservare interessi e titoli sulle terre del vecchio arcipelago. La famiglia Gozzadini, di Bologna mantenne il possesso su Sifo ed altre isole delle Cicladi fino al 1617, mentre Tenos restava ai Veneziani fino al 1714. L'ultimo porto veneziano nel Peloponneso venne conquistato dai turchi solo nel 1718, mentre a Nasso gli ultimi diritti feudali latini vennero aboliti nel 1720. Ga\u0219par Graziani, originario della Dalmazia, venne nominato Duca dell'Arcipelago da Venezia in una data non ben precisata tra il 1579 ed il 1619."}
{"id": "1459613", "revid": "729019", "url": "https://it.wikipedia.org/wiki?curid=1459613", "title": "Arnaldo Silva", "text": "Biografia.\nDopo aver mosso i primi passi in politica con l'iscrizione al Partito Socialista Italiano a 18 anni, partecip\u00f2 alla Prima guerra mondiale come tenente di fanteria. Dopo la guerra, si avvicin\u00f2 alle idee della sinistra rivoluzionaria, appoggiandole all'interno della direzione della Camera del Lavoro romana. In seguito, avvicinatosi nel frattempo alla minoranza comunista, prese parte ai congressi socialisti di Bologna nel 1919 e di Livorno nel 1921. Durante il congresso di Livorno segu\u00ec la minoranza comunista, che, dopo la scissione dallo PSI, realizz\u00f2 il primo congresso del Partito Comunista d'Italia (PCd'I). Successivamente partecip\u00f2 alle iniziative comuniste a Roma e nel Lazio, e in particolare allo sciopero generale antifascista (durato cinque giorni), avvenuto in concomitanza col congresso fascista svoltosi a Roma tra il 7 e il 10 novembre 1921. Lo sciopero generale rappresent\u00f2 un momento di grande tensione, tanto che nel quartiere di San Lorenzo furono innalzate barricate. La partecipazione di Silva a tali azioni \u00e8 stata in seguito ridimensionata (cos\u00ec come quella degli anarchici) da parte di storici legati al PCI come Giorgio Amendola e Paolo Spriano. In conseguenza della sua partecipazione allo sciopero tuttavia, Silva fu incriminato con l'accusa di \u00abmancato omicidio\u00bb durante uno scontro a fuoco, e imprigionato a Regina Coeli. Poco dopo riusc\u00ec per\u00f2 ad evadere fortunosamente, venendo condannato in contumacia a 23 anni e 7 mesi di reclusione.\nFuggito cos\u00ec dall'Italia, raggiunse Mosca negli ultimi mesi del 1922. Nella capitale sovietica venne ammesso all'Accademia militare dell'Armata Rossa, dove ottenne il grado di tenente colonnello e assunse il nuovo nome di Ivan Romanovi\u010d Monotov. Successivamente lavor\u00f2 per i Servizi segreti militari sovietici (il \"IV Bureau\"), sotto il comando del generale Berzin. In questa veste svolse, per conto dei Servizi sovietici, operazioni all'estero, specialmente nei paesi dell'Europa Centro-orientale, come Austria e Romania, mentre non si sa con certezza se si spinse persino in Cina. Ottenne il grado di Generale dell'Armata Rossa e fu due volte insignito della massima onorificenza militare sovietica. In queste missioni fu sempre affiancato da Walter Krivickij, un importante dirigente del IV Bureau e in seguito dell'INO (la branca dell'NKVD che si occupava delle operazioni all'estero), e agiva fingendosi uno scultore italiano. Nel frattempo, si avvicin\u00f2 alla Sinistra Comunista Italiana bordighiana, e in particolare al gruppo formato dai comunisti italiani bordighiani rifugiati in URSS, come Ambrogi e Verdaro.\nNel 1929, di ritorno da una delle sue missioni all'estero, fu scoperto alla frontiera sovietica con un documento della frazione all'interno del manico della propria valigia, dopo una probabile delazione non di Plinio Trovatelli (come si sospett\u00f2 in un primo tempo), bens\u00ec di Ersilio Ambrogi. Dopo tali fatti, in un documento inviato il 12 ottobre 1929 dall'ambasciata italiana a Mosca al governo fascista, si legge:\nIn Francia, sulla stampa comunista ortodossa (ossia filo-staliniana) del 12 gennaio 1930, si scriveva che\nGrazie alla ritrattazione, Arnaldo Silva fu riammesso nel PCd'I, ma continu\u00f2 ad essere guardato con sospetto dai dirigenti comunisti e non riottenne il precedente incarico all'interno dell'intelligence sovietica, venendo invece impiegato nei servizi statistici.\nNonostante i precedenti, nel 1933 riusc\u00ec ad ottenere la cittadinanza sovietica, ed assunse come nuovo nome Monotov Ivan Romanovi\u010d. Nel 1937 tuttavia, nell'ambito delle cosiddette purghe staliniane, fu allontanato da Mosca con l'accusa di trotskismo-bordighismo e venne confinato a Krasnojarsk. Nella citt\u00e0 siberiana fu arrestato dall'NKVD il 23 gennaio 1938, con l'accusa di dirigere un centro controrivoluzionario trotskista-bordighista a Mosca e di aver svelato all'esercito italiano informazioni riguardanti basi militari sovietiche. Riportato a Mosca, fu imprigionato nel carcere moscovita della Taganka. Il 10 marzo 1938 avvenne il processo a carico suo e di Pompeo Nale, che si concluse con la sua condanna a morte. Venne giustiziato al Poligono di Butovo, il 3 giugno 1938, all'et\u00e0 di cinquant'anni."}
{"id": "1459617", "revid": "599013", "url": "https://it.wikipedia.org/wiki?curid=1459617", "title": "Omm", "text": ""}
{"id": "1459618", "revid": "767487", "url": "https://it.wikipedia.org/wiki?curid=1459618", "title": "Steve Von Till", "text": "Biografia.\nOriginario della Bay Area e residente a San Jose, \u00e8 figlio di Stephen Von Till, un importante avvocato civilista di contenziosi internazionali di origini tedesche, e di Elisabeth Von Till, docente universitaria di comunicazione alla San Jos\u00e9 State University; la sorella, Katherine, \u00e8 nota per essere stata la doppiatrice della quarta riedizione del film d'animazione della Walt Disney, \"Biancaneve\".\nDopo gli studi liceali, parallelamente alla musica segue le orme del padre, intraprendendo studi giuridici ma finisce a lavorare come insegnante in una scuola elementare. Nel 1989, per puro caso, incontra Scott Kelly che lo recluta per sostituire Chad Salter: da allora il gruppo, con il suo ingresso, cambier\u00e0 per sempre stile passando da un suono pi\u00f9 punk rock ad uno pi\u00f9 metal e sperimentale.\nAutore anche di lavori solisti quali \"As the Crow Flies\" e \"If i Should Fall to the Field\", dischi sicuramente meno violenti rispetto a quelli realizzati con la sua band. Ha collaborato alla colonna sonora del film H2Odio di Alex Infascelli. Partecipa ad altri due progetti paralleli: Culper Ring (Insieme a Kris Force degli Amber Asylum) e Harvestman, di cui \u00e8 il solo componente ed esecutore e nel quale suona una mistura di folk acustico e ambient."}
{"id": "1459619", "revid": "86599", "url": "https://it.wikipedia.org/wiki?curid=1459619", "title": "Biela", "text": ""}
{"id": "1459621", "revid": "287204", "url": "https://it.wikipedia.org/wiki?curid=1459621", "title": "Malu\u0161a", "text": "Le saghe descrivono la genitrice di Vladimir come una profetessa che visse oltre l'et\u00e0 di 100 anni e che periodicamente era portata dalla propria caverna al palazzo reale per predire il futuro. \nAnche se le cronache russe non dicono nulla sulla sua ascendenza, gli storici russi del XIX secolo formularono varie teorie atte a spiegare la provenienza e il nome della stessa. L'archeologo Dmitrij Prozorovskij riteneva che fosse figlia di Mal, condottiero Drevliano. Lo storico e linguista Aleksej \u0160achmatov la credeva invece figlia di Msti\u0161a Sveneldovi\u010d, a sua volta figlio del voivoda kievano Sveneld; pensava infatti che il nome Malu\u0161a rappresentasse la versione slava dell'analogo scandinavo \"Malfried\". Un altro storico russo, Dmitrij Ilovaiskij giunse alla conclusione opposta ritenendo che tale nome slavo fosse stato tradotto solo in seguito in scandinavo. La \"Cronaca degli anni passati\" riporta che una tale Malfried mor\u00ec nell'anno 1000; tale appunto segue quello della morte di Rogneda di Polotsk e dal momento che Rogneda era la moglie di Vladimir, gli storici hanno supposto che Malfried fosse un'altra parente stretta del principe regnante, forse una delle mogli o la madre. "}
{"id": "1459624", "revid": "1335892", "url": "https://it.wikipedia.org/wiki?curid=1459624", "title": "Distretti di Israele", "text": "I distretti di Israele (in lingua ebraica: \"me\u1e25ozot\" - \u05de\u05d7\u05d5\u05d6\u05d5\u05ea, singolare: \"ma\u1e25oz\" - \u05de\u05d7\u05d5\u05d6) sono la suddivisione territoriale di primo livello del Paese e sono pari a 6. Ciascuno di essi si suddivide ulteriormente in sottodistretti (\"nafot\" - \u05e0\u05e4\u05d5\u05ea, singolare \"nafa\" - \u05e0\u05e4\u05d4), a loro volta ripartiti in regioni naturali.\nLista.\nL'area di Giudea e Samaria (\"Ezor Yehuda VeShomron\") non possiede lo status di distretto, essendo classificata come \"insediamento israeliano in Cisgiordania\" dal momento che Israele non ha mai stabilito appieno la sua giurisdizione in tale zona; l'area \u00e8 posta sotto il controllo israeliano dal 1967, dopo la guerra dei sei giorni, ma non \u00e8 mai stata annessa definitivamente da Israele. Molti israeliani considerano parte della Terra di Israele, ma non \u00e8 considerato parte dello Stato di Israele da alcuna nazione o dalle Nazioni Unite. Per l'amministrazione palestinese, \u00e8 istituita l'Autorit\u00e0 Nazionale Palestinese.\nSottodistretti.\nDistretto di Gerusalemme.\nComprende unicamente il sottodistretto di Gerusalemme.\nDistretto Settentrionale.\nIl Golan fu occupato nel 1967 durante la Guerra dei sei giorni e annesso de facto ad Israele con la Legge delle Alture del Golan.\nDistretto Centrale.\nIl distretto comprende anche le aree acquisite durante la guerra dei sei giorni nel 1967, e annessi ad Israele con la Legge di Gerusalemme.\nDistretto di Tel Aviv.\nComprende unicamente il sottodistretto di Tel Aviv.\nDistretto Meridionale.\nIl distretto corrisponde al territorio dell'Idumea."}
{"id": "1459625", "revid": "124123", "url": "https://it.wikipedia.org/wiki?curid=1459625", "title": "Giovanni Cantacuzeno (cesare)", "text": "Biografia.\nFu probabilmente figlio primogenito di Manuele Cantacuzeno, e portava il nome del nonno Giovanni Cantacuzeno, che era morto nella campagna contro i turchi selgiuchidi nel 1174. Egli insieme al fratello Teodoro Cantacuzeno congiur\u00f2 contro il sanguinario basileus Andronico I Comneno (1183-1185), e per questo l'imperatore bizantino diede l'ordine che Teodoro fosse assassinato, e Giovanni accecato, e cos\u00ec fu. Ma quando Andronico I Comneno fu spodestato, divenne basileus al suo posto Isacco II Angelo (1185-1195 e 1203-1204), che scarcer\u00f2 Giovanni Cantacuzeno e lo nomin\u00f2 cesare, visto che egli era con lui imparentato, infatti Giovanni aveva sposato la sorella di Isacco II Angelo, Irene Angela, e quindi era suo cognato. Giovanni Cantacuzeno mor\u00ec nel 1195, caduto sul campo, durante una battaglia contro i bulgari."}
{"id": "1459626", "revid": "599013", "url": "https://it.wikipedia.org/wiki?curid=1459626", "title": "Oleg Denisov", "text": "Carriera.\nPortiere della MFK Dina Moskva alla fine degli anni novanta, con la nazionale russa ha partecipato al FIFA Futsal World Championship 1992 ad Hong Kong dove la Russia \u00e8 uscita al primo turno. Ai campionati europei ha fatto parte della spedizione russa in Spagna nel 1996 dove \u00e8 giunto in finale, allo UEFA Futsal Championship 1999 in Spagna, ha battuto in finale i padroni di casa ai calci di rigore dove egli stesso \u00e8 stato grande protagonista. Sempre con la nazionale ha poi disputato l'anno dopo il FIFA Futsal World Championship 2000 giungendo quarto, ultima qualificazione russa ai campionati del mondo. Ha chiuso la sua carriera con la Russia nei grandi tornei internazionali con la medaglia di bronzo agli Europei 2001 in casa."}
{"id": "1459627", "revid": "1534511", "url": "https://it.wikipedia.org/wiki?curid=1459627", "title": "UA2", "text": "L'esperimento UA2 fu uno degli esperimenti di fisica delle particelle pi\u00f9 importanti all'acceleratore Super Proton Synchrotron del CERN, insieme a UA1 port\u00f2 alla scoperta dei bosoni W e Z nel 1983.\nIl calorimetro centrale di UA2 misurava l'energia delle singole particelle create nelle collisioni protone-antiprotone. Un'accurata taratura ha permesso di risalire alle masse dei bosoni W e Z con una precisione di circa l'1%.\nIl calorimetro era composto da 24 strati del peso di 4 tonnellate ciascuno, disposti a spicchio intorno al punto di collisione. Le particelle incidenti producevano sciami di particelle secondarie negli strati di materiale pesante. Gli sciami, attraversando gli strati di scintillatore plastico, generavano radiazione raccolta dalle guide di luce verso l'elettronica di raccolta dei dati. La quantit\u00e0 di luce generata era proporzionale all'energia della particella originale.\nI 23\u00a0cm interni in piombo e scintillatori plastici misuravano elettroni e fotoni, gli 80\u00a0cm esterni di ferro e scintillatori plastici misuravano gli adroni che interagivano forte. Il rivelatore \u00e8 stato calibrato iniettando luce attraverso fibre ottiche o inserendo una sorgente radioattiva nel tubo sul bordo inferiore."}
{"id": "1459628", "revid": "1310927", "url": "https://it.wikipedia.org/wiki?curid=1459628", "title": "George Boateng", "text": "Carriera.\nClub.\nNato a Nkawkaw in Ghana, debutta nel calcio professionistico con il . Nel 1998, dopo 70 partite con il Feyenoord, passa al Coventry City per 220.000 \u00a3. Sotto la gestione di Gordon Strachan si dimostra un centrocampista difensivo solido e aiuta il Coventry a ottenere l'undicesimo posto in Premier League. Egli \u00e8 ancora ricordato dai tifosi degli Sky Blues perch\u00e9 anche grazie a una sua doppietta il 27 febbraio 1999 il Coventry riesce a battere l'Aston Villa al Villa Park dopo un'attesa durata 63 anni.\nLa stagione successiva si trasferisce all'Aston Villa per 4,5 milioni di sterline. Con l'Aston Villa gioca in tutto 131 partite, compresa la finale persa della FA Cup del 2000 contro il . Durante la stagione 2001-02 Boateng rompe con l'allenatore Graham Taylor, per questo motivo durante l'estate viene ceduto al Middlesbrough per 5 milioni di sterline.\nBoateng debutta nella prima giornata della stagione 2002-03 contro il Southampton in una partita finita 0-0. Nel 2003 \u00e8 operato a una caviglia, ma riesce a riprendersi per l'inizio della stagione 2003-04, in quella stagione vince con il Middlesbrough la Coppa di Lega.\nNella stagione 2004-05 segna il suo primo gol con il Middlesbrough nella partita vinta 4-0 contro il il 2 ottobre 2004. Poco dopo si rompe un dito del piede e rimane fermo per otto settimane: in questo periodo il Middlesbrough scende dal quarto al nono posto in campionato. Riesce comunque a rientrare in tempo per aiutare il Middlesbrough a qualificarsi in Coppa UEFA. L'anno successivo raggiunge la finale in Coppa UEFA.\nNel giugno 2006 firma il prolungamento del contratto con il Middlesbrough per altri tre anni. Il 21 luglio 2006 diventa il nuovo capitano sostituendo Gareth Southgate diventato allenatore. Il 10 marzo 2007 segna il gol del pareggio nella partita di FA Cup contro il Manchester United, questo \u00e8 stato il suo primo gol in FA Cup dal 1999 quando aveva segnato in una partita contro il Macclesfield Town.\nIl 22 gennaio 2008 l'allenatore del Middlesbrough Gareth Southgate toglie la fascia di capitano a Boateng a causa del suo desiderio di concentrarsi \"sul suo gioco\". Il nuovo capitano diventa Emanuel Pogatetz.\nIl 10 luglio 2008 l'Hull City annuncia che Boateng ha accettato di firmare un contratto con loro. Il passaggio \u00e8 completato il 16 luglio, dopo il completamento delle visite mediche. Il 6 febbraio 2010 Boateng segna il suo primo gol per l'Hull City nella vittoria per 2-1 contro il , la prima vittoria per l'Hull City dal novembre 2008.\nBoateng lascia l'Hull City dopo la retrocessione in Championship nel 2010, oltre a lui lascia la squadra anche l'altro ex giocatore della nazionale olandese Jan Vennegoor of Hesselink.\nNazionale.\nNonostante sia nato in Ghana, Boateng ha deciso di giocare per la nazionale olandese, con la quale ha debuttato il 10 novembre 2001 nel pareggio per 1-1 contro la Danimarca, in totale Boateng ha collezionato quattro presenze con la nazionale olandese, l'ultima di queste il 1\u00ba marzo 2006 in amichevole contro l'Ecuador."}
{"id": "1459629", "revid": "44638", "url": "https://it.wikipedia.org/wiki?curid=1459629", "title": "Societ\u00e0 sportive", "text": ""}
{"id": "1459630", "revid": "767487", "url": "https://it.wikipedia.org/wiki?curid=1459630", "title": "Scott Kelly", "text": "Biografia.\nOltre all'attivit\u00e0 con i Neurosis, nel 2001 ha realizzato \"Spirit Bound Flesh\", disco solista autoprodotto. Nel 2004 invece, insieme al tastierista Noah Landis (Neurosis), al chitarrista Josh Graham (Battle of Mice, Red Sparowes) e al batterista Anthony Nelson, pubblica \"At the Foot of the Garden\", primo disco del progetto Blood &amp; Time.\nCome il compagno Von Till, oltre alla chitarra, \u00e8 solito suonare anche le percussioni in alcune canzoni."}
{"id": "1459633", "revid": "199795", "url": "https://it.wikipedia.org/wiki?curid=1459633", "title": "Soviet dell'unione", "text": ""}
{"id": "1459634", "revid": "1788047", "url": "https://it.wikipedia.org/wiki?curid=1459634", "title": "Cora\u00e7\u00e3o de Maria", "text": "Cora\u00e7\u00e3o de Maria \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Feira de Santana."}
{"id": "1459643", "revid": "287204", "url": "https://it.wikipedia.org/wiki?curid=1459643", "title": "Anatolij Vasil'evi\u010d Luna\u010darskij", "text": "Biografia.\nNacque nel 1875 a Poltava nella famiglia del consigliere di stato Aleksandr Ivanovi\u010d Antonov, ma ricevette patronimico e cognome dal padre adottivo Vasilij F\u0451derovi\u010d Luna\u010darskij.\nVenne a contatto con il marxismo gi\u00e0 ai tempi del liceo a Kiev, assieme al compagno di scuola - con cui in seguito avrebbe avuto modo di polemizzare - Nikolaj Berdjaev. Nel 1892 ader\u00ec ad un'organizzazione studentesca marxista illegale ed inizi\u00f2 a fare propaganda tra gli operai. Nel 1895, terminato il liceo, si iscrisse all'Universit\u00e0 di Zurigo.\nQui segu\u00ec il corso di filosofia e scienza del professore Richard Avenarius e studi\u00f2 approfonditamente i lavori di Marx ed Engels e le opere dei filosofi materialisti francesi. Fu molto influenzato dal pensiero di Avenarius. Risultato dello studio dell'empiriocriticismo fu lo studio in due volumi \"Religione e socialismo\", in cui uno dei principali temi \u00e8 il legame fra la filosofia materialista e le \"fantasie religiose\" del passato.\nNel periodo svizzero Luna\u010darskij si avvicin\u00f2 inoltre al movimento socialista \"Emancipazione nel lavoro\" di Plechanov.\nTra il 1896 e il 1898 Luna\u010darskij viaggi\u00f2 in Francia e in Italia, per poi fare ritorno a Mosca dove inizi\u00f2 a dedicarsi all'opera rivoluzionaria. Nel 1899 venne arrestato e mandato a Poltava. L'anno successivo fu arrestato a Kiev e, dopo un mese nel carcere Luk'janovskij, fu mandato in esilio dapprima a Kaluga e poi a Vologda e Tot'ma. Nel 1903 dopo la scissione del Partito Operaio Socialdemocratico Russo (POSDR), di cui faceva parte dal 1895, ader\u00ec alla corrente bolscevica.\nNel 1904, concluso l'esilio, Luna\u010darskij torn\u00f2 a Kiev e poi si rec\u00f2 a Ginevra, dove divenne redattore dei giornali bolscevichi \"Il Proletario\" (\"Proletarij\") e \"L'Avanti\" (\"Vper\u00ebd\"). Ben presto divenne uno dei principali leader bolscevichi e si avvicin\u00f2 alle posizioni di Bogdanov e Lenin. Insieme a quest'ultimo si scontr\u00f2 con i capi menscevichi, Martov, Dan e altri. Dopo aver partecipato ai lavori del III congresso del Partito Operaio Socialdemocratico (svoltosi nel 1905 a Londra), fu inviato a fare propaganda in Russia e divenne redattore del giornale \"Nuova vita\" (\"Novaja \u017dizn'\"), fondato da Maksim Gor'kij. Arrestato e processato per propaganda rivoluzionaria, riusc\u00ec a fuggire all'estero e prese parte al IV congresso del Partito Operaio Socialdemocratico a Stoccolma (1906).\nTra il 1906 e il 1908 diresse la sezione artistica della rivista \"L'Istruzione\" (\"Obrazovanie\"). Verso la fine degli anni dieci si accentuarono le divergenze filosofiche fra Luna\u010darskij e Lenin, che presto sfociarono in uno scontro politico. \nNel 1908 soggiorna ad Introdacqua, nell'Abruzzo interno, dove scrive la commedia \"Faust i gorod\".\nNel 1909 Luna\u010darskij partecip\u00f2 attivamente all'organizzazione di un movimento di estrema sinistra che fu detto degli \"avantisti\" (dal nome della rivista pubblicata dai membri del gruppo), che reclamava il ritiro dei socialdemocratici dalla Duma. Il gruppo fu espulso dalle fila bolsceviche, nelle quali Luna\u010darskij sarebbe rientrato nel 1917.\nInsieme ad altri \"avantisti\" partecip\u00f2 alla creazione di scuole di partito per lavoratori russi a Capri e a Bologna, nelle quali venivano invitati a tenere lezioni rappresentanti di tutte le correnti del POSDR. In questo periodo Luna\u010darskij, influenzato dagli empiriocriticisti, fu duramente criticato da Lenin (nell'opera \"Materialismo ed empiriocriticismo\", del 1908).\nNel 1910, dopo che gi\u00e0 era stato presente ai lavori di Stoccarda del 1907, Luna\u010darskij partecip\u00f2 al congresso di Copenaghen della Seconda Internazionale. Intanto si occup\u00f2 in molti giornali e riviste russe di letteratura dell'Europa occidentale, prendendo posizione contro lo sciovinismo nell'arte.\nInternazionalista, con lo scoppio della prima guerra mondiale Luna\u010darskij fu tra i fondatori della rivista \"La nostra parola\" (\"Na\u0161e slovo\").\nNel 1917.\nLa notizia della Rivoluzione di Febbraio colse di sorpresa Luna\u010darskij, che il 9 (22) maggio, lasciata la famiglia in Svizzera, si rec\u00f2 a Pietrogrado, dove ader\u00ec al movimento degli \"interdistrettuali\" (\"Me\u017erajoncy\"). Da essi fu eletto delegato al Primo congresso panrusso dei Soviet dei Deputati degli Operai e dei Soldati, in programma dal 3 (16 giugno) al 24 giugno (7 luglio) 1917. Qui sostenne la causa dell'abolizione della Duma e del Consiglio di Stato e del trasferimento del potere alla classe lavoratrice. L'11 (24) giugno intervenne in difesa della posizione internazionalista nelle questioni militari.\nPoco dopo le \"giornate di luglio\", fu incriminato per alto tradimento dal Governo Provvisorio ed arrestato. Dal 23 giugno (6 luglio) all'8 (21) agosto rimase nel carcere Kresty, e nel frattempo venne eletto come delegato al VI congresso del POSDR, nel quale gli \"Interdistrettuali\" confluirono nella corrente bolscevica.\nL'8 (21) agosto, alla Conferenza di Pietrogrado dei Comitati di Fabbrica, Luna\u010darskij parl\u00f2 contro gli arresti dei Bolscevichi, e il 20 agosto (2 settembre) divenne il leader della fazione bolscevica nella Duma di Pietrogrado. Durante la fase dell\"affare Kornilov\", sostenne apertamente la questione del trasferimento del potere al Soviet. Nell'agosto del 1917 lavor\u00f2 alla rivista \"Il proletario\", che usciva al posto della \"Pravda\", chiusa dal Governo Provvisorio, e all\"Istruzione\" (\"Prosve\u0161\u010denie\"), sostenendo l'importanza per il proletariato della cultura e dell'istruzione.\nAll'inizio dell'autunno 1917 Luna\u010darskij divenne vicesindaco di Pietrogrado ed entr\u00f2 a far parte del \"Consiglio Provvisorio della Repubblica Russa\". Il 25 ottobre (7 novembre) in una riunione straordinaria del Soviet di Pietrogrado sostenne la linea del partito, e tenne un acceso discorso contro i Menscevichi e la destra del Partito Socialista Rivoluzionario, che avevano abbandonato il II Congresso panrusso dei Soviet.\nDopo la Rivoluzione d'Ottobre, entr\u00f2 nel governo formato dal II Congresso dei Soviet come commissario del popolo all'istruzione. Si dimise dalla carica in seguito ai bombardamenti dei monumenti storici effettuati dai Bolscevichi durante l'insurrezione armata di Mosca. Il Consiglio dei commissari del popolo giudic\u00f2 le dimissioni \"inopportune\", e Luna\u010darskij le ritir\u00f2. Fu un sostenitore della tesi del \"Governo socialista omogeneo\", ma, a differenza di Nogin, Rykov e altri, non abbandon\u00f2 per questo il Consiglio, di cui continu\u00f2 a far parte fino al 1929.\nDopo la Rivoluzione.\nTra il 1918 e il 1922 fu membro del Consiglio Militare Rivoluzionario e nel 1922 fu tra i pubblici ministeri del processo ai Socialisti Rivoluzionari. Fin dai primi mesi dopo la Rivoluzione, fu attivo anche nella difesa del patrimonio storico e culturale della Russia.\nSostenne l'importanza di adottare l'alfabeto latino per la lingua russa, e nel 1929 convoc\u00f2 un'apposita commissione che decise di avviare la latinizzazione partendo dalle lingue delle minoranze.\nLuna\u010darskij rimase sempre al di fuori degli scontri interni al partito, alla fine unendosi ai vincitori, tra i quali tuttavia - secondo le parole di Trockij, - \u00abrimase sempre una figura aliena\u00bb. Nel 1929 venne rimosso dal ruolo di Commissario del Popolo all'Istruzione e nominato presidente del Comitato scientifico dell'Esecutivo centrale dell'URSS. L'anno successivo entr\u00f2 a far parte dell'Accademia delle Scienze dell'URSS.\nAll'inizio degli anni trenta divenne direttore dell'Istituto di arte e letteratura ed uno dei redattori dell\"Enciclopedia letteraria\", e fu a contatto con vari scrittori stranieri come Romain Rolland, Henri Barbusse, George Bernard Shaw, Bertolt Brecht e Stefan Zweig.\nNel 1933 fu nominato ambasciatore sovietico in Spagna e fu vice capo della delegazione dell'URSS alla \"Conferenza per il disarmo\" presso la Societ\u00e0 delle Nazioni.\nMor\u00ec nel dicembre dello stesso anno a Mentone, mentre era in viaggio verso la Spagna. Il suo corpo fu cremato e l'urna con i suoi resti venne collocata nella necropoli delle mura del Cremlino a Mosca."}
{"id": "1459644", "revid": "436907", "url": "https://it.wikipedia.org/wiki?curid=1459644", "title": "This Is What the Edge of Your Seat Was Made For", "text": "This Is What the Edge of Your Seat Was Made for \u00e8 il primo EP del gruppo musicale britannico Bring Me the Horizon, pubblicato nel 2004 dalla Thirty Days of Night Records.\nNel 2016 l'album \u00e8 stato ripubblicato dalla Epitaph Records anche in formato vinile."}
{"id": "1459646", "revid": "433605", "url": "https://it.wikipedia.org/wiki?curid=1459646", "title": "Cordeiros", "text": "Cordeiros \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Brumado."}
{"id": "1459650", "revid": "1543377", "url": "https://it.wikipedia.org/wiki?curid=1459650", "title": "Michail Bondarev", "text": "Carriera.\nGiocatore negli anni 1970 dello e del CSKA Mosca, Bondarev ha iniziato ad allenare la Dina Mosca nel 1991. Con la squadra moscovita presa in mano dalla sua fondazione, oltre ad aver vinto nove titoli consecutivi, il primo per la Comunit\u00e0 degli Stati Indipendenti nel 1992-93, i successivi nella neonata \"Premiere League\" di Russia; ha messo in bacheca sette Coppe nazionali e cinque Supercoppe, con i gialloverdi ha vinto tre European Champions Tournament, equivalenti alla Coppa dei Campioni calcistica, ed una Coppa Intercontinentale di calcio a 5 nell'ottobre del 1997 battendo dopo tre gare i brasiliani dell'Inter Ulbra Porto Alegre. Sempre con la Dina ha poi raggiunto altre tre volte la finale dell'Intercontinentale, uscendone per\u00f2 sempre sconfitto dalle formazioni brasiliane: nel 1998 fu l'Atletico Pax de Minas a battere i russi a domicilio, l'anno successivo l'Ulbra si prese la rivincita dell'ottobre '97.\nDal 1999 al 2001 ha guidato la nazionale russa con cui ha partecipato al UEFA Futsal Championship 1999 in Spagna, battendo in finale i padroni di casa ai calci di rigore. Sempre con la nazionale ha disputato l'anno seguente il FIFA Futsal World Championship 2000 giungendo quarto, ultima qualificazione russa ai campionati del mondo."}
{"id": "1459652", "revid": "17654", "url": "https://it.wikipedia.org/wiki?curid=1459652", "title": "Blonde Crazy", "text": ""}
{"id": "1459655", "revid": "580", "url": "https://it.wikipedia.org/wiki?curid=1459655", "title": "Buzige", "text": "Nella mitologia greca, Buzige era un legislatore ateniese.\nMitologia.\nBuzige era un inventore che cre\u00f2 il giogo con il quale per primo riusc\u00ec a domare i tori e che trov\u00f2 la maniera di aggiogare i buoi all\u2019aratro. Divent\u00f2 un legislatore e fra le leggi che stil\u00f2 ci fu quella del divieto di uccidere gli animali che potevano essere preziosi per l'agricoltura, quali tori e buoi.\nDemoofonte gli diede il Palladio che gli era stato consegnato da Diomede, onde lo portasse ad Atene."}
{"id": "1459656", "revid": "499531", "url": "https://it.wikipedia.org/wiki?curid=1459656", "title": "Radiazione adattativa", "text": "In biologia, il termine radiazione adattativa o radiazione evolutiva descrive un fenomeno di rapida (in termini geologici) diversificazione di nuove specie a partire da un progenitore comune, ognuna delle quali \u00e8 adattata ad occupare una specifica nicchia ecologica. Si tratta di un processo evolutivo regolato dalla selezione naturale e da meccanismi di mutazione genetica.\nL'esempio pi\u00f9 noto di radiazione adattativa tra gli animali \u00e8 quello che ha avuto per protagonisti i mammiferi placentati in seguito all'estinzione di massa dei dinosauri alla fine del Cretaceo, circa 65 milioni di anni fa. A quell'epoca i mammiferi placentati erano sostanzialmente dei piccoli roditori insettivori. Nel corso del successivo Paleocene (65-56 milioni di anni fa), essi si sono evoluti diversificandosi in forme disparate, dai pipistrelli alle balene ai primati, ed occupando tutte le nicchie ecologiche lasciate libere dalla precedente estinzione.\nUn altro esempio fu quello descritto da Charles Darwin nel caso dei fringuelli delle Gal\u00e0pagos. Le quattordici specie classificate dal biologo britannico sulle Isole Gal\u00e0pagos, infatti, presentavano molti caratteri simili; ci\u00f2 fece supporre a Darwin, quindi, che i fringuelli avessero un antenato comune, proveniente dal continente.\nEsempi di radiazione adattativa si hanno anche fra le piante: un caso tipico \u00e8 quello delle asteraceae hawaiiane appartenenti alla cosiddetta \"Silversword Alliance\", comprendente i generi \"Argyroxiphium\", \"Dubautia\" e \"Wilkesia\", di cui \u00e8 dimostrata la discendenza da un unico progenitore comune."}
{"id": "1459657", "revid": "4175", "url": "https://it.wikipedia.org/wiki?curid=1459657", "title": "Distretto Centrale (Israele)", "text": "Il distretto Centrale (, Me\u1e25oz haMerkaz) \u00e8 un distretto amministrativo d'Israele.\nGeografia.\nComprendente buona parte della regione dello Sharon, ha capitale a Ramla, sebbene la sua citt\u00e0 pi\u00f9 grande sia Rishon LeZion. \nLa popolazione ammonta a 1\u00a0730\u00a0500 abitanti (2008), secondo l'Istituto Centrale Statistico di Israele l'88% della popolazione \u00e8 ebraica, l'8,2% araba e il 4% della popolazione non \u00e8 classificata (perlopi\u00f9 immigrati di origine ebraica provenienti dagli Stati dell'ex-Unione Sovietica)."}
{"id": "1459658", "revid": "15756", "url": "https://it.wikipedia.org/wiki?curid=1459658", "title": "Angelo Bergamonti", "text": "Carriera.\nLa sua carriera nel motociclismo ha compreso varie vittorie, non solo nelle gare in circuito ma anche in cronoscalate (vinse due titoli italiani), utilizzando modelli di motociclette di varie case, in particolare Moto Morini, Aermacchi, Paton, LinTo e MV Agusta. Proprio di quest'ultima casa era stato ingaggiato quale collaudatore per lo sviluppo del prototipo \"350 sei cilindri\" e pilota ufficiale al fianco di Giacomo Agostini, nel motomondiale 1970. In quella stagione Bergamonti raccolse i successi pi\u00f9 importanti, conquistando 2 vittorie in occasione del Gran Premio motociclistico di Spagna, nella Classe 350 e nella Classe 500.\nLa sua prima presenza nelle classifiche iridate del motomondiale risale al 1967 con un terzo posto in occasione del GP delle Nazioni in sella ad una Paton nella classe 500. Tra l'altro lo stesso identico risultato si \u00e8 ripetuto anche l'anno seguente.\nOltre ai successi nel campionato mondiale, degni di nota sono stati i titoli ottenuti nel campionato italiano Seniores in 3 occasioni, in Classe 125, 250 e 500 due nel 1967 e uno nel 1970.\nScomparve sul circuito di Riccione, durante una gara della Temporada Romagnola caratterizzata da una forte pioggia, nella quale contendeva la vittoria a Giacomo Agostini, entrambi in sella ad una MV Agusta.\nLa morte di Bergamonti nell'incidente alla Temporada Romagnola dell'aprile 1971 segn\u00f2 anche la fine in Italia delle competizioni su strade normalmente aperte al traffico."}
{"id": "1459660", "revid": "474175", "url": "https://it.wikipedia.org/wiki?curid=1459660", "title": "Kropyvnyc'kyj", "text": "Kropyvnyc'kyj () \u00e8 una citt\u00e0 dell'Ucraina centrale, capoluogo dell'oblast' di Kirovohrad.\nFino al 1924 era nota come Elisavetgrad (), poi fino al 1934 Zinov'evsk () in onore di Grigorij Evseevi\u010d Zinov'ev natio del luogo, nel periodo 1934-39 Kirovo () e fino al 2016 Kirovohrad (, , ).\nGeografia fisica.\nLa citt\u00e0 sorge sul fiume Inhul, a circa 300 km a sud-est della capitale Kiev. \u00e8 un nodo ferroviario e stradale. La popolazione \u00e8 di circa abitanti.\nStoria.\nNel 1754 fu fondato nei pressi dell'odierna citt\u00e0 il Forte di Sant'Elisabetta, cos\u00ec chiamato per omaggiare l'imperatrice Elisabetta di Russia che ne aveva ordinato la costruzione. In pochi anni, per via della sua posizione strategica nel centro dell'Ucraina, accanto alla fortezza sorse un insediamento abitato che nel 1764 divenne il capoluogo della provincia e nel 1789 fu ribattezzato \"Elisavetgrad\". Nel corso del XIX secolo divenne un importante centro agricolo, mentre tra il 1868 ed il 1869 fu aperta la ferrovia Kharkiv-Elisavetgrad-Odessa che crebbe ulteriormente l'importanza della citt\u00e0 e favor\u00ec l'insediamento delle prime industrie.\nSituata all'interno della zona di residenza, anche Elisavetgrad ospitava una grande comunit\u00e0 ebraica che nel 1897 costituiva la maggioranza della popolazione cittadina. Dopo l'assassinio dello zar Alessandro II le tensioni e l'odio contro gli ebrei di Elisavetgrad crebbero notevolmente, tanto da spingere i vertici della comunit\u00e0 a chiedere la protezione del governatore e dell'esercito senza tuttavia ottenere niente. Il 27 marzo 1881 si scaten\u00f2 un violentissimo pogrom durato due giorni che caus\u00f2 morti, centinaia di feriti, il saccheggio delle sinagoghe e la distruzione di oltre 500 abitazioni private.\nNel 1882 Marko Kropyvnyc'kyj apr\u00ec in citt\u00e0 il primo teatro stabile in lingua ucraina. Nel dicembre 1905 la comunit\u00e0 ebraica fu colpita da un secondo pogrom che caus\u00f2 nuovamente morti, feriti e gravi distruzioni.\nNel 1924 Elisavetgrad fu ribattezzata Zinov'evsk in omaggio al rivoluzionario bolscevico Grigorij Evseevi\u010d Zinov'ev, nativo della citt\u00e0. Una settimana dopo l'omicidio di Kirov la citt\u00e0 cambi\u00f2 nome in Kirovo e dal 1939 in Kirovograd.\nDurante la seconda guerra mondiale fu occupata dai nazisti dal 5 agosto 1941 all'8 gennaio 1944.\nCon l'indipendenza dell'Ucraina nel 1991 fu riproposto un cambio della denominazione della citt\u00e0 e un suo ritorno all'originale Elisavetgrad. Tuttavia fu solamente con l'emanazione delle leggi sulla decomunistizzazione dell'Ucraina voluto dal presidente Petro Oleksijovy\u010d Poro\u0161enko che anche il toponimo Kirovograd divenne nuovamente oggetto di discussione. Cos\u00ec, nell'ottobre 2015, i residenti della citt\u00e0 decretarono con un referendum il cambio del toponimo in Elisavetgrad. L'esito del voto venne tuttavia invalidato da una legge del parlamento ucraino che proibiva le denominazioni legate alla storia della Russia. Dopoch\u00e9 fu proposto come alternativa \"Inhulsk\", il 14 luglio 2016 toponimo venne ufficialmente cambiato in \"Kropyvnyc'kyj\"', in omaggio allo scrittore ucraino Marko Kropyvnyc'kyj.\nSport.\nLa principale squadra di calcio cittadina \u00e8 lo Zirka, che disputa le sue patite interne presso lo stadio Zirka."}
{"id": "1459661", "revid": "51323", "url": "https://it.wikipedia.org/wiki?curid=1459661", "title": "Napul'\u00e8", "text": ""}
{"id": "1459662", "revid": "124123", "url": "https://it.wikipedia.org/wiki?curid=1459662", "title": "Teodoro Cantacuzeno", "text": "Teodoro Cantacuzeno congiur\u00f2 insieme al fratello Giovanni Cantacuzeno, contro il sanguinario basileus Andronico I Comneno (1183-1185), ma furono scoperti, infatti Andronico I Comneno fece assassinare Teodoro Cantacuzeno, e accecare Giovanni Cantacuzeno."}
{"id": "1459663", "revid": "33689", "url": "https://it.wikipedia.org/wiki?curid=1459663", "title": "CUORE", "text": ""}
{"id": "1459665", "revid": "775372", "url": "https://it.wikipedia.org/wiki?curid=1459665", "title": "Maakhir", "text": "Maakhir era uno Stato autonomo autoproclamato all'interno della Somalia in un'area disputata tra il Somaliland e il Puntland e confinante con il neo proclamato Stato del Northland (Somalia). N\u00e9 il Somaliland n\u00e9 il Puntland hanno riconosciuto il nuovo Stato.\nDichiarato il 1\u00ba luglio 2007, non \u00e8 mai stato riconosciuto dal Governo Federale di Transizione della Somalia.\nLa Capitale era Badhan, le lingue ufficiali il somalo e l'inglese.\nIn data 11 gennaio 2009 lo Stato di Maakhir \u00e8 stato incorporato nel Puntland.\nAutonomia.\nL'area di Maakhir \u00e8 principalmente abitata dal clan Uarsangheli, un membro della confederazione dei clan Hairti (insieme con Dulbahanta e Migiurtini) e un clan della trib\u00f9 Darod.\nI Uarsangheli furono originariamente uno dei principali attori nella creazione dello Stato del Puntland come un successore ai Sultanati Harti dopo il collasso del Governo Centrale in Somalia nel 1991. Ma da quando c'\u00e8 stata la proclamazione di uno autonomo Puntland nel 1998, i Uarsangheli sono sempre stati pi\u00f9 emarginati, cos\u00ec il clan Maheerteen ha assunto un ruolo egemonico nello Stato.\nLo Stato Maakhir si \u00e8 proclamato autonomo il 1\u00ba luglio 2007 con una cerimonia a Badhan in risposta alle affermazioni da parte del Somaliland e Puntland sopra la parte ovest di Sanag, che ha portato a diversi conflitti per il controllo del territorio tra questi due Stati.\nSia il Puntland che il Somaliland hanno firmato concessioni petrolifere in questa parte del Sanag, senza il consenso delle autorit\u00e0 locali, che hanno contribuito al desiderio da parte dei Uarsangheli di amministrare i loro affari, cos\u00ec come risolvere le dispute con Mohamud Muse Hersi, attuale Presidente del Puntland.\nNonostante i colloqui con Ali Mohammed Ghedi, il precedente Primo Ministro della Somalia, il Governo di Transizione Somalo ha declinato ogni commento sullo Status di Maakhir ed \u00e8 sembrato considerare il Puntland come autorit\u00e0 ufficiale nella regione, fino alla scomparsa dello Stato, confluito nel Puntland nel gennaio 2009.\nGeografia antropica.\nSuddivisioni amministrative.\nMaakhir reclamava le seguenti divisioni amministrative attualmente considerate sotto il suo controllo:\nCitt\u00e0 e comuni.\nLe pi\u00f9 grandi citt\u00e0 nell'area reclamate da Maakhir sono:\nRiconoscimento.\nIl Maakhir ha ricevuto il supporto da parte di Asha Abdalla, che rappresenta Sanag nel Parlamento Federale di Transizione.\nA partire dal novembre 2007, lo stesso TFP non ha indicato se sar\u00e0 riconosciuto come nuovo Stato."}
{"id": "1459667", "revid": "1573940", "url": "https://it.wikipedia.org/wiki?curid=1459667", "title": "Frankfurter Fu\u00dfballclub Viktoria von 1991", "text": "Il Frankfurter FC Viktoria, in Italia anche Viktoria Francoforte, \u00e8 una societ\u00e0 calcistica tedesca di Francoforte sull'Oder, Brandeburgo. Nella stagione 2009-2010 milita in Brandenburgliga, una delle seste divisioni del calcio tedesco.\nDurante la sua storia, la societ\u00e0 ha cambiato varie volte il luogo della sede: ha giocato infatti a Lipsia, Berlino Est ed infine a Francoforte sull'Oder.\nStoria.\nIl club fu originariamente fondato nel 1951 con il nome \"KVP Vorw\u00e4rts Leipzig\" (la KVP era la \"Kasernierte Volkspolizei\", la Polizia Popolare Accasermata).\nIn quegli anni era abitudine delle autorit\u00e0 della repubblica democratica spostare giocatori e societ\u00e0 da una citt\u00e0 all'altra per svariati motivi, principalmente politici; perci\u00f2 la squadra venne trasferita a Berlino Est per giocare con il nome di \"ZSK Vorw\u00e4rts Berlin\". La stagione seguente il club cambi\u00f2 nome in \"ASK Vorw\u00e4rts Berlin\" (per ASK si intendeva \"Armeesportklub\", Sport Club dell'esercito) e con questa denominazione vinse una FDGB Pokal (1954), quattro volte la DDR-Oberliga (1958, 1960, 1962, 1965). La squadra vinse altri due campionati (1965-1966, 1968-1969) e un'altra coppa nazionale nel 1970 con il nome di \"FC Vorw\u00e4rts Berlin\".\nNel 1971 la societ\u00e0 si trasfer\u00ec a Francoforte sull'Oder per rimpiazzare la squadra locale sostenuta dalla Stasi appena scioltasi. Il Vorw\u00e4rts gioc\u00f2 su buoni livelli negli anni ottanta; si qualific\u00f2 per la Coppa UEFA quattro volte, venendo eliminata per due volte da squadre della Germania Ovest ( e ) e termin\u00f2 il campionato 1982-1983 al secondo posto dietro alla Dinamo Berlino.\nDopo la riunificazione tedesca, nel 1990 il club abbandon\u00f2 l'affiliazione alle forze armate e il 7 febbraio venne rifondata assumendo ufficialmente il nome di \"FC Victoria Frankfurt/Oder\". Nel 1993 a causa di alcuni problemi finanziari si un\u00ec al \"Viktoria F.S.C. 04\" per dare vita alla squadra con la denominazione attuale. Dopo un paio di stagioni giocate in terza divisione, la compagine scivol\u00f2 prima in quarta divisione e poi in Branberburgliga, serie dove milita nella stagione 2009-2010."}
{"id": "1459669", "revid": "433605", "url": "https://it.wikipedia.org/wiki?curid=1459669", "title": "Coribe", "text": "Coribe \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Santa Maria da Vit\u00f3ria."}
{"id": "1459673", "revid": "1576011", "url": "https://it.wikipedia.org/wiki?curid=1459673", "title": "Statistiche della UEFA Europa League", "text": "Questa pagina riporta le statistiche dettagliate su Coppa UEFA e UEFA Europa League.\nVittorie.\nPer citt\u00e0.\nDati aggiornati all'edizione edizione 2020-2021\nClassifica perpetua della Coppa UEFA/UEFA Europa League.\nClassifica dei primi 15 club.\nDati aggiornati all'edizione 2021-2022 (fase a gironi conclusa).\nVengono contati 2 punti per vittoria e 1 punto per pareggio, come da indicazioni UEFA.\nClassifica di presenze.\nDati aggiornati al 13 dicembre 2021. In grassetto sono indicati i giocatori ancora in attivit\u00e0 in squadre europee. \nClassifica dei primi 15 calciatori.\nMigliori marcatori.\nDati aggiornati al 13 dicembre 2021. In grassetto sono indicati i giocatori ancora in attivit\u00e0 in squadre europee.\nClassifica dei primi 15 calciatori.\nPartecipazioni e risultati dei club nella UEFA Europa League.\nAggiornato all'edizione 2021-2022 (spareggi di febbraio 2022 conclusi).\nSono indicate in \"corsivo\" le squadre provenienti dalla UEFA Champions League (terze classificate nel girone di Champions League).\nAltri record.\nDi squadra.\nPunteggio pieno nella fase a gironi.\nDal 2004-2005, anno dell'introduzione della fase a gironi, le seguenti squadre hanno vinto i propri raggruppamenti prevalendo in tutte le partite:\nUEFA Europa League (6 vittorie).\nNessuna di queste squadre ha poi vinto il trofeo (fino all'edizione 2020-2021)."}
{"id": "1459675", "revid": "767487", "url": "https://it.wikipedia.org/wiki?curid=1459675", "title": "Marija Naumova", "text": "\u00c8 diventata particolarmente nota per la propria vittoria all'Eurovision Song Contest nell'edizione del 2002 con la canzone \"I Wanna\", cantata in inglese.\nL'anno seguente Marija, insieme a Ren\u0101rs Kaupers, leader dei Brainstorm, ha presentato l'edizione del 2003 dell'Eurovision tenutasi a Riga."}
{"id": "1459678", "revid": "1788047", "url": "https://it.wikipedia.org/wiki?curid=1459678", "title": "Coronel Jo\u00e3o S\u00e1", "text": "Coronel Jo\u00e3o S\u00e1 \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Jeremoabo."}
{"id": "1459679", "revid": "1568601", "url": "https://it.wikipedia.org/wiki?curid=1459679", "title": "Pianura di Sharon", "text": "La pianura di Sharon (, \"Emek Sharon\", letteralmente \"Valle di Sharon\") \u00e8 una pianura costiera situata nella parte centrale di Israele. \u00c8 una delle zone pi\u00f9 densamente popolate di Israele, la citt\u00e0 principale \u00e8 Netanya (circa abitanti).\nLa pianura di Sharon \u00e8 delimitata a occidente dal mar Mediterraneo, a nord dal monte Carmelo, a est dalla Samaria e a sud dall'area metropolitana di Tel Aviv (geograficamente il fiume Yarkon \u00e8 invece considerato il suo limite meridionale estremo)."}
{"id": "1459681", "revid": "122558914", "url": "https://it.wikipedia.org/wiki?curid=1459681", "title": "Nazionale di pallacanestro della Romania", "text": "La nazionale di pallacanestro della Romania, selezione dei migliori giocatori di pallacanestro di nazionalit\u00e0 rumena, rappresenta la Romania nelle competizioni internazionali di pallacanestro organizzate dalla FIBA. \u00c8 gestita dalla Federazione cestistica della Romania.\nStoria.\nNonostante la Romania sia stato uno dei Paesi fondatori della FIBA in Europa nel 1932, la nazionale non ha mai raccolto medaglie alle competizioni internazionali. Vanta una sola partecipazione ai Giochi olimpici e ben 17 ai Campionati Europei, ma non ha mai partecipato alla fase finale dei Mondiali.\nPiazzamenti.\nOlimpiadi.\nVanta una sola partecipazione:"}
{"id": "1459682", "revid": "1788047", "url": "https://it.wikipedia.org/wiki?curid=1459682", "title": "Correntina", "text": "Correntina \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Santa Maria da Vit\u00f3ria."}
{"id": "1459684", "revid": "1226", "url": "https://it.wikipedia.org/wiki?curid=1459684", "title": "Callisto nella fantascienza", "text": ""}
{"id": "1459687", "revid": "486946", "url": "https://it.wikipedia.org/wiki?curid=1459687", "title": "Mister Cilindro", "text": ""}
{"id": "1459688", "revid": "1331959", "url": "https://it.wikipedia.org/wiki?curid=1459688", "title": "Cosmicismo", "text": "Il cosmicismo \u00e8 una filosofia letteraria concepita e sviluppata dallo scrittore Howard Phillips Lovecraft nei suoi racconti fantastici e horror.\nPrincipi del cosmicismo.\nSecondo Lovecraft gli esseri umani sono una presenza assolutamente insignificante nello schema generale dell'universo, una piccola specie che si illude con arroganza di avere un ruolo cruciale ma che pu\u00f2 essere spazzata via in qualsiasi momento da forze delle quali ignora perfino la presenza.\nIl cosmicismo presenta analogie con il nichilismo; tuttavia, un'importante differenza \u00e8 che la concezione di Lovecraft tende ad enfatizzare l'\"insignificanza\" piuttosto che la \"mancanza di significato\".\nIl cosmicismo fu una conseguenza del profondo ateismo di Lovecraft e della sua opinione che gli esseri umani fossero sostanzialmente in balia dell'immensit\u00e0 di un universo in cui \"l'umanit\u00e0 non \u00e8 che un insignificante puntino, destinato ad arrivare e a scomparire, senza che la sua apparizione sia notata o che la sua dipartita sia rimpianta\". \nQuesta visione, nonostante possa apparire profondamente pessimista venne spiegata da Lovecraft come indipendente da ottimismo e pessimismo e in realt\u00e0 fortemente indifferente coniando il termine di \"indifferenza cosmica\"."}
{"id": "1459692", "revid": "39884", "url": "https://it.wikipedia.org/wiki?curid=1459692", "title": "Paul Easter", "text": "Specializzato nello stile libero ha vinto la medaglia di bronzo alle olimpiadi di Los Angeles 1984 nella staffetta 4x200m sl."}
{"id": "1459693", "revid": "142504", "url": "https://it.wikipedia.org/wiki?curid=1459693", "title": "Re di aringhe", "text": ""}
{"id": "1459694", "revid": "1573940", "url": "https://it.wikipedia.org/wiki?curid=1459694", "title": "Paul Howe", "text": "Specializzato nello stile libero ha vinto la medaglia di bronzo alle olimpiadi di Los Angeles 1984 nella staffetta 4x200m sl."}
{"id": "1459696", "revid": "1543377", "url": "https://it.wikipedia.org/wiki?curid=1459696", "title": "Emaia Vittoria", "text": "L'Emaia Vittoria \u00e8 stata una societ\u00e0 di tennis tavolo femminile di Vittoria, in provincia di Ragusa.\nSponsorizzata dalla Fiera EMAIA (Esposizione Macchine agricole Agricoltura Industria Artigianato), nel 1990 e nel 1991 ha vinto due campionati italiani, che attualmente sono gli unici due titoli nazionali conquistati da una squadra vittoriese."}
{"id": "1459701", "revid": "599013", "url": "https://it.wikipedia.org/wiki?curid=1459701", "title": "Andrew Astbury", "text": "Specializzato nello stile libero ha vinto la medaglia di bronzo alle olimpiadi di nella staffetta 4x200\u00a0m sl."}
{"id": "1459705", "revid": "547992", "url": "https://it.wikipedia.org/wiki?curid=1459705", "title": "Giorgia Trasselli", "text": "Biografia.\nHa studiato recitazione presso il Teatro Stabile di Roma. Ha studiato danza e movimento scenico con Gabriella Mulachi\u00e8, Angelo Corti e Roy Boisier. Ha frequentato i corsi di recitazione tenuti da Dominic De Fazio, membro dell\"'Actor's Studio di New York\". Ha studiato canto con il maestro Dimitri Nicolau. Al grande pubblico \u00e8 nota per avere interpretato il ruolo della \"Tata\" nella sit com \"Casa Vianello\" a fianco di Sandra Mondaini e Raimondo Vianello, iniziata nel 1988 e conclusasi nel 2007. Tra il 1996 e il 1997 la serie di \"Casa Vianello\" si \u00e8 trasferita in campagna, con una serie di cinque film per la tv intitolati \"Cascina Vianello\" e altri cinque intitolati \"I misteri di Cascina Vianello\".\nGiorgia Trasselli \u00e8 stata poi protagonista in vari sceneggiati televisivi tra cui: \"Diritto di difesa\", \"Distretto di Polizia 2\", \"Giochi pericolosi\", \"Don Matteo 7\", \"R.I.S. - Delitti imperfetti\", e al cinema con \"Classe mista 3\u00aa A\", ed ha affiancato Mauro Serio nel gioco di Rai 2 \"Che fine ha fatto Carmen Sandiego?\". \u00c8 attrice nello spot del formaggio Leerdammer, in cui veste i panni della cartomante assieme all'attrice Cinzia Mascoli, nello spot di Dash smacchiatore con Fabio De Luigi, nello spot delle Gocciole Pavesi interpretando la suocera di Tarzan e nello spot della Banca Mediolanum accanto allo storico \"testimonial\" e Presidente Ennio Doris.\nAttrice di teatro, ha lavorato, tra i tanti, con Luigi Squarzina, Francesco Macedonio, Giancarlo Sbragia, Luigi Tani, Luciano Melchionna e Beatrice Bracco. Ha insegnato dizione per molti anni alla scuola di \"Acting Training\" diretta da Beatrice Bracco a Roma. Tiene corsi e stage all'interno della scuola di recitazione \"Fondamenta\". Ha tenuto seminari di recitazione e dizione a Roma, Milano e Taranto.\nNel 2007 \u00e8 una delle protagoniste femminili di \"Fratelli\", mediometraggio diretto da Andrea Di Bari. Ha interpretato come protagonista lo spettacolo \"Il gatto in tasca\" con Antonio Salines, portato in scena in una lunga tourn\u00e9e per tutta Italia. Nello stesso anno ha l'idea, assieme a Mariano Aprea, di mettere in scena uno spettacolo/lettura sulla vita della prostituta veneziana Veronica Franco, dal titolo \"Veronica Franco, un corpo in versi\", dove Giorgia Trasselli interpreta la protagonista Veronica Franco, assieme a Mariano Aprea, Gisella Rocca e Fabio Refrigeri.\nNel 2008 riveste il ruolo de \"la vedova\" all'interno del format teatrale \"Dignit\u00e0 autonome di prostituzione\", per la regia di Luciano Melchionna (spettacolo rivelazione dell'anno premiato alla cerimonia dei \"Golden Graal 2008\"), per poi tornare nel 2011 nelle vesti del nuovo ruolo de \"Un'altra\". Nelle stagioni teatrali 2008/2009 e 2009/2010 \u00e8 una delle protagoniste nello spettacolo teatrale \"Fiore di Cactus\" con Eleonora Giorgi, Remo Girone e, nella seconda edizione, Franco Castellano.\nNel 2011 torna in televisione nel cast di \"Un medico in famiglia 7\", su Rai 1, nel ruolo di \"Ester\".\nDal 2016 \u00e8 protagonista, a teatro, in \"Parenti serpenti,\" al fianco di Lello Arena con il quale condivider\u00e0 il palcoscenico anche in \"Miseria e nobilt\u00e0,\" in scena dal 2018. Entrambi gli spettacoli vedono la regia di Luciano Melchionna.\nNel 2021 porta a teatro per la prima volta \"Alda Merini (Non fu mai una donna addomesticabile)\", il testo di Margherita Caravello.\nL'11 febbraio 2022 torna in tv nella fiction di Canale 5, \"Fosca Innocenti,\" dove interpreta Bice, la tata di Fosca, interpretata da Vanessa Incontrada. Poche settimane dopo esce il suo primo libro, scritto con Massimiliano Beneggi ed edito da D'IDEE, \"Scusi, lei fa teatro? - La tata pi\u00f9 famosa d'Italia tra palcoscenico e tv.\""}
{"id": "1459706", "revid": "1573940", "url": "https://it.wikipedia.org/wiki?curid=1459706", "title": "Mark Kerry", "text": "Specializzato nel dorso, ha vinto tre medaglie alle olimpiadi, di cui una d'oro ai Giochi olimpici di Mosca 1980 nella staffetta 4x100\u00a0m misti."}
{"id": "1459707", "revid": "1810027", "url": "https://it.wikipedia.org/wiki?curid=1459707", "title": "Palazzo Ischitella", "text": "Il Palazzo Ischitella \u00e8 un palazzo monumentale di Napoli ubicato sulla Riviera di Chiaia, nell'omonimo quartiere.\nIl palazzo fu commissionato negli anni '20 del XVII secolo dal magistrato spagnolo Mat\u00edas de Casanate y Esp\u00e9s (Saragozza, ca. 1580\u2013 Napoli 1651; anche noto in italiano come Mattia Casanate o Casanatte), luogotenente della Regia Camera della Sommaria e prefetto dell'annona. Nel 1647 il palazzo venne gravemente danneggiato dai rivoluzionari capeggiati da Masaniello. In seguito pass\u00f2 prima al primogenito di Mattia, Giovanni e poi, morto quest'ultimo senza discendenza, al fratello minore, il cardinale Girolamo. Messo in vendita da quest'ultimo, impegnato a Roma in vari incarichi, venne acquistato dalla famiglia Pinto. Un'altra fonte contraddice questa ricostruzione, menzionando come l'edificio venisse acquistato gi\u00e0 nel 1647 e direttamente dal suo primo proprietario Mat\u00edas de Casanate da parte di Luis Freitas Pinto (1592-1672) per la somma di 9000 ducati. Luis Freitas Pinto era un ricchissimo banchiere e mercante appartenente ad una famiglia di origini portoghesi di \"crist\u00e3os-novos\", giunto a Napoli verso la fine degli anni '30 del Seicento. Il figlio Emanuele acquist\u00f2 dalla famiglia Turbolo i feudi di Ischitella e Peschici, ottenendo nel 1681 il titolo di principe di Ischitella (da cui proviene il nome del palazzo). Lui e i suoi discendenti (Luigi Emanuele (1667-1704) e Francesco Emanuele (1697-1767)) profusero grandi somme nel fastoso rifacimento del palazzo. Documenti di pagamento del 1700 (raccolti in anni recenti dallo studioso Aldo Pinto) attestano di lavori decorativi realizzati da importanti artisti locali come Giacomo del P\u00f2, Giuseppe Simonelli e Lorenzo Vaccaro (che realizz\u00f2 delle statue in stucco da apporre nel giardino); mentre successivi documenti del 1715 ci informano sul fatto che Ferdinando Sanfelice guid\u00f2 una squadra di pittori \"ornamentisti\" e stuccatori (Tommaso Alfano, Gennaro Cioffi e Costantino D'Adamo) in ulteriori aggiunte decorative.\nUn evento storico che testimonia lo stato di splendore raggiunto dal palazzo nei decenni a cavallo tra il XVII secolo e il XVIII secolo fu lo sfarzoso ricevimento con cui venne accolto il re Filippo V di Spagna in seguito al suo sbarco a Napoli nella primavera del 1702.\nUlteriori ampliamenti e modifiche vennero sostenuti nella prima met\u00e0 del XIX secolo (ad esempio si ebbe allora la costruzione del terzo piano), sotto la propriet\u00e0 del principe Francesco Emanuele Pinto y Mendoza (1788-1875), militare e uomo politico, ministro della guerra negli ultimi anni del Regno delle Due Sicilie. \nNel 1860, con l'entrata di Garibaldi in citt\u00e0, il principe si autoesili\u00f2 in Francia. Parte del palazzo venne occupato dal \"Grand H\u00f4tel d'Angleterre\". I bombardamenti subiti dalla citt\u00e0 nel 1943 gli inflissero danni di non grave entit\u00e0.\nNonostante l'adattamento a condominio, conserva ancora affreschi, arredi ed elementi decorativi del XVIII secolo e del XIX secolo in molte sale.\nCuriosit\u00e0.\n\u00c8 l'unico edificio di fondazione nobiliare della citt\u00e0 (insieme al Palazzo Barretta) a possedere ben tre portali nel suo prospetto principale.\nNel periodo vicereale austriaco il palazzo assurse a grande fama per la collezione di presepi, ivi adunata dal principe Francesco Emanuele Pinto y Mendoza (1697-1767).\nGli interni del palazzo fungono da ambientazione per alcune scene del film Martin Eden."}
{"id": "1459709", "revid": "219355", "url": "https://it.wikipedia.org/wiki?curid=1459709", "title": "Azano", "text": ""}
{"id": "1459711", "revid": "767487", "url": "https://it.wikipedia.org/wiki?curid=1459711", "title": "Marvel Team-Up", "text": "Marvel Team-Up era una serie a fumetti pubblicata dalla Marvel Comics negli Stati Uniti ideata nel 1972 nella quale comparivano l'Uomo Ragno e altri personaggi dell'universo Marvel di volta in volta diversi. Ha avuto altre due edizioni nei decenni successivi.\nStoria editoriale.\nLa prima serie, \"Marvel Team-Up\" (vol. 1), \u00e8 composta da 150 numeri pubblicati da marzo 1972 a febbraio 1985. La serie \u00e8 incentrata sulla personaggio dell'Uomo Ragno alleato a uno o pi\u00f9 personaggi dell'universo Marvel. La seconda serie, \"Marvel Team-Up\" (vol. 2), \u00e8 composta da 11 numeri pubblicati dal settembre 1997 al luglio 1998. La terza serie, \"Marvel Team-Up\" (vol. 3), \u00e8 composta da 25 numeri pubblicati dal gennaio 2005 al dicembre 2006. \"Ultimate Marvel Team-Up\" \u00e8 stata invece una serie pubblicata da aprile 2001 a luglio 2002 di sedici numeri che riprende la classica formula del Team-Up facendo incontrare l\u2019Uomo Ragno con gli altri eroi dell'Universo Ultimate. \nEdizioni estere\nItalia\nTutte e tre le serie sono state pubblicate in Italia da parte di vari editori. La prima serie venne pubblicata prevalentemente dall'Editoriale Corno sulle collane \"Uomo Ragno\" e \"Il Settimanale de l'Uomo Ragno\" e su alcuni numeri della serie dedicata ai Fantastici Quattro e, dopo il passaggio dei diritti della serie alla Star Comics, la pubblicazione \u00e8 continuata su varie testate di questo editore. Dal marzo 2008 venne ristampata dal primo numero prima sulla rivista \"Spider-Man Collection\" e successivamente, nel 2011, sulla rivista \"Spider-Man Team-Up\", entrambe edite in Italia dalla Panini Comics. La seconda serie \u00e8 stata parzialmente pubblicata sulla collana Uomo Ragno Delux della Marvel Italia dal 1997 al 1998. La terza serie \u00e8 stata completamente pubblicata sulla collana Uomo Ragno della Panini Comics dal 2005 al 2008."}
{"id": "1459714", "revid": "74801", "url": "https://it.wikipedia.org/wiki?curid=1459714", "title": "Cappella (Scorz\u00e8)", "text": "Cappella (\"Cape\u0142a\" /ka'p\u025ba/ in veneto) \u00e8 una frazione del comune di Scorz\u00e8 (Venezia), da cui dista circa .\nLa parrocchia locale dipende dal vicariato di Noale, della Diocesi di Treviso.\nGeografia fisica.\nIl territorio della frazione \u00e8 pressoch\u00e9 pianeggiante, di natura alluvionale al pari del resto della Pianura Padana. \u00c8 attraversato a sud dal fiume Dese e dal suo affluente Rio Desolino, il quale, a ovest dell'abitato, si divide in due rami prima di raggiungere il fiume principale. Lungo il corso del Dese e dei suoi affluenti \u00e8 possibile scorgere alcune risorgive.\nOrigini del nome.\nIl toponimo si riferisce al fatto che la locale chiesa era, come gi\u00e0 detto, una delle quattro cappelle dipendenti dalla pieve di Martellago. Mentre le altre erano citate sempre associandole ai nomi dei paesi (cappelle di Maerne, di Peseggia e di Robegano), questa veniva chiamata semplicemente \"Cappella di Martellago\".\nIn seguito questo nome comune divenne proprio e sarebbe poi diventato anche il cognome di illustri uomini (notai, guerrieri, cavalieri) del luogo.\nStoria.\nPeriodo romano.\nIn epoca romana il territorio dove oggi sorge il paese era interessato dalla centuriazione dell'Agro altinate. In particolare, secondo alcuni studiosi, si ipotizza che uno dei possibili tracciati del decumano massimo corrispondesse all'attuale via Moglianese, la strada che passa di fronte alla chiesa. Tra i cardini, invece, si pu\u00f2 contare l'attuale via Dante, che ancor oggi risulta essere perfettamente diritta e il suo percorso corrispondente alla lunghezza tipica delle centurie romane.\nMedioevo.\nLe prime notizie documentali di Cappella, comunque, risalgono all'anno 1152, quando una bolla di papa Eugenio III la designa come dipendente dalla pieve di Martellago, mentre nel 1307 \u00e8 indicata come un villaggio dipendente, in ambito politico, da Treviso.\nNel 1339 diviene parte del territorio di terraferma della Serenissima Repubblica di Venezia, essendo doge Enrico Dandolo, e viene posta sotto la Podestaria di Mestre, assieme alla vicina Peseggia. Nel 1344 vi \u00e8 la prima notizia di un curato, tale \"Presbiter Petrus\", e allora la chiesa risultava gi\u00e0 dedicata a san Giovanni Battista. Il primo parroco, Lodovico Marin di Gardigiano, invece, risale al 1593. Nel 1742 si costruisce l'organo (che sar\u00e0 poi rifatto dal De Lorenzi), mentre nel 1744 il parroco Pietro Chiesa di Venezia costruisce un nuovo tempio e, qualche anno pi\u00f9 tardi, l'attuale campanile.\nPeriodo moderno.\nNel 1797 la chiesa viene saccheggiata e depredata delle sue preziose argenterie dalle armate di Napoleone, il quale, il 29 aprile 1806, eleva Cappella (unita nei suoi due colmelli \u201cdi sopra\u201d e \u201cdi sotto\u201d) a comune con Peseggia, dipendente dal distretto di Castelfranco Veneto, cantone di Noale, dipartimento del Bacchiglione.\nCon l'arrivo degli austriaci, nel 1815 Cappella finisce sotto il comune di Scorz\u00e8, per rimanervi sino ad oggi, salvo un breve periodo, tra il 1818 e il 1821, in cui fu posta sotto il comune di Martellago.\nMonumenti e luoghi d'interesse.\nChiesa parrocchiale e campanile.\nLa chiesa parrocchiale fu ricostruita a partire dal 1909 (l'avevano preceduta altri due edifici sacri) su progetto di Antonio Beni e solennemente consacrata il 20 ottobre 1925 dal Beato Andrea Giacinto Longhin. Il campanile, alto , \u00e8 stato costruito tra il 1754 e il 1759.\nVille venete.\nVilla Morosini del Patriarca.\nNella zona sorgono anche alcune ville venete, tra le quali villa Morosini del Patriarca, gi\u00e0 residenza del patriarca di Venezia Gianfrancesco Morosini (1644-1678), costruzione di impianto cinquecentesco su preesistenti murature del XIV-XV secolo. Ha assunto la struttura attuale a seguito dei lavori di risistemazione eseguiti verso la fine del Settecento. \u00c8 ricca di decorazioni e affreschi sia all'esterno (nella facciata sud) che all'interno. \nPalazzo Merli.\nNelle vicinanze della chiesa parrocchiale sorge palazzo Merli, grande edificio a tre piani del XVIII secolo. Internamente conserva ancora interessanti elementi decorativi (colonne, decorazioni parietali, ricche pavimentazioni), mentre all'esterno la facciata sud \u00e8 arricchita da un'antica meridiana. L'edificio, ridotto oggi a deposito agricolo, versa in stato di notevole degrado. Ad ovest del palazzo non si pu\u00f2 non notare un gigantesco esemplare di platano, tra gli ultimi alberi superstiti del parco che circondava il corpo centrale. Del complesso, che arrivava fino a via Moglianese, facevano parte anche Villa Toffolo e le abitazioni che da essa giungono fino al sagrato della chiesa. \nVilla Toffolo.\nUn altro edificio interessante \u00e8 villa Toffolo, di propriet\u00e0 comunale assieme all'attiguo parco dove attualmente \u00e8 situato l'asilo nido del Comune.\n\u00c8 stata costruita dal M. Toffolo, allora direttore della Banda Musicale di Venezia e marito di Chiara Merli, figlia dei proprietari dell'omonimo palazzo, verso la fine del XIX secolo. Completamente restaurata nel 1999, \u00e8 oggi sede della Pro loco comunale, al primo piano, e di una farmacia, al piano terra.\nVilla Contarini.\nSempre nel centro del paese sorgeva un altro importante e ricco edificio, villa Contarini, demolita nell'Ottocento, della quale rimaneva una barchessa che venne demolita negli anni ottanta. Era un edificio sontuoso, come si evince da una dettagliata mappa del XVIII secolo. Aveva una facciata porticata in tramontana, ampie adiacenze con colombara e un brolo circondato dal fossato, unico elemento tuttora superstite dell'intero complesso.\nVilla Trevisan.\nIn aperta campagna, invece, si trovava il palazzo Trevisan, risalente al XVI secolo e completato nel 1732 da un pregevole oratorio dedicato a san Giuseppe demolito nell'Ottocento. Dell'edificio, oggi demolito, rimangono solamente alcune iscrizioni e alcuni elementi marmorei decorativi.\nMulino Pavanetto.\nLungo il fiume Dese si trova il mulino Pavanetto ora Cosma, il quarto mulino presente nel territorio comunale, attivo sino al 1995 ma originario del XV secolo, come risulta da un documento del 1589 che fissa la data della sua costruzione al 1470. Nel '500 apparteneva alla nobile famiglia Doria. \u00c8 immerso in un verde parco naturale ricco di specie animali e vegetali ormai sempre pi\u00f9 rare nel territorio veneto.\nIl Mulino di Cappella \u00e8 la tappa finale di un suggestivo percorso ciclopedonale che inizia a Scorz\u00e8 presso il Mulino Todori. Il percorso si sviluppa quasi interamente lungo il fiume Dese e viene denominato \"dei Quattro Mulini\", poich\u00e9 collega i quattro manufatti presenti nel territorio comunale. Completato nel 2019, se ne prevede il prolungamento almeno fino all'area boschiva nei pressi del casello autostradale.\nEx convento.\nLungo la strada che conduce a Zero Branco, in localit\u00e0 \"Bastia\" (cos\u00ec chiamata per l'esistenza di una fortezza dei Carraresi costruita nel XIV secolo e demolita durante la dominazione della Serenissima), sorge un fabbricato a tre piani ora adibito ad abitazione privata. Si tratta di un ex monastero benedettino, costruito nel XV secolo e pi\u00f9 volte rimaneggiato, danneggiato anche dai bombardamenti della Seconda guerra mondiale. I monaci avevano avviato il disboscamento e la bonifica del territorio circostante. Fino a pochi anni fa, si potevano ancora scorgere tracce degli antichi affreschi che decoravano l'interno dell'edificio.\nLazzaretto.\nL'edificio, che sorge a circa un chilometro a nord dell'abitato, fu edificato nel 1908 per curare particolari malattie. Durante la Grande Guerra fu utilizzato come ospedale di guerra mentre in paese, nell'area che oggi ospita il campo sportivo parrocchiale, c'era un campo di prigionia per i soldati austro-ungarici. Durante il periodo fascista serv\u00ec anche, durante l'estate, come colonia per bambini carenti di vitamina D. Risulta essere costruito con particolari attenzioni: sopraelevato di un metro rispetto al piano di campagna, con ampie stanze e finestre. Dopo essere stato sede della scuola elementare dal 1929 al 1959, ora \u00e8 un'abitazione privata.\nBastia.\nA nord dell'abitato, lungo la strada che conduce a Zero Branco, sorgeva un fortilizio di epoca carrarese adibito a deposito di armi e munizioni. L'edificio non esiste pi\u00f9, essendo stato demolito gi\u00e0 sotto la Serenissima, ne rimane solamente il ricordo nella toponomastica.\nMonumenti.\nDue sono i monumenti presenti nel centro del paese, posti in modo speculare l'uno all'altro, ai lati dell'ingresso della casa canonica. A sinistra di questa, nel sagrato, sorge il monumento ai caduti, consistente in un classico capitello coperto ove \u00e8 collocata una statua della Madonna col bambino, risalente agli inizi del '900. Nel basamento \u00e8 presente la lapide con i nomi dei caduti durante la seconda guerra mondiale. Edificato nel primo dopoguerra, fu collocato nella sua attuale posizione negli anni '90 del XX secolo. A destra dell'ingresso della canonica, nel 2014 \u00e8 stato realizzato il monumento a don Giovanni Battista Mason, parroco tra il 1975 e il 2001, progettato dell'architetto Federico Burbello.\nAree verdi.\nA sud dell'abitato scorre il fiume Dese. Lungo il corso d'acqua si sviluppava l'ultimo biotopo dell'allora Provincia di Venezia, distrutto dall'insediamento dell'autostrada e della relativa uscita. A qualche anno dalla realizzazione dell'opera, nel 2018, \u00e8 stata realizzata un'ampia area verde (all'incirca 10 ettari) comprendente un bosco di essenze autoctone, tre grandi acquitrini, e diverse arginature volte a creare una zona golenale per le possibili piene del fiume, e a contenere l'inquinamento acustico dell'arteria stradale. \nCultura.\nIstruzione.\nLe scuole elementari maschili furono istituite nel 1826, mentre la prima classe mista fu aperta nel 1874. L'attuale edificio scolastico, in Piazza Antonio Beni, fu costruito a partire dal 1959 su progetto dell'ing. Renato Testa e pi\u00f9 volte ampliato. Nel secondo dopoguerra, fino al 1968, le Suore terziarie francescane elisabettine tenevano una scuola materna presso i locali della parrocchia. \nDal 2019 \u00e8 in funzione un asilo nido comunale, situato nel parco di Villa Toffolo.\nEconomia.\nLa sorprendente fertilit\u00e0 del terreno ha ovviamente favorito lo sviluppo dell'agricoltura. In particolare, Cappella si trova in zona I.G.P. per quanto riguarda la coltivazione del Radicchio rosso di Treviso e dell'asparago bianco di Badoere. L'apertura della nuova uscita dell'autostrada, tuttavia, potrebbe influenzare non poco lo sviluppo economico del territorio del piccolo paese veneto, indirizzandolo in particolare dal primario a settori di terziario e terziario avanzato.\nInfrastrutture e trasporti.\nCappella sorge lungo la S.P. 39 Moglianese, antica via romana usata nella centuriazione dell'Agro di Altino per congiungere la Via Annia ad Altino con la Aurelia a Camposampiero, che collega Scorz\u00e8 a Mogliano Veneto, da cui si raggiunge la vicina Peseggia. Ad est del centro abitato corre un tratto dell'Autostrada A4 con un'uscita posta proprio nel territorio della frazione.\nCappella \u00e8 servita dei mezzi dell'ACTV ed ha fermate lungo la linea 12 Mogliano-Scorz\u00e8."}
{"id": "1459722", "revid": "1226", "url": "https://it.wikipedia.org/wiki?curid=1459722", "title": "Rio San Martino", "text": "Rio San Martino (\"Rio San Martin\" in veneto o, pi\u00f9 semplicemente, \"Rio\" o, ancora, \"San Martin\") \u00e8 una frazione del comune di Scorz\u00e8, da cui dista circa 1\u00a0km.\nStoria.\nLe notizie storiche attorno a Rio San Martino sono assai poche, a testimonianza della scarsa rilevanza dell'abitato. Probabile l'origine romana, visto che il centro del paese sorge presso l'incrocio tra un cardo e di un decumano della centuriazione altinate. I toponimi delle localit\u00e0 Gallese e Sermazza (oggi Capitellon) potrebbero richiamare a due insediamenti barbarici, rispettivamente di Galli e Sarmati.\nRio San Martino viene citata nel 1152 nella bolla papale di Papa Eugenio III, come cappella dipendente dalla pieve di Zero.\nDurante la Serenissima, la \"villa\" di Rio San Martino fu suddivisa in cinque \"colmelli\" (\"Rio San Martin Galese\", \"Rio San Martin di Sopra\", \"Rio San Martin di Mezo\", \"Rio San Martin Sarmazza\", \"Rio San Martin Chiesa\"), ricadenti nella \"Mestrina di Sopra\", quartiere della podesteria di Treviso.\nMonumenti e luoghi d'interesse.\nChiesa parrocchiale.\nAnticamente cappella della pieve di Zero, a partire dal 1560 risulta avere un proprio rettore, D. Vettor da Pozzo che testimonia l'istituzione della parrocchia.\nL'attuale edificio, dedicato appunto a S. Martino, vescovo di Tours, fu consacrato il 20 aprile 1512. Restaurato nel 1761, fu notevolmente modificato nel 1958 in seguito a lavori di ampliamento. All'interno \u00e8 conservata la pala \"San Martino e il povero\" attribuita a Sante Peranda, mentre l'affresco del soffitto (\"Apoteosi di San Martino\"), e quello sopra l'ingresso (\"Davide che suona l'arpa dinanzi a Saul\"), furono commissionati nel 1811 a Giovanni Carlo Bevilacqua. Dello stesso autore sono altre opere andate perdute: la tela \"Madonna del Rosario tra San Vincenzo e San Domenico\" e gli affreschi \"La Fede, la Speranza e la Carit\u00e0\" e il \"Sacrificio di Abramo\". Gli affreschi del presbiterio sono del prof. Soligo (1950-1952). L'organo, di Domenico Malvestio, costruito all'inizio del Novecento, proviene dalla chiesa arcipretale di Noale.\nIl campanile \u00e8 del 1846-1856.\nVilla Corniani (scomparsa).\nNon lontano dal centro si trovava l'importante complesso di villa Corniani, andato per\u00f2 distrutto da un incendio il 15 marzo 1901. Nel 1935 fu demolita anche la cappellina, ultimo elemento superstite.\nI Fedeli-Corniani, rilevante famiglia veneziana, avevano possedimenti in Terraferma sin dal Cinquecento, sparsi tra Rio San Martino, Sant'Alberto, Monfumo, Carmignano di Brenta e l'Istria.\nDifficile ricostruire l'aspetto del complesso. In una mappa catastale del 1841 \u00e8 riconoscibile il corpo centrale circondato da un giardino all'italiana e con un oratorio privato. Probabilmente non era troppo dissimile da un'altra villa della famiglia che si trova a Monfumo.\nA ricordo dell'edificio \u00e8 stato innalzato il monumento di Claudio Zampini (1999), posto sulla piazzetta che funge da luogo di ritrovo per gli abitanti del nuovo quartiere \"Villaggio Corniani\"."}
{"id": "1459725", "revid": "17654", "url": "https://it.wikipedia.org/wiki?curid=1459725", "title": "Etra Pitteo", "text": ""}
{"id": "1459726", "revid": "1522738", "url": "https://it.wikipedia.org/wiki?curid=1459726", "title": "Aiel", "text": ""}
{"id": "1459727", "revid": "287204", "url": "https://it.wikipedia.org/wiki?curid=1459727", "title": "Borivoje Kostic", "text": ""}
{"id": "1459728", "revid": "119496879", "url": "https://it.wikipedia.org/wiki?curid=1459728", "title": "Nancy Hogshead", "text": "Specializzata nello stile libero e nei misti ha vinto tre medaglie d'oro e una di bronzo ai Giochi olimpici di Los Angeles 1984. \u00c8 diventata una dei Membri dell'International Swimming Hall of Fame."}
{"id": "1459730", "revid": "767487", "url": "https://it.wikipedia.org/wiki?curid=1459730", "title": "Arthur Phillips", "text": "Durante la sua vita \u00e8 stato anche un attore (da bambino), un musicista jazz, uno scrittore di discorsi e un piccolo imprenditore. Ha frequentato Harvard (1986-1990) e la Berklee College of Music e ha vissuto in varie citt\u00e0 del mondo, tra cui Budapest (1990-92), Parigi (2001-03) e, attualmente, New York.\nIl suo primo libro pubblicato \u00e8 stato \"Praga\" nel 2002, romanzo per il quale ha ricevuto nel 2003 il \"The Los Angeles Times/Art Seidenbaum Award for Best First Fiction\".\nA questo sono seguiti \"L'archeologo\" (2004) (suo primo libro pubblicato in Italia) e \"Angelica\" (2007)."}
{"id": "1459731", "revid": "1924342", "url": "https://it.wikipedia.org/wiki?curid=1459731", "title": "Brainstorm (gruppo musicale lettone)", "text": "Brainstorm o Pr\u0101ta V\u0113tra \u00e8 un gruppo musicale pop-rock lettone fondato nel 1989 a Jelgava, diventato popolare a livello internazionale nel 2000 a seguito della partecipazione all'Eurofestival con il brano \"My star\".\nIl gruppo \u00e8 stato fondato da 4 ex-compagni di scuola: Ren\u0101rs Kaupers, J\u0101nis Jubalts, Kaspars Roga e Gundars Mau\u0161evics, successivamente sostituito da M\u0101ris Mihelsons."}
{"id": "1459735", "revid": "339392", "url": "https://it.wikipedia.org/wiki?curid=1459735", "title": "Pangasio", "text": ""}
{"id": "1459738", "revid": "6923", "url": "https://it.wikipedia.org/wiki?curid=1459738", "title": "Kevin Rudd", "text": "Biografia.\nGli inizi.\nRudd nasce a Nambour, nel Queensland, dove vive in una casa di campagna. Studia al \"Marist College Ashgrove\" a Brisbane, si specializza nelle lingue; successivamente diventa capo di gabinetto, carica che nel Queensland costituisce il vertice dell'apparato burocratico.\nIn questo ruolo Rudd promuove numerose riforme, tra le quali si pu\u00f2 citare il programma di insegnamento delle lingue straniere.\nQuando il governo Goss perde le elezioni del 1995, Rudd diventa un consulente per la Cina di un importante studio contabile. Egli cerca senza successo di conquistare un seggio alle elezioni federali del 1996, ma centra l'obiettivo in quelle del 1998.\nMinistro degli esteri ombra (2001- 2005).\nIn seguito al successo personale da lui conseguito nelle elezioni del 1998, Rudd viene eletto capo del gruppo parlamentare laburista e dopo le elezioni del 2001 diventa ministro degli esteri nel governo ombra formato dall'opposizione laburista. In questo ruolo egli critica fortemente il sostegno fornito dal governo liberalnazionalista di John Howard all'invasione americana dell'Iraq, mentre rimane fedele alla tradizionale politica laburista favorevole all'alleanza con gli Stati Uniti.\nLa posizione assunta sull'Iraq fece diventare Rudd un politico di primo piano. Quando il leader laburista Simon Crean viene sfidato dal suo predecessore Kim Beazley nel mese di giugno, Rudd pur non esponendosi decide di votare per Beazley.\nDopo l'elezione di Mark Latham a Leader, Rudd, a dispetto dell'appoggio dato a Beazley, viene confermato nel suo incarico di ministro degli esteri ombra. I rapporti tra Latham e Rudd si sono deteriorati nel 2004, dopo che Latham ha chiesto il ritiro dei soldati australiani dall'Iraq senza consultare Rudd.\nDopo che i laburisti vengono sconfitti nelle elezioni del 2004, Rudd, a dispetto delle voci che circolavano, annuncia di non volersi candidare a leader laburista e pertanto nel giugno 2005 viene eletto Beazley mentre a Rudd vengono conferiti gli incarichi ombra di ministro degli esteri, della sicurezza interna e dei trasporti.\nLeader dell'opposizione.\nII 4 dicembre 2006 Rudd conquista la leadership dell'opposizione laburista con 49 voti.\nNella prima conferenza stampa Rudd ha subito messo in chiaro di voler mettere in campo un nuovo stile mettendo in evidenza non solamente i fallimenti del governo liberale ma anche le proposte alternative dei laburisti. L'azione di Rudd si \u00e8 esercitata in tutti i campi, dalle relazioni industriali alla guerra in Iraq, dall'Afghanistan, dove vuole continuare a mantenere le truppe australiane, al Medio Oriente, dove appoggia la politica israeliana e statunitense. Sull'ambiente appoggia una politica ecologista attenta alla riduzione dell'inquinamento.\nIn questo modo Rudd rafforza la propria immagine (anche grazie al duello televisivo contro Howard nei quali risulta pi\u00f9 convincente) riuscendo a condurre i laburisti alla vittoria nelle elezioni del 24 novembre 2007 dove ottiene una maggioranza di circa 25 seggi.\nRudd, da premier in pectore, per marcare la differenza politica e di stile con il suo predecessore si \u00e8 scusato con gli aborigeni per le sofferenze a loro inflitte dall'Australia.\nKevin Rudd \u00e8 il terzo leader laburista a diventare premier dopo aver condotto la campagna elettorale da capo dell'opposizione.\nPrimo Ministro (2007 - 2010).\nIl 3 dicembre 2007 si \u00e8 insediato ufficialmente il governo Rudd, il quale come suo primo atto ufficiale ha ratificato il protocollo di Kyoto, che in precedenza era stato firmato ma non ratificato dal liberale Howard. L'attuale premier \u00e8 riuscito a fare pressione sul Giappone affinch\u00e9 sospendesse la caccia alle balene. Il 24 giugno 2010 a seguito di un progressivo calo della sua popolarit\u00e0, la sua vice, Julia Gillard, lo ha sostituito, dopo un voto di sfiducia da parte del partito laburista, sia come leader del partito, sia come primo ministro vincendo di poco le elezioni. Entra a far parte del nuovo governo come ministro degli Esteri.\nSecondo Mandato (2013).\nIl 27 giugno 2013 Kevin Rudd si \u00e8 nuovamente insediato al governo dell'Australia. Ci\u00f2, in seguito alla sfiducia del Partito Laburista Australiano nei confronti della leader e Primo Ministro Julia Gillard, e alla vittoria nel congresso dello stesso mese di Rudd. In seguito a ci\u00f2, in base alla legge australiana, diventa anche Primo Ministro, per traghettare il Paese verso nuove elezioni, che vedono la netta sconfitta dei laburisti e le dimissioni di Rudd dalla leadership del partito."}
{"id": "1459741", "revid": "24823", "url": "https://it.wikipedia.org/wiki?curid=1459741", "title": "Distretti israeliani", "text": ""}
{"id": "1459747", "revid": "767487", "url": "https://it.wikipedia.org/wiki?curid=1459747", "title": "Palazzo Mastelloni", "text": "Il palazzo Mastellone (o Mastelloni) \u00e8 un monumentale palazzo situato a Napoli, in piazza Carit\u00e0.\nIl palazzo, di cui abbiamo testimonianza gi\u00e0 nel 1566 nella mappa Lafrery, era inizialmente propriet\u00e0 di pi\u00f9 persone, tra le quali i Mastellone, principi di Salza Irpina, che si attestano nel palazzo a partire dal 1687 nella figura di Pietro Paolo Mastellone. Nel 1732 l'edificio fu danneggiato da un terremoto; nello stesso anno i Mastellone acquistarono tutto il palazzo e decisero di ristrutturarlo interamente in stile rococ\u00f2 affidando i lavori a Nicola Tagliacozzi Canale.\nLa fama del palazzo \u00e8 dovuta all'arresto di Luisa Sanfelice nel 1799, la quale abitava nel palazzo assieme al marito Andrea e che fu successivamente giustiziata.\nL'impronta del Canale si nota nell'impostazione della scala nel cortile e delle decorazioni della facciata, primo su tutti il portale."}
{"id": "1459749", "revid": "599013", "url": "https://it.wikipedia.org/wiki?curid=1459749", "title": "Spiaggina", "text": "La spiaggina \u00e8 un tipo di automobile scoperta per il tempo libero, destinata prevalentemente all'uso estivo, nelle localit\u00e0 turistiche. Si distingue da altre tipologie di automobili per essere priva di portiere e padiglione, quest'ultimo generalmente sostituito da tendalino con centine o laminato amovibile. Gli interni sono realizzati con materiali resistenti all'acqua.\nStoria.\nLa nascita delle automobili tipo spiaggina si colloca nell'immediato dopoguerra ad iniziativa di alcuni carrozzieri italiani che trasformarono utilitarie della produzione di serie allo scopo di renderle adatte alle esigenze di alcuni facoltosi clienti, durante il periodo di villeggiatura nelle localit\u00e0 balneari.\nLe modifiche, apportate su indicazione del committente erano le pi\u00f9 varie e, generalmente, comprendevano l'asportazione del tetto e la sua sostituzione con un tendalino centinato in cotone, l'installazione di sedili in tela o vimini e l'eliminazione delle superfici vetrate laterali e posteriori, oltre che degli sportelli d'accesso.\nLa denominazione \"spiaggina\" deriva da una delle prime vetture di questo tipo, la Fiat 500 Boano Spiaggia del 1958, realizzata su pianale e meccanica Fiat Nuova 500 e disegnata da Mario Boano. Tale vettura, nonostante sia stata costruita in soli due esemplari, divenne celebre sui rotocalchi di tutto il mondo per essere fotografata con i suoi proprietari, Gianni Agnelli e Aristotele Onassis. Probabilmente, contribu\u00ec all'affermarsi del termine \"spiaggina\", anche in riferimento alle spiaggine pieghevoli utilizzate negli stabilimenti balneari, dato che all'epoca della loro presentazione i giornalisti paragonavano questo tipo di vetture a \"mobili da spiaggia\".\nDalla seconda met\u00e0 degli anni cinquanta, svariati modelli di spiaggina vennero costruiti in piccole serie dai principali carrozzieri italiani fino ai primi anni novanta, tra cui la carrozzeria Moretti di Torino che dopo i successi della 127 e 126 minimaxi cre\u00f2 l'unica spiaggina a trazione integrale: la Moretti Panda Rock, prodotta fino a dicembre 1989. \nCon la chiusura definitiva di tutti i carrozzieri che lavoravano e modificavano telai di produzione Fiat, il termine \"spiaggina\" \u00e8 caduto nel dimenticatoio a causa delle norme sulla sicurezza e delle disposizioni europee. Ma queste vetture rimangono sempre ammirate da molti appassionati e fanno registrare quotazioni da record in tutte le aste mondiali.\nCome omaggio celebrativo al primo modello Fiat del 1958, in occasione del 60\u00ba anniversatio dalla sua creazione, Pininfarina ha realizzato nel 2018 un nuovo modello di Spiaggina in collaborazione con Garage Italia di Lapo Elkann.\nModelli.\nAlcuni modelli di spiaggina:\nPur nate con destinazioni d'uso diverse, sono comprendibili tra le spiaggine anche:"}
{"id": "1459751", "revid": "287204", "url": "https://it.wikipedia.org/wiki?curid=1459751", "title": "Benoit Pedretti", "text": ""}
{"id": "1459754", "revid": "709565", "url": "https://it.wikipedia.org/wiki?curid=1459754", "title": "August Derleth", "text": "Ha usato anche gli pseudonimi di Ernest Blyedown, Stephen Grendon, Kenyon Holmes, George Shelton, Michael West.\nBiografia.\nFiglio di William Julius Derleth e Rose Louise Volk, crebbe a Sauk City (Wisconsin). All'et\u00e0 di 16 anni vendette il suo primo racconto al magazine \"Weird Tales\". Derleth scrisse racconti durante tutti i suoi quattro anni di studio presso la University of Wisconsin-Madison, in cui si laure\u00f2 nel 1930. Durante gli anni universitari lavor\u00f2 per un breve periodo come redattore al \"Mystic Magazine\".\nA met\u00e0 degli anni trenta lavor\u00f2 - prima come impiegato poi come presidente - nella locale direzione didattica e fond\u00f2 un'associazione per promuovere i contatti tra genitori e insegnanti. Tenne anche alcune lezioni di letteratura americana presso l'universit\u00e0 del Wisconsin.\nNel 1941 divenne redattore del quotidiano \"The Capital Times\" di Madison, posizione da cui si licenzier\u00e0 nel 1960.\nSi spos\u00f2 il 6 aprile 1953 con Sandra Evelyn Winters; divorziarono sei anni dopo, e Derleth ottenne la custodia dei loro due figli, April Rose e Walden William. Nel 1960, Derleth cominci\u00f2 a scrivere e pubblicare una rivista di poesia chiamata \"Hawk and Whippoorwill\".\nMor\u00ec il 4 luglio 1971 e venne sepolto nel cimitero di Sauk City.\nCarriera letteraria.\nNonostante sia stato un autore molto prolifico in numerosi generi, Derleth \u00e8 ricordato soprattutto per la sua amicizia con Howard Phillips Lovecraft e per il suo contributo ai Miti di Cthulhu (il termine, tra l'altro, fu coniato proprio da Derleth).\nGli scritti di Derleth sono incentrati sulla continua lotta tra il bene e il male, in linea con la sua visione cristiana del mondo e in contrasto con l'idea lovecraftiana di un universo privo di ogni legge morale.\nQuando Lovecraft mor\u00ec nel 1937, Derleth e Donald Wandrei raccolsero una serie di brevi racconti dello scrittore defunto e cercarono di farli pubblicare in un unico volume. Visto che gli editori mostravano ben poco interesse per la loro iniziativa, nel 1939 decisero di fondare una loro casa editrice, la \"Arkham House\"; il nome della societ\u00e0 derivava dalla citt\u00e0 immaginaria di Arkham, presente in numerosi racconti di Lovecraft. Nel 1939, la Arkham House pubblic\u00f2 \"The Outsider and Others\", una vasta collezione che conteneva gran parte dei racconti di Lovecraft. La seconda pubblicazione della neonata casa editrice fu \"Qualcuno nel buio\", una raccolta di racconti horror scritti da Derleth.\nA seguito della morte di Lovecraft, Derleth scrisse una serie di racconti basati su frammenti e note lasciate dallo scrittore di Providence. Questi racconti vennero pubblicati prima dalla rivista \"Weird Tales\" e in seguito anche sotto forma di libri veri e propri. Derleth firmava questi lavori con il proprio nome preceduto da quello di Lovecraft, e ci\u00f2 ha sollevato in molti critici il dubbio che in realt\u00e0 Derleth sfruttasse la notoriet\u00e0 di Lovecraft per pubblicizzare quelle che essenzialmente erano proprie opere, come, in effetti, infine, \u00e8 stato accertato.\nMolti studiosi di Lovecraft, tra cui Dirk W. Mosig e S. T. Joshi, erano altres\u00ec insoddisfatti dell'invenzione da parte di Derleth del termine \"Miti di Cthulhu\", ma nessuno pu\u00f2 negare il grande merito di Derleth per aver dato notoriet\u00e0 alle opere di Lovecraft, pubblicandole e rendendole note al grande pubblico.\nDa ricordare i suoi racconti polizieschi con protagonista Solar Pons, un detective assai simile al personaggio di Sherlock Holmes. Nel 1971 fu ammesso a far parte dei Baker Street Irregulars, associazione letteraria che riunisce i pi\u00f9 grandi fan del detective."}
{"id": "1459759", "revid": "1318658", "url": "https://it.wikipedia.org/wiki?curid=1459759", "title": "Lavinio", "text": "Lavinio - Lido di Enea, localit\u00e0 turistico-residenziale sulla costa laziale, \u00e8 frazione del comune di Anzio ed \u00e8 distante circa da Roma.\n\u00c8 nota soprattutto per le sue spiagge, caratterizzate da sabbia chiara e sottile, dove sorgono circa 20 stabilimenti balneari privati, ma anche spiagge libere.\nLavinio si anima soprattutto durante i mesi estivi, quando si popola principalmente di residenti romani che trascorrono qui il periodo di villeggiatura estivo.\nStoria.\nL'antica \"Lavinium\" non coincide con l'attuale Lavinio. \"Lavinium\", il luogo dove la leggenda vuole che Enea giunse insieme al figlio Ascanio, si trova invece presso la foce del fosso di Pratica di Mare, frazione di Pomezia, circa pi\u00f9 a nord lungo la costa.\nLavinio, al tempo aureo dell'Impero Romano, era sede di opulente ville patrizie consone al carattere e alla ricchezza di Roma.\nNel periodo medioevale, il territorio fu soggetto alla invasione dei pirati e dei saraceni.\nPriva di strade di comunicazione, tutta questa zona rimase inaccessibile e sconosciuta, fin quando, in applicazione al piano regolatore stradale per la bonifica dell'Agro Romano, venne data esecuzione alla strada litoranea che avrebbe dovuto collegare Anzio ad Ostia.\nLo sbarco degli Alleati il 22 gennaio 1944, avvenne sia a Anzio sia nell'attuale localit\u00e0 del Lido dei Gigli, facendo praticamente diventare il luogo \"territorio di guerra\" a tutti gli effetti.\nI caduti britannici sono sepolti nell'Anzio War Cemetery, da non confondere con il Cimitero americano di Nettuno (che ospita le salme dei caduti statunitensi), mentre i caduti italiani della R.S.I. riposano a Nettuno, nel cosiddetto Campo della Memoria (Sacrario militare Caduti della R.S.I., via dei Frati).\nSuccessivamente, in seguito alla fine della guerra, la localit\u00e0 venne bonificata e inizi\u00f2 la lottizzazione sui terreni di appartenenza della famiglia Borghese.\nInizialmente ci fu l'intenzione di costruire un centro agricolo viste le difficolt\u00e0 nel rimuovere i resti di ordigni bellici ma poi, viste le bellezze paesaggistiche, sopravvenne l'idea di crearvi una zona balneare. La soluzione fu un compromesso e si decise di dividere la zona in due aree: la parte costiera fu edificata secondo gli schemi residenziali per la borghesia romana, pertanto con piccole lottizzazioni mentre la zona pi\u00f9 interna divenne un centro agrario.\nPer favorirne lo sviluppo, fu creata una stazione ferroviaria che collegasse la localit\u00e0 alla capitale.\nTuttora \u00e8 possibile distinguere due zone; quella al di sotto della Piazza del Consorzio schematizzata in modo lineare e studiata come zona residenziale; l'altra zona, che sale fino alla stazione ed al centro commerciale antistante, \u00e8 sorta in chiave rurale e quindi in modo pi\u00f9 casuale ma pian piano s'\u00e8 sempre pi\u00f9 urbanizzata vista l'espansione della localit\u00e0.\nIl progetto del centro e della piazza venne realizzato da Galileo Scavizzi.\nNel corso degli anni '70 e '80 si afferm\u00f2 definitivamente come localit\u00e0 turistica.\nMonumenti e luoghi d'interesse.\nArchitetture religiose.\nSono presenti 2 chiese: San Francesco d'Assisi situata presso Lido di Lavinio sulla piazza centrale e San Giuseppe.\nCirca a met\u00e0 strada fra la stazione ed il Lido, negli anni '80 \u00e8 stato edificato un centro ecumenico, conosciuto anche come chiesa di Sant'Anna e Gioacchino, ideato per creare un punto di aggregazione fra le diverse religioni.\nQuesta struttura teoricamente doveva configurare il centro di un triangolo immaginario che congiungeva i cimiteri di guerra di Nettuno (americano), Pomezia (tedesco) ed Anzio (inglese). Codesta ubicazione fu scelta proprio nell'ottica di simboleggiare una visione pacifica fra varie culture e religioni.\n\u00c8 presente anche una piccola chiesa nei pressi della stazione.\nRiserva naturale regionale Tor Caldara.\nIstituita nel 1988, la Riserva naturale regionale Tor Caldara \u00e8 diretta dal WWF e, dal 25/3/2005, viene considerata Sito di interesse comunitario. Rappresenta un esempio peculiare di macchia mediterranea, si estende su una superficie di 44 ettari circa e d\u00e0 la possibilit\u00e0 di vedere, attraverso visite organizzate e non, un'ampia variet\u00e0 di flora (prevalenza di lecci, querce sempreverdi con foglie verde scuro e coriacee, sugheri, alcuni esemplari di \"Quercus crenata\", il cappellino comune e il rarissimo zigolo termale) e fauna (15 specie differenti di mammiferi, 9 specie di rettili, 5 specie di anfibi e almeno 50 specie di uccelli, sia stanziali che migratori).\nSono inoltre presenti sorgenti di acqua sulfurea calda che i Romani avevano convogliato in Terme a scopo medicamentoso. Nella riserva sono visibili, dislocate in modo frastagliato, varie postazioni trincerate inglesi usate durante lo seconda guerra mondiale. Qui sono stati girati, grazie alle peculiarit\u00e0 dell'ambiente, gli esterni di numerosi film a partire dagli anni '50 (dai colossal mitologici, agli spaghetti western, fino a film d'autore di firme prestigiose), talora pellicole di grande notoriet\u00e0 o pregio, ma non sempre con il necessario rispetto dell'ambiente protetto.\nInfatti nel 1983, in occasione di alcune riprese della pellicola Fantozzi subisce ancora, i rifiuti che vennero appositamente scaricati sulla spiaggia, l\u00ec permasero per pi\u00f9 di vent'anni senza che nessuno si occupasse di eliminarli, rovinando cos\u00ec un'oasi naturale di propriet\u00e0 del WWF; soltanto nel 2005, in occasione di un servizio di \"Striscia la Notizia\", ad opera dell'inviato Jimmy Ghione, fu finalmente possibile ripulire e ripristinare l'ambiente.\nTor Caldara.\nAll'interno della riserva si trovano i resti di un insediamento paleolitico, di una villa romana, e soprattutto Tor Caldara, eretta da Marcantonio Colonna su autorizzazione di Papa Pio IV nel 1565 a ridosso della spiaggia, con il ruolo fondamentale di controllo costiero rispetto alle incursioni, al tempo soprattutto saracene, ma anche per difendere le caldare collocate nella solfatara per estrarre lo zolfo. Da un disegno settecentesco appare a tre piani, con la porta di ingresso sopraelevata accessibile tramite una rampa di scale. Di forma circolare, con un diametro di circa 10 metri e l'altezza di 9 metri, rest\u00f2 in efficienza finch\u00e9 dur\u00f2 l'attivit\u00e0 estrattiva. La torre sub\u00ec gravissimi danni nel 1813, nel corso di un bombardamento operato dalle navi inglesi che avevano violato il blocco continentale napoleonico, durante il quale la vicina Anzio stessa venne semidistrutta. Nella met\u00e0 degli anni novanta la torre \u00e8 stata completamente restaurata ed ora \u00e8 aperta al pubblico.\nVilla romana.\nNel 1999 a poche decine di metri da Tor Caldara, proprio a strapiombo sul mare, sono stati rinvenuti i resti di una villa romana del II secolo d.C.\nRimangono ben visibili alcuni mosaici e marmi che adornavano la domus, sono altres\u00ec presenti alcune strutture che presumibilmente erano parte di un piccolo complesso termale. La villa fu usata come cava di marmi durante l'edificazione della Torre in epoca pontificia e fu saccheggiata recentemente.\nLe miniere di zolfo.\nQuesta attivit\u00e0 estrattiva, che si svolgeva con particolari tecniche artigianali, fu iniziata gi\u00e0 in et\u00e0 romana, poi interrotta nel medioevo e ripresa nel Cinquecento, finch\u00e9 venne abbandonata definitivamente intorno al XIX secolo.\nInfrastrutture e trasporti.\nLavinio \u00e8 collegata con Roma dalla Via Nettunense, dalla Via Ardeatina (SP 601), dalla Strada statale 148 Pontina, dalla FR8 (ferrovia regionale del Lazio) e dalla linea ferroviaria Campoleone-Nettuno (Partenze e destinazioni da e per Termini) e dalle autovie del Co.Tra.L. che raggiungono Nettuno con partenze dall'EUR (per Lavinio Mare) e dalla Stazione Anagnina (Lavinio Scalo)."}
{"id": "1459766", "revid": "1543377", "url": "https://it.wikipedia.org/wiki?curid=1459766", "title": "Gary Cahill", "text": "Caratteristiche tecniche.\nCahill \u00e8 un difensore centrale abile nel gioco aereo, nei contrasti e negli intercetti.\nCarriera.\nClub.\nAston Villa e vari prestiti.\nHa iniziato la sua carriera da professionista nel 2003, con la maglia dell'Aston Villa; nella stagione 2003-2004 ha fatto parte della prima squadra, ma non \u00e8 mai stato utilizzato dall'allenatore David O'Leary.\nNell'annata successiva (2004-2005) \u00e8 stato girato in prestito al Burnley, club militante nel Championship. Il 3 gennaio 2005 ha segnato il suo primo gol tra i professionisti, decidendo la partita contro lo Stoke City (1-0). A fine stagione ha fatto ritorno all'Aston Villa.\nIl 15 aprile 2006 ha segnato la sua prima rete in Premier League, nel derby vinto per 3-1 contro il Birmingham City.\nNella stagione 2007-2008 \u00e8 passato in prestito allo Sheffield United, con cui ha disputato 16 partite e segnato due gol.\nBolton.\nIl 30 gennaio 2008 \u00e8 stato acquistato dal Bolton per sei milioni di euro. Il 2 febbraio seguente ha esordito con la nuova maglia, nella partita vinta 2-0 contro il Reading. Il 2 ottobre successivo, ha segnato il suo primo gol con i \"Wanderers\", nella vittoria per 3-1 sul campo del West Ham. In totale, con la maglia del Bolton ha collezionato 147 presenze e 15 reti in tre stagioni e mezzo.\nChelsea.\nIl 16 gennaio 2012 \u00e8 stato acquistato dal Chelsea per 10 milioni di euro. Il 5 febbraio seguente ha esordito con la nuova maglia, nel pareggio casalingo per 3-3 contro il Manchester United. Il 21 marzo ha segnato il suo primo gol con i \"Blues\", nella partita persa per 1-2 contro il a Stamford Bridge. L'allenatore Roberto Di Matteo l'ha schierato da titolare nella finale di Champions League del 19 maggio all'Allianz Arena, contro il , a causa della squalifica del suo compagno di reparto John Terry; il Chelsea si \u00e8 aggiudicato l'incontro ai calci di rigore, dopo l'1-1 dei tempi regolamentari, e si \u00e8 cos\u00ec laureato campione d'Europa per la prima volta nella sua storia. Il 31 agosto, nella finale di Supercoppa Europea persa contro l'Atletico Madrid (1-4), Cahill ha segnato il gol della bandiera della sua squadra. Il 15 maggio 2013 ha vinto l'Europa League con il Chelsea, battendo in finale il Benfica per 2-1.\nTitolare del club sino al 2018, nel 2018-2019, oltre a essere stato protagonista di dissidi col tecnico dei \"blues\" Maurizio Sarri, finisce ai margini della rosa.\nNell\u2019estate del 2019 rimane svincolato. Con il Chelsea ha raccolto in 7 anni in tutte le competizioni 290 presenze e 25 gol vincendo 2 Premier League, 2 FA Cup, 1 Coppa di Lega, 2 Europa League e 1 Champions League.\nCrystal Palace.\nIl 5 agosto 2019 viene ingaggiato dal Crystal Palace firmando un contratto biennale, ritrovando cos\u00ec dopo tre anni, Roy Hodgson suo allenatore ai tempi della nazionale inglese.\nBournemouth.\nIl 20 agosto 2021 firma per il .\nNazionale.\nConta tre presenze con la nazionale Under-20 inglese ed altre tre con l'Under-21.\nIl 3 settembre 2010 ha esordito in nazionale maggiore, nella vittoria per 4-0 contro la Bulgaria. Il 2 settembre 2011, sempre contro la Bulgaria (3-0), ha segnato il suo primo gol con la maglia dei \"Tre Leoni\". Si \u00e8 ripetuto il 29 febbraio 2012, nella partita persa per 2-3 contro i Paesi Bassi.\nConvocato per Euro 2012, ha poi dovuto rinunciare alla convocazione a causa di una frattura alla mandibola.\nIl 30 maggio 2014 ha segnato un gol nell'amichevole vinta per 3-0 contro il Per\u00f9.\nNel settembre del 2014 \u00e8 stato nominato vice-capitano dell'Inghilterra.\nViene convocato per gli Europei 2016 in Francia, dov'\u00e8 titolare nella difesa inglese.\nDopo gli europei con l'arrivo di Gareth Southgate in panchina, Cahill perde il posto da titolare, vista anche la crescita dei difensori Harry Maguire e John Stones.\nViene convocato per i Mondiali 2018, dov'\u00e8 riserva; nel mese di agosto annuncia, dopo otto anni, il suo ritiro dalla nazionale.\nStatistiche.\nPresenze e reti nei club.\n\"Statistiche aggiornate al 5 maggio 2019.\""}
{"id": "1459767", "revid": "767487", "url": "https://it.wikipedia.org/wiki?curid=1459767", "title": "Bentley Little", "text": "Biografia.\nBentley Little nasce nel 1960, un mese dopo che sua madre ha partecipato alla prima mondiale del film \"Psyco\". Pubblica il suo primo romanzo, \"The Revelation\", nel 1990 per St. Martin's Press. Dopo averlo letto, Stephen King diventa un fan dichiarato del lavoro di Little. Con questo suo libro vince il Premio Bram Stoker al romanzo d'esordio 1990. Pubblica i due romanzi successivi per New American Library ma viene scaricato dalla casa editrice dopo che si rifiuta di scrivere un police procedural come suo prossimo libro. Fa ritorno in seguito alla New American Library con la quale continua tuttora a pubblicare le sue opere.\nLittle ha dichiarato in parecchie occasioni di ritenersi un romanziere horror, di scrivere in quel determinato genere letterario e non nel dark fantasy o in altri generi affini. Egli \u00e8 un grande sostenitore della horror fiction ed \u00e8 stato descritto come un discepolo di Stephen King. Little ha dichiarato in passato di non amare il computer e di rifiutarsi di aprire un suo sito web ufficiale."}
{"id": "1459768", "revid": "216354", "url": "https://it.wikipedia.org/wiki?curid=1459768", "title": "Fiat 600 jungla", "text": ""}
{"id": "1459771", "revid": "228587", "url": "https://it.wikipedia.org/wiki?curid=1459771", "title": "Swan Song", "text": "Swan Song (\"canto del cigno\" in lingua inglese) pu\u00f2 riferirsi a:"}
{"id": "1459776", "revid": "22416", "url": "https://it.wikipedia.org/wiki?curid=1459776", "title": "Flumentepido", "text": ""}
{"id": "1459781", "revid": "1573940", "url": "https://it.wikipedia.org/wiki?curid=1459781", "title": "Distretto di Hino", "text": " \u00e8 un distretto della prefettura di Tottori, in Giappone.\nFanno parte del distretto i comuni Hino, K\u014dfu e Nichinan."}
{"id": "1459788", "revid": "83531", "url": "https://it.wikipedia.org/wiki?curid=1459788", "title": "Celestina Boninsegna", "text": "Biografia.\nA 15 anni debutt\u00f2 nella parte di Norina nel \"Don Pasquale\" senza aver compiuto dei veri e propri studi vocali o musicali. Solo successivamente ebbe modo di frequentare il Conservatorio di Pesaro e fece un suo secondo debutto a Bari nel 1897, nel \"Faust\" di Gounod.\nLa sua bella voce di soprano drammatico era molto potente ed estesa, ma soprattutto era ammirata per la capacit\u00e0 di usare la \"mezza voce\". Si specializz\u00f2 nel repertorio verdiano.\nAl Teatro Comunale Bonci di Cesena ebbe modo di esibirsi in due recital il 3 marzo e 1\u00ba ottobre 1912, nella sua piena maturit\u00e0 artistica.\nA Pisa cant\u00f2 al Teatro Verdi nel 1908 \"Le maschere\" di Mascagni, diretta dall'autore, e nel 1915, presso il Teatro Politeama, cant\u00f2 \"Aida\", insieme ad Amleto Barbieri.\nNel 1909 cant\u00f2 al Teatro Costanzi di Roma nell\"'Aida\" con il tenore Augusto Scampini.\nRitiratasi dalle scene, si dedic\u00f2 all'insegnamento. Fra gli allievi ebbe Margherita Grandi.\nIncisioni - Dischi 78 giri.\nDischi Columbia\nDischi Edison Diamond - London - 1911\nAltre etichette:"}
{"id": "1459791", "revid": "339392", "url": "https://it.wikipedia.org/wiki?curid=1459791", "title": "Teletskoye", "text": ""}
{"id": "1459795", "revid": "231580", "url": "https://it.wikipedia.org/wiki?curid=1459795", "title": "Battaglia di Culloden", "text": "La battaglia di Culloden (gaelico: \"Bl\u00e0r Ch\u00f9il Lodair\"), combattuta il 16 aprile 1746 presso Inverness nelle \"Highlands\" scozzesi, vide i sostenitori di Carlo Edoardo Stuart, detto il \"Giovane Pretendente\" (detto anche \"Bonnie Prince Charlie\"), definitivamente sconfitti dalle forze lealiste comandate dal Duca di Cumberland, figlio di re Giorgio II, che per l'efferatezza della repressione portata avanti nei confronti dei giacobiti fu soprannominato \"Billy il Macellaio\".\nQuella di Culloden fu l'ultima battaglia campale combattuta in Gran Bretagna, e nonostante si fosse in piena et\u00e0 moderna gli scozzesi utilizzarono sul campo concetti e strategie risalenti al Medioevo, inefficaci e superati; lo scontro si concluse con la loro disastrosa sconfitta.\nAntefatto.\nDopo la Gloriosa Rivoluzione del 1688 e la cacciata dell'ultimo re cattolico, le speranze di una restaurazione giacobita sul trono dei tre \"\"regni\" non erano ancora tramontate in Gran Bretagna, ed anzi con il passare degli anni andavano sempre pi\u00f9 riacquistando forza, specialmente in Irlanda e Scozia, dove le confische territoriali operate da Guglielmo d'Orange a favore dei protestanti, avevano destato forte malanimo da parte dei cattolici. Le speranze per i giacobiti sembrarono risollevarsi nel 1744, quando la causa del casato degli Stuart ottenne l'appoggio politico e militare del re di Francia, Luigi XV. Questi infatti vedeva di buon occhio sul trono britannico un suo candidato, per di pi\u00f9 cattolico. Nel febbraio dello stesso anno, diecimila soldati francesi furono radunati a Dunkerque: il piano francese prevedeva di traghettarli fino alla costa meridionale dell'Essex, per poi avanzare da qui verso la capitale inglese. Rappresentante degli Stuart era il Principe di Galles Carlo Edoardo, figlio primogenito di Giacomo Edoardo Stuart e nipote dell'ultimo sovrano Stuart dei \"tre regni\", Giacomo II.\nI piani francesi di invasione dell'Inghilterra furono per\u00f2 mandati all'aria dalle cattive condizioni atmosferiche, che portarono alla distruzione quasi totale della flotta francese. Sfumata anche questa occasione, Giacomo Edoardo, il \"Vecchio Pretendente\"\", perse ogni influenza nei giochi della politica europea; i suoi progetti passarono al figlio Carlo Edoardo, che da quel momento prese il soprannome di \"Giovane Pretendente\" nei salotti politici europei e l'appellativo di \"Bel Principe Carlo\" (\"Bonnie Prince Charlie\") in quelli aristocratici e filo-giacobiti.\nNel 1745 Carlo Edoardo fu nominato \"reggente\" dal padre ed il 16 luglio cominci\u00f2 una nuova spedizione. Insieme ad un ristretto numero di conoscenti e dotato di un'esigua quantit\u00e0 di armi e munizioni si diresse verso la Scozia a bordo della fregata \"Du Teillay\", comandata da Antony Walsh, un noto corsaro. La fregata leggera era scortata dalla \"Elizabeth\", un vascello francese di terza classe; a bordo di quest'ultima nave era imbarcato un gruppo di volontari, scarso per numero e per qualit\u00e0 dell'equipaggiamento. L'impresa inizi\u00f2 in modo sfortunato: la \"Elizabeth\", gravemente danneggiata in uno scontro con il vascello inglese \"Lyon\" avvenuto ad ovest delle coste irlandesi, fu costretta a tornare indietro verso Brest, portando con s\u00e9 i soldati ed i viveri destinati a sostenere la rivolta scozzese.\nCarlo Edoardo, a bordo della \"Du Teillay\", riusc\u00ec comunque a raggiungere le Isole Ebridi, eludendo il blocco navale operato dagli inglesi, e da qui pot\u00e9 giungere sulla terraferma scozzese, il 25 luglio, esattamente nella rada di \"Loch nan Uamh\", vicino ad Arisaig. Da qui il \"Bel Carlo\" cominci\u00f2 a chiamare a raccolta i Clan delle \"Highlands\". Il 9 agosto, a Glenfinnan, Carlo Edoardo fece innalzare lo stendardo degli Stuart, proclamandosi reggente in nome del padre. Il 16 agosto vennero aperte le ostilit\u00e0. A Highbridge un piccolo gruppo di giacobiti guidati da Sir T\u00ecr nan dr\u00ecs attacc\u00f2 due compagnie di fanteria inglese catturando il loro capitano. Iniziava cos\u00ec il \"\"Quarantacinque\".\nIl \"Quarantacinque\"\".\nInizialmente l'esercito riunito da Carlo Edoardo consisteva in 1200 uomini appena, divisi pi\u00f9 o meno equamente tra gli appartenenti al clan dei Cameron sotto il comando di Sir Lochiel ed ai membri del clan MacDonald agli ordini di Keppoch. Questo piccolo contingente si ingrand\u00ec man mano che avanzava verso le \"Highlands\" orientali fino a Badenonoch; ironia della sorte, l'esercito di Carlo Edoardo percorreva proprio quelle strade che erano state costruite dagli inglesi durante la precedente insurrezione giacobita del 1715 con lo scopo di facilitare il controllo della regione, rendendo pi\u00f9 rapidi gli spostamenti delle truppe. L'esercito inglese capitanato da Sir John Cope, mandato precipitosamente contro la spedizione ribelle, procedette in direzione di Inverness, aprendo in questo modo a Carlo Edoardo la strada verso Edimburgo.\nA Perth si un\u00ec all'esercito del Pretendente Lord George Murray, che si sarebbe in seguito rivelato un valente comandante. Nel frattempo, il 17 settembre il Principe Carlo entr\u00f2 ad Edimburgo, stabilendosi ad Holyrood Palace, antica residenza degli Stuart; la guarnigione della citt\u00e0 si arrocc\u00f2 nel castello. Cope prov\u00f2 a contrastare Carlo: raggiunta Aberdeen, il suo esercito si imbarc\u00f2 per Dunbar per poi avanzare verso Edimburgo. All'alba del 21 settembre, a Prestonpans, i dragoni di Cope si trovarono davanti lo spettacolo della carica in massa degli \"Highlanders\" attraverso la fitta foschia \u00ab\"[...] tra le selvagge grida di guerra delle Highlands ed il lamento delle cornamuse\"\u00bb. L'armata inglese fu sbaragliata e messa in rotta in appena dieci minuti e Cope dovette affrontare la Corte marziale.\nImpadronitosi definitivamente della Scozia, Carlo Edoardo pot\u00e9 dedicarsi al suo obiettivo finale, raggiungere Londra: il suo esercito si mise in marcia verso la capitale il 1\u00ba novembre, coronando la sua avanzata con l'occupazione di Carlisle il 16 novembre, di Manchester il 28 e di Derby il 4 dicembre. Tuttavia, non tutto andava secondo i piani di Carlo, che ebbe dei forti contrasti con Lord Murray: gli aiuti da parte dei giacobiti inglesi furono pi\u00f9 inconsistenti del previsto e giunsero in ritardo, e circa mille \"Highlanders\" disertarono, tornando nella loro patria. Oltre a questi problemi interni, il \"Pretendente\" si trov\u00f2 a dover fronteggiare tre armate lealiste che, sotto il comando del Duca di Cumberland, figlio di re Giorgio II, succeduto come comandante-in-capo al Feldmaresciallo Wade, si stavano riunendo per accerchiare i giacobiti. Il Principe Carlo decise allora di ritirarsi, sebbene Londra distasse ormai solamente 127 miglia e la citt\u00e0, come lo stesso Horace Walpole riporta nel suo famoso epistolario, fosse in grande inquietudine per le notizie che circolavano riguardo ad un grande esercito francese imbarcato sulle coste di Calais e gi\u00e0 in rotta attraverso il Canale della Manica, e di numerosi rinforzi giacobiti in arrivo dal Galles e dalle contee della stessa Inghilterra.\nMostrando scarso acume strategico e politico, invece di marciare celermente ad occupare Londra, Carlo Edoardo prefer\u00ec tornare indietro verso la Scozia, entrando a Glasgow il giorno di Natale, nonostante la citt\u00e0 gli fosse ormai ostile. Addirittura la citt\u00e0 di Stirling lo fece entrare solo malvolentieri, sebbene i governativi rimanessero rinchiusi nel castello. La fortuna per\u00f2 sembr\u00f2 essere ancora favorevole al Principe Carlo. Lady Anne MacKintosh, il cui marito, capo del clan omonimo, militava nelle truppe governative, gli invi\u00f2 segretamente 400 uomini, guadagnandosi dai giacobiti l'appellativo di \"Colonnello Anne\". Infine arrivarono anche i tanto attesi aiuti francesi. Il 17 gennaio 1746, a Falkirk, i giacobiti sconfissero l'esercito del Tenente-Generale Henry Hawley. Il 1\u00ba febbraio l'esercito delle \"Highlands\" pass\u00f2 a guado il Forth per dirigersi verso nord.\nNonostante il suo segretario, John Williams O'Sullivan, insistesse per riprendere l'avanzata verso sud, il Principe Carlo prefer\u00ec dare ascolto a Lord Murray, che suggeriva la strategia opposta, e stabil\u00ec il proprio quartier generale ad Inverness, dove rimase per sette settimane a svernare. Nel frattempo, per\u00f2, la sua situazione stava peggiorando, in quanto con l'avanzata dell'armata del Duca di Cumberland, che si era stabilita ad Aberdeen, molti capi scozzesi avevano cominciato ad abbandonarlo, mentre gli aiuti economici inviati dalla Francia erano stati neutralizzati dagli inglesi. Il Duca di Cumberland, insieme a numerosi alleati tedeschi dell'Hannover e dell'Assia, lasci\u00f2 Aberdeen l'8 aprile, dirigendosi verso Nairn. Il 14 aprile, l'esercito giacobita si prepar\u00f2 allo scontro, schierandosi il giorno successivo nella brughiera di Drumossie.\nLa battaglia.\nNonostante l'esercito giacobita fosse schierato, il 15 aprile 1746 si concluse senza combattimenti, in quanto l'esercito inglese aveva festeggiato il compleanno del proprio comandante con una distribuzione supplementare di brandy ed era rimasto nel proprio accampamento a festeggiare. L'esercito ribelle non sfrutt\u00f2 questa occasione perch\u00e9 i propri comandanti non avevano ancora raggiunto un accordo sulla scelta del campo di battaglia adatto. Mentre infatti O'Sullivan ed il Principe Carlo sostenevano che la brughiera fosse un buon terreno per le proprie truppe, Lord Murray obiettava (e i fatti gli avrebbero dato ragione), che un simile campo dei battaglia avrebbe fiaccato le temute cariche degli \"Highlanders\", permettendo invece agli inglesi di sfruttare al meglio la potenza di fuoco di moschettieri ed artiglieria.\nQueste discussioni durarono tutto il giorno, mentre le truppe giacobite rimanevano schierate immobili, preda di freddo e fame. A notte inoltrata, fu ordinato un attacco al campo inglese, che fu per\u00f2 respinto.\nDemoralizzati, affamati e sconcertati dall'assurda gestione della situazione da parte dei loro comandanti, i soldati giacobiti si ritirarono, senza avere la possibilit\u00e0 di riposarsi durante la notte. Alcuni, stremati, si gettarono in preda al sonno lungo la strada e vennero sorpresi e massacrati da picchetti di soldati inglesi.\nAll'alba del 16 aprile, Carlo Edoardo schier\u00f2 le sue truppe; tutto il suo esercito consisteva di poco pi\u00f9 di 5.000 uomini, inclusi i due battaglioni dei reggimenti giacobiti dell'esercito francese, gli \"\u00c9cossais Royaux\" e la \"Brigade Irlandaise\", e qualche centinaio di cavalieri malamente armati. L'artiglieria contava solo tredici vecchi cannoni leggeri da campo di provenienza francese. Gli \"Highlanders\" si disposero in ordine per clan formando due linee, mentre in riserva stava la debole cavalleria di Lord Kilmarnock e le truppe franco-irlandesi. Dall'altra parte del campo di battaglia si dispiegarono i quindici reggimenti ottimamente addestrati di fanteria di linea del Duca di Cumberland, di cui tre scozzesi dei clan fedeli agli Hannover, e due reggimenti di dragoni.\nL'esercito inglese agli ordini di Lord Cumberland era schierato su tre file: le prime due (comandate rispettivamente dal Conte di Albemarle e dal maggior generale John Huske) erano composte da sei battaglioni, mentre la terza, tenuta come riserva, era costituita da tre battaglioni agli ordini di Sir John Morduant. I lati erano protetti dalla cavalleria, mentre l'artiglieria, ben pi\u00f9 potente di quella a disposizione dell'esercito giacobita, era schierata negli spazi tra i vari battaglioni. Infine, sul lato sinistro dello schieramento erano posizionati tre battaglioni di scozzesi fedeli alla casata degli Hannover, che costituivano la milizia dell'Argyll; questi ultimi dovevano, secondo i piani inglesi, accerchiare l'esercito ribelle, prendendolo di lato. La maggior parte delle informazioni sulla disposizione dell'esercito del Duca di Cumberland si ha, oltre che dai dispacci militari, dalle due lettere che l'allora Maggiore James Wolfe scrisse il giorno dopo la battaglia. \nLo scontro fu aperto, verso le dieci del mattino, dal fuoco dei piccoli cannoni giacobiti, reso inefficace dalla distanza eccessiva e dall'inesperienza degli artiglieri. Sebbene il terreno paludoso avesse diminuito la potenza dell'artiglieria nemica, in attesa dell'ordine di attacco la lunga linea di \"tartan\" sub\u00ec comunque delle perdite molto consistenti ed il morale cominci\u00f2 a precipitare. Tuttavia, il Principe Carlo attese addirittura un'ora prima di dare il segnale di attacco, poich\u00e9, trovandosi distante dalla prima linea, non si era reso conto di quante vittime stesse facendo l'artiglieria inglese tra le sue file. Quando finalmente i ribelli si decisero ad attaccare, inoltre, i MacDonald si rifiutarono di eseguire l'ordine, infuriati per essere stati disposti sul fianco sinistro dell'armata ignorando la loro tradizionale posizione sul fianco destro. Questa insubordinazione fece s\u00ec che solo una parte delle forze giacobite prese effettivamente parte alla battaglia.\nI clan della Confederazione dei Chattan furono i primi a lanciarsi alla carica al selvaggio grido delle \"Highlands\", ma il terreno acquitrinoso dinanzi a loro li costrinse a convergere verso destra, andando cos\u00ec a sbarrare la strada agli altri reggimenti di \"Highlanders\" e sospingendoli sempre pi\u00f9 verso il muretto di pietra. Nonostante il grande scompiglio creatosi con questa manovra accidentale, i giacobiti continuarono ad avanzare intrepidamente. L'esercito che avevano di fronte, per\u00f2, oltre ad essere numericamente superiore, era sostanzialmente diverso da quelli contro i quali i giacobiti avevano riportato diverse vittorie: l'armata di Lord Cumberland era formata dai reparti di \u00e9lite dell'esercito inglese, i cui componenti erano dei veri e propri veterani che avevano preso parte, in qualche caso, alle battaglie di Dettingen e Fontenoy in Europa. Giunti cos\u00ec a pochi passi dalle linee inglesi, gli \"Highlanders\" furono investiti dalle scariche dei moschetti e dal fuoco a mitraglia dell'artiglieria.\nNondimeno, un gran numero di giacobiti raggiunse le linee nemiche e per la prima volta da lungo tempo una battaglia fu decisa dallo scontro corpo a corpo tra gli \"Highlanders\" armati di spada e scudo e le giubbe rosse inglesi con moschetti e baionette inastate. Nella mischia selvaggia che segu\u00ec, in particolare con il 4\u00ba Reggimento di linea di Sir Robert Rich, la carica dei giacobiti venne arrestata ed i pochi ribelli che riuscirono a penetrare la prima linea nemica furono falciati dal fuoco della seconda.\nMentre era ancora in corso l'attacco, una parte delle truppe inglesi aveva scavalcato il muretto di pietra e la milizia dell'Argyll, guidata da Lord Campbell, avanz\u00f2 portandosi sul fianco dei giacobiti. Ormai sicuri della vittoria, gli inglesi respinsero definitivamente i pochi ribelli superstiti e sterminando i feriti.\nI dragoni di Lord Mark Kerr agli ordini del generale Hawley caricarono le truppe in fuga compiendo un vero e proprio massacro. Il principe Carlo Edoardo scamp\u00f2 fortunosamente alla morte ed alla cattura, riuscendo a fuggire insieme ad una piccola scorta. Per coprire la sua fuga, si immolarono i reggimenti francesi ed irlandesi.\nIn appena un'ora il Duca di Cumberland aveva ottenuto una vittoria schiacciante. Circa 1.250 giacobiti giacevano morti sul campo di battaglia, altrettanti erano rimasti feriti in modo pi\u00f9 o meno grave ed erano stati presi 558 prigionieri. Gli inglesi avevano perso circa una cinquantina di uomini, la maggior parte dei reggimenti di Barrell e Munro; i feriti ammontavano a 259.\nConseguenze.\nL'esito disastroso della battaglia pose definitivamente fine sia ai piani degli Stuart di riconquistare il trono inglese, sia al sogno scozzese di rendersi nuovamente indipendenti dall'Inghilterra. Lo sterminio totale dei feriti ordinato ai suoi soldati fece s\u00ec che il Duca di Cumberland fosse soprannominato dagli scozzesi \"Billy the Butcher\", Billy il Macellaio. Alcuni prigionieri d'alto rango furono portati a Inverness per essere processati e giustiziati, mentre tre Lord ribelli furono inviati a Londra.\nCarlo Edoardo fugg\u00ec dal campo di battaglia e pass\u00f2 altri cinque mesi da fuggiasco in Scozia, con una taglia di 30.000 sterline sulla sua testa. Aiutato da una nobildonna scozzese, Flora MacDonald, di l\u00ec a poco il Bel Carlo lasci\u00f2 avventurosamente il suolo scozzese travestito da donna, per riparare in Francia.\nSubito dopo la battaglia, Cumberland si rec\u00f2 ad Inverness con la sciabola ancora coperta di sangue, come gesto simbolico e di monito. Il giorno seguente, il massacro and\u00f2 avanti. Il Duca svuot\u00f2 le prigioni dai detenuti inglesi ed ordin\u00f2 di riempirle con i prigionieri giacobiti. Un certo numero di arrestati fu portato in Inghilterra per essere processato per alto tradimento. Una serie di processi ebbe luogo a Berwick-upon-Tweed, York e Londra e molti giacobiti furono tenuti prigionieri per diverso tempo nei pontoni sul Tamigi e in Tilbury Fort, dove furono torturati e lasciati morire. Le esecuzioni furono condotte in rapporto di una a venti. In totale, a Culloden furono presi prigionieri 3.470 giacobiti ed altri sostenitori, dei quali 120 condannati a morte ed 88 morti nelle carceri; 936 furono deportati nelle colonie e 222 esiliati. Mentre molti in seguito furono rilasciati, la sorte di quasi 700 persone rimase sconosciuta. Allo stesso modo di come oper\u00f2 una giustizia sommaria sui prigionieri giacobiti, Cumberland si mostr\u00f2 inflessibile anche nei confronti dei suoi uomini, facendo fucilare 36 disertori inglesi. La repressione attuata non fu comunque molto differente per efferatezza da quella operata da Giacomo II ai tempi della ribellione di Monmouth, con le assise insanguinate del giudice Jeffreys.\nDiversamente dai ribelli scozzesi, ai picchetti di soldati irlandesi dell'esercito francese fu concessa una resa formale e fu riservato un trattamento onorevole, permettendo loro anche un ritorno in Francia: erano considerati soldati regolari di una nazione straniera, soggetti al normale codice di guerra. I prigionieri giacobiti, invece, visti come traditori, furono trattati di conseguenza.\nEpilogo.\nLa repressione delle truppe governative contro i giacobiti ed i loro simpatizzanti prosegu\u00ec nei mesi successivi. Gli inglesi, inoltre, presero diversi provvedimenti per sottomettere definitivamente la Scozia, annientandone costumi e tradizioni: agli scozzesi fu proibito di indossare il \"kilt\" o di suonare la cornamusa, con la sola eccezione dei reggimenti reclutati nell'esercito inglese; a questa serie di leggi, detta Atto di Proscrizione (\"Act of Proscription\"), si aggiunsero l'Atto di Abolizione del Possesso (\"Tenures Abolition Act\"), che decret\u00f2 la fine del vincolo feudale di servizio militare e l'Atto di Giurisdizione sulla Successione (\"Heritable Jurisdictions Act\"), che abol\u00ec l'autorit\u00e0 virtuale che i capi avevano sui loro clan. Le nuove provvisioni ecclesiastiche mirarono a proscrivere la principale confessione religiosa dei giacobiti, l'Episcopalismo. Anche le radici culturali scozzesi furono duramente provate dagli inglesi, che osteggiarono l'uso del gaelico e la recita delle antiche opere letterarie scozzesi.\nIn seguito alla battaglia H\u00e4ndel scrisse l'oratorio \"Judas Maccabeus\" in onore del Duca di Cumberland, con la celeberrima aria \u201c\"See how the conquering hero comes\"\u201d.\nLa sesta strofa di \"God Save the King\".\nPrima che il Duca di Cumberland prendesse il comando dell'esercito inglese, la truppe di re Giorgio II furono radunate a Newcastle-upon-Tyne sotto gli ordini del Feldmaresciallo George Wade. Il 15 ottobre 1745, sul \"The Gentleman's Magazine\", fu pubblicato ufficialmente per la prima volta l'inno \"God Save the King\" in onore di re Giorgio. La sesta ed ultima strofa, tolta alla fine del XX secolo, quando l\"'anthem\" venne adottato ufficialmente come inno nazionale, conteneva le seguenti parole:\nI clan.\nResiduo di una societ\u00e0 tribale ormai destinata al tramonto, il clan (dal gaelico \"clann\", \"famiglia\", \"figlio\") rappresentava la struttura sociale cardine delle \"Highlands\" scozzesi. Era composto da famiglie che si consideravano discendenti dagli stessi antenati e che sovente portavano lo stesso cognome. Il capoclan, cui spettava il titolo di Lord, aveva il possesso di tutte le terre sulle quali vivevano i membri del suo clan; questi, in cambio del diritto di coltivarle, erano tenuti a seguirlo in guerra. Ogni clan era distinto da un particolare schema di colori, nelle tipiche fantasie geometriche celtiche, chiamato \"tartan\", che veniva portato sui \"kilt\", sui \"plaid\" e su altri capi di abbigliamento. L'armata giacobita che combatt\u00e9 a Culloden includeva uomini da: Clan Stuart (Stewart di Appin), Clan Donnachaidh, Clan MacDonald di Keppoch, Clan MacDonnell di Glengarry, Clan MacDonald di Clanranald, Clan Mackinnon, Clan Cameron, Clan Gordon, Clan Fraser, Clan MacGregor, Clan MacLean, Clan MacLeod, Clan MacIntyre, Clan Ogilvy, Clan Chisholm, Clan MacLaren, Clan MacLea, Clan MacBain, Clan MacLachlan, Clan Macnaghten, e Clan Chattan (confederazione composta da: Clan Davidson, Clan MacGillivray, Clan Macpherson, Clan MacKintosh, Clan MacDuff e Clan Farquharson).\nForze in campo.\nL'esercito giacobita.\nGli \"Highlanders\" del Principe Carlo Edoardo non erano assolutamente in grado di eseguire sul campo di battaglia le complicate manovre della fanteria imposte dal \"drill\" settecentesco. Essi conoscevano una sola tattica, usata negli scontri tra clan per il possesso delle terre o del bestiame che da secoli coinvolgevano le \"Highlands\": la selvaggia carica per arrivare a una mischia furibonda in cui la forza fisica e il coraggio dei singoli decidevano l'esito dello scontro. Durante il \"Quarantacinque\" questo modo di combattere si dimostr\u00f2 efficace finch\u00e9 gli \"Highlanders\" si trovarono di fronte le piccole e poco addestrate milizie di contea inglesi, ma fall\u00ec totalmente a Culloden, dove l'esercito del Duca di Cumberland, numeroso e formato da reggimenti regolari di veterani, ne arrest\u00f2 l'impeto con il micidiale fuoco dei moschetti.\nL'esercito giacobita poteva per\u00f2 contare anche su numerosi veterani delle guerre europee, sia inseriti all'interno delle normali milizie di clan come reduci (la Scozia, specie quella settentrionale, riforniva di soldati l'esercito britannico da pi\u00f9 di un secolo, e a maggior ragione dopo l'atto d'unione), e, soprattutto, nelle piccole (e minoritaire in quel frangente) formazioni regolari scozzesi ed irlandesi degli eserciti spagnolo e francese. I soldati del \"reggimento scozzese reale\" (R\u00e8giment \u00e9cossais royaux) e della brigata irlandese francese (rinfozata con alcuni elementi dei reggimenti irlandesi spagnoli) costituivano una piccola ma relativamente ben addestrata e robusta riserva per l'esercito giacobita, capace di combattere secondo le norme del \"drill\" settecentesco (e in particolare secondo il regolamento francese).\nL'esercito inglese.\nI reggimenti regolari che il Duca di Cumberland comandava a Culloden trovavano la loro origine nelle riforme militari di Oliver Cromwell e nella sua \"New Model Army\" operate durante la Guerra civile inglese, di cui conservavano l'organizzazione ed il tradizionale colore rosso scarlatto delle uniformi. Il rigido \"drill\" settecentesco fu per\u00f2 ereditato dalle lunghe guerre di re Guglielmo III sul Continente. Addestrati a combattere per battaglione in lunghe fila profonde tre ranghi, i soldati inglesi facevano affidamento sul preciso fuoco dei loro moschetti, la cui efficacia era determinata da un ferreo addestramento, e sull'impatto micidiale delle baionette negli scontri corpo a corpo. A partire dai primi del Settecento ad una compagnia di ogni battaglione fu dato il nome di granatieri. Essa era costituita dai soldati pi\u00f9 coraggiosi e di costituzione pi\u00f9 robusta (alti non meno di 1,80 m) armati, oltre che di moschetto e baionetta, di alcune granate a miccia da lanciare a mano, che tuttavia caddero presto in disuso. Come segno distintivo, i granatieri portavano la mitria al posto del normale cappello a tricorno, elemento che li faceva apparire come dei veri e propri giganti.\nOrdine di battaglia.\nDi seguito l'ordine di battaglia dei due eserciti, con relative perdite."}
{"id": "1459797", "revid": "125348583", "url": "https://it.wikipedia.org/wiki?curid=1459797", "title": "Antonio Petrocelli", "text": "Biografia.\nHa iniziato negli anni ottanta in fiction dell'epoca, per poi passare a ruoli comici ed altri di spessore un po' pi\u00f9 drammatico. Ha lavorato con i grandi comici italiani, da Diego Abatantuono a Francesco Nuti, per poi passare alle fiction \"Il mammo\", \"Don Matteo\" e \"I Cesaroni\". \nHa partecipato anche ai film dei migliori registi italiani contemporanei come Nanni Moretti (\"Palombella rossa\", \"Caro diario\", \"La stanza del figlio\" e \"Il Caimano\"), Daniele Luchetti (\"La scuola\", \"Domani accadr\u00e0\" e \"Il portaborse\"), Carlo Mazzacurati (\"Notte italiana\"), Gabriele Salvatores (\"Sud\"), Mimmo Calopresti (\"La seconda volta\"), Marco Tullio Giordana (\"Pasolini, un delitto italiano\") e Francesco Nuti (\"Caruso Pascoski di padre polacco\", \"Willy Signori e vengo da lontano\", \"Donne con le gonne\", \"Il signor Quindicipalle\", \"Caruso, zero in condotta\")."}
{"id": "1459798", "revid": "474175", "url": "https://it.wikipedia.org/wiki?curid=1459798", "title": "Borzano", "text": "Borzano (\"Burs\u00e2n\" in dialetto reggiano) \u00e8 la principale frazione del comune di Albinea in provincia di Reggio Emilia.\nGeografia fisica.\nBorzano sorge lungo la sponda sinistra del torrente Lodola, alle pendici delle colline preappenniniche. \u00c8 situata a 4 km ad est dal capoluogo comunale, a breve distanza dal confine con Scandiano.\nStoria.\nBorzano viene citata come \"in Laudola prope Burcian\u00f2\" in un documento dell'896 mentre nel 1070 la Chiesa reggiana concede il villaggio a Bonifacio di Canossa. Nel 1192 Enrico VI di Svevia la riconsegna al vescovo di Reggio. Dopo il congresso di Vienna venne aggregata a Scandiano poi, con l'Unit\u00e0 d'Italia ad Albinea.\nCultura.\nEventi.\nLa fiera di Borzano \u00e8 una fiera di paese che cade nella terza domenica di luglio, giunta, nel 2018, alla sua 210\u00aa edizione.\nSport.\nLa locale squadra di calcio, la Borzanese, partecipa alla manifestazione calcistica del Torneo della Montagna, giocata da formazioni dell'Appennino reggiano arrivato ad oltre 60 edizioni. La squadra, partecipante col nome di \"Borzanese\", \u00e8 riuscita ad aggiudicarsi il torneo \"Montagna\"(che si disputa dalla prima domenica di giugno alla prima di agosto) per ben 3 volte fra gli anni '90 e i primi anni del 2000 diventando l'avversario principale delle formazioni del crinale.\nDal 2009, la Polisportiva Borzanese opera sul territorio organizzando e coordinando varie attivit\u00e0 sportive, che spaziano dal calcio, al podismo, al ciclismo, agli sport invernali. Tra le manifestazioni pi\u00f9 seguite possiamo ricordare il torneo di calcio a 5 Memorial Marco Conti che si svolge ogni anno nei mesi di maggio-giugno e la camminata non competitiva Un Gir per Bursan, che nella prima domenica di maggio raduna da oltre 30 anni pi\u00f9 di mille podisti."}
{"id": "1459804", "revid": "339392", "url": "https://it.wikipedia.org/wiki?curid=1459804", "title": "Miconio", "text": ""}
{"id": "1459806", "revid": "226458", "url": "https://it.wikipedia.org/wiki?curid=1459806", "title": "BAP Qui\u00f1\u00f3nes (FM-58)", "text": ""}
{"id": "1459807", "revid": "819238", "url": "https://it.wikipedia.org/wiki?curid=1459807", "title": "Ferrovia Ferrara-Rimini", "text": "La ferrovia Ferrara-Rimini \u00e8 una linea ferroviaria italiana di propriet\u00e0 statale che unisce Ferrara, la cui stazione si trova sulla linea Padova-Bologna, con Rimini, sulla linea Bologna-Ancona, passando per Ravenna: la linea corre interamente nella regione dell'Emilia-Romagna.\nLa linea \u00e8 gestita da Rete Ferroviaria Italiana che la qualifica come linea complementare. Essa \u00e8 a binario unico ed \u00e8 elettrificata a in corrente continua. Il traffico passeggeri di tipo regionale \u00e8 svolto da Trenitalia Tper, mentre per quanto riguarda il traffico di lunga percorrenza circolano i regionali veloci estivi di Trenitalia Tper ed una coppia di Frecciabianca di Trenitalia da Roma Termini a Ravenna e viceversa.\nLa frequentazione della linea \u00e8 di tipo pendolare e presente costantemente tutto l'anno. La linea \u00e8 particolarmente frequentata nel periodo estivo, in quanto serve numerose localit\u00e0 balneari della Riviera romagnola, oltre al parco divertimenti di Mirabilandia, nei pressi di Ravenna. I principali nodi di interscambio sono nelle stazioni di Ferrara, Portomaggiore, Lavezzola, Ravenna e Rimini.\nStoria.\nFinanziata dal governo italiano come ferrovia di terza categoria in base alla Legge n. 1879 n. 5002, la linea fu costruita durante gli anni Ottanta del XIX secolo e aperta secondo questo schema:\nL'esercizio in trazione elettrica, alimentata in corrente continua da 3000 volt, fu aperto il 28 maggio 1978 per la tratta da Ravenna a Rimini, e il 27 maggio dell'anno successivo per la tratta da Ferrara a Ravenna.\nNell'ambito dei lavori di realizzazione della cosiddetta \"metropolitana di superficie ferrarese\", nel febbraio 2011 stati aperti i cantieri per l'interramento del tratto iniziale di un paio di chilometri della linea ferroviaria che va dalla stazione di Ferrara fino alla zona della periferia cittadina denominata \"Rivana\", che alla loro conclusione dovrebbe diventare comune alla Ferrovia Ferrara-Codigoro. Contestualmente \u00e8 stato aperto su quest'ultima linea il \"Bivio Rivana\" e il traffico della linea RFI \u00e8 stato deviato sulla linea FER tra questa localit\u00e0 ferroviaria e lo scalo di Ferrara, in attesa della conclusione dei lavori.\nNel febbraio 2013 i lavori di riqualificazione sono stati parzialmente sospesi in attesa delle autorizzazioni alle varianti resesi necessarie per adeguare le opere di interramento alle norme antisismiche e sulla sicurezza delle gallerie ferroviarie emanate successivamente alla redazione del progetto esecutivo, in seguito al terremoto dell'Emilia del 2012.\nNell'ambito dei lavori di potenziamento del nodo ferroviario ferrarese, si sta procedendo anche alla costruzione di un sottopasso ferroviario che collegher\u00e0 direttamente la ferrovia con la linea FER Ferrara-Suzzara. In questo modo i convogli merci in transito sulle due linee potranno superare il nodo ferroviario di Ferrara senza dover invertire la marcia in stazione.\nTraffico.\nLa linea \u00e8 percorsa da treni regionali, regionali veloci e un Frecciabianca.\nSono poche le corse regionali che si svolgono tra i due capolinea: spesso, per recarsi da Ferrara a Rimini (o viceversa) \u00e8 necessario cambiare a Ravenna. I treni regionali da Ferrara a Ravenna, effettuati da Trenitalia Tper, fino al 31 dicembre 2019 erano effettuati quasi tutti dalla TPER, che impiegava in passato automotrici ALn 668, ALn 663 e rimorchiate Ln 880. Dal 2014 i vecchi mezzi FIAT sono stati sostituiti da locomotive E.464 con carrozze Vivalto, automotrici polacche ATR 220 o elettrotreni Stadler ETR 350.\nI treni da Ravenna a Rimini, effettuati da Trenitalia Tper, invece, fino al 31 dicembre 2019 erano effettuati prevalentemente da Trenitalia, sulla relazione Bologna Centrale - Ravenna - Rimini, con l'impiego di locomotive E.464, MDVE o MDVC, elettromotrici ALe 582 e ALe 642. Alcune corse sono prolungate fino a Pesaro. Dal 2019 sono stati gradualmente introdotti gli elettrotreni Pop e Rock che, insieme alle carrozze Vivalto, hanno totalmente sostituito le carrozze Medie Distanze e le ALe 642.\nLa linea Ferrara-Rimini \u00e8 percorsa dalla Freccia Orobica, da Bergamo a Pesaro, effettuata da Trenitalia Tper e precedentemente effettuata da [TPER, che utilizza una locomotiva E.464 e carrozze Vivalto, e da una coppia di regionali Trenitalia Tper (ex TPER) Suzzara-Rimini, che impiegano anche la linea Suzzara-Ferrara. Nei giorni feriali il servizio \u00e8 effettuato con ALn 668, ALn 663 e rimorchiate Ln 880,dato che la tratta da Suzzara a Poggio Rusco non \u00e8 elettrificata. Nei giorni festivi, invece, il servizio parte da Ferrara e pertanto, non essendo necessario impiegare mezzi diesel, si utilizza un elettrotreno Stadler ETR 350.\nLa tratta da Ravenna a Rimini \u00e8 percorsa anche da una coppia giornaliera e una festiva Firenze Santa Maria Novella-Rimini (effettuata con un minuetto diesel, poich\u00e9 la linea Firenze-Faenza non \u00e8 elettrificata) limitate entrambe al periodo estivo e da una coppia di Frecciabianca Ravenna - Roma Termini (effettuata con un elettrotreno ETR.460)."}
{"id": "1459811", "revid": "287204", "url": "https://it.wikipedia.org/wiki?curid=1459811", "title": "Haddon Sundblom", "text": "\u00c8 noto soprattutto per il Babbo Natale che cre\u00f2 per l'agenzia pubblicitaria D'Arcy e che fu impiegato per reclamizzare la Coca Cola, dal Natale del 1931, fino a quello del 1964.\nBiografia.\nHaddon Hubbard Sundblom studi\u00f2 arte all'Art Institute of Chicago e all'American Academy of Art. In quegli anni Chicago si distingueva a livello nazionale per l'eccellenza nei campi della pubblicit\u00e0 e dell'illustrazione.\nNel 1920 cominci\u00f2 l'apprendistato presso lo studio di grafica pubblicitaria di Charles Everett Johnson. Nonostante il suo incarico prevedesse solo compiti semplici come pulire i pennelli e miscelare i colori per gli artisti che lavoravano l\u00ec, Sundblom ebbe modo di osservare da vicino le loro tecniche e di sviluppare le proprie capacit\u00e0.\nNel 1925, insieme ai colleghi Howard Stevens ed Edwin Henry, apr\u00ec una agenzia in proprio, che ben presto cominci\u00f2 ad impiegare i pi\u00f9 promettenti illustratori del Paese..\nNel portfolio clienti dell'agenzia c'erano nomi come Packard, Ford, Lincoln, Palmolive, sapone Camay, Goodyear, e ovviamente Coca-Cola, con la quale avvi\u00f2 una collaborazione pi\u00f9 che trentennale. \nNonostante i numerosi premi e le molte onorificenze che Sundblom ricevette durante la sua lunga carriera, viene oggi ricordato ovunque soprattutto per l'immagine di Santa Claus che cre\u00f2 per Coca-Cola per la prima volta nel 1931.\nDiscostandosi dalla tradizione precedente, che raffigurava Santa Claus come uno gnomo vestito di verde, blu, bianco o rosso, Sundblom si rifece alla descrizione presente nel poema di Clement Moore \u201cTwas the Night bifore Christmas\u201d (1822) e diede vita a un Santa Claus pi\u00f9 umano e realistico, una figura allegra e rassicurante, vestito di rosso e bianco (i colori del logo Coca-Cola). Sundblom stesso dichiar\u00f2 di avere inizialmente utilizzato, come modello per i lineamenti di Santa Claus, un anziano vicino di casa e che, dopo la morte di questi, us\u00f2 il proprio volto. Anche altri membri della sua famiglia furono ritratti nelle sue illustrazioni."}
{"id": "1459812", "revid": "124961584", "url": "https://it.wikipedia.org/wiki?curid=1459812", "title": "Carte du Ciel", "text": "Carte du Ciel (\"mappa del cielo\") era un progetto internazionale per mappare la posizione di milioni di stelle, fino all'undicesima o dodicesima magnitudine.\nDescrizione.\nIl progetto fu iniziato nel 1887 dal direttore dell'osservatorio di Parigi, Am\u00e9d\u00e9e Mouchez, che realizz\u00f2 potenziali nuove tecnologie di fotografia che rivoluzionarono il processo di realizzazione delle carte celesti.\nEgli ide\u00f2 un progetto che avrebbe occupato 22000 lastre fotografiche dell'intero cielo, ognuna di dimensioni 2\u00b0\u00d72\u00b0, e stil\u00f2 una lista di osservatori nel mondo, ad ognuno dei quali assegn\u00f2 una sezione separata del cielo su cui lavorare.\nIl progetto venne diviso in due stadi:\nRisultati.\nDecenni di lavoro vennero spesi a livello internazionale prima della soppressione del progetto, dovuta all'avvento delle moderne tecnologie astronomiche. Il progetto non venne mai completato, sebbene il catalogo venne pubblicato nel 1958.\nUno dei problemi fu che il lavoro prese pi\u00f9 tempo di quanto ci si era aspettati. Per esempio, l'osservatorio di Algeri, che era il pi\u00f9 attivo nel progetto, non termin\u00f2 il lavoro fino al 1919.\nOriginariamente si pensava che il progetto avrebbe dovuto essere terminato in soli dieci o quindici anni.\nUn problema pi\u00f9 serio fu che mentre gli astronomi francesi erano impegnati nel progetto, che richiedeva lavoro metodico pi\u00f9 che creativit\u00e0, nelle altre parti del mondo, come ad esempio negli Stati Uniti, l'astrofisica divenne molto pi\u00f9 importante dell'astrometria. Per questo motivo, l'astronomia francese rimase indietro di decenni.\nSebbene il progetto abbia permesso di scoprire alcune stelle doppie e stelle con alto moto proprio, i risultati non furono commensurati con il vasto ammontare di tempo e di sforzi affrontati.\nIl lavoro un tempo svolto dalle \u201ccalcolatrici\u201d \u00e8 oggi svolto da computer. Pacchetti di software economici permettono a qualsiasi astronomo amatoriale di determinare la posizione precisa di ogni stella in un'immagine in una frazione di secondo."}
{"id": "1459813", "revid": "1573940", "url": "https://it.wikipedia.org/wiki?curid=1459813", "title": "Distretto di Iwami", "text": " \u00e8 un distretto della prefettura di Tottori, in Giappone.\nAttualmente il distretto \u00e8 costituito da un unico comune, Iwami. Il 1\u00ba novembre 2004 i comuni di Fukube e Kofufu che facevano parte del distretti si sono uniti alla citt\u00e0 di Tottori."}
{"id": "1459814", "revid": "697352", "url": "https://it.wikipedia.org/wiki?curid=1459814", "title": "Pimander", "text": "Il Pimander (in greco \"\u03a0\u03bf\u03b9\u03bc\u03ac\u03bd\u03b4\u03c1\u03b7\u03c2\", Poimandres) \u00e8 un'opera scritta in lingua greca nel II-III secolo d.C. e tradizionalmente attribuita a Ermete Trismegisto.\nFu inserito nel \"Corpus Hermeticum\", raccolto da Michele Psello attorno alla met\u00e0 dell'XI secolo, e fu tradotto in latino tra il 1460 e il 1463 da Marsilio Ficino, che per\u00f2 estese il titolo di \"Pimander\" a tutti i quattordici libri che allora componevano il \"Corpus\". \nL'opera, che tratta della creazione, \u00e8 una sorta di cammino iniziatico attraverso il quale il fedele viene condotto alla comprensione del \"Nous\" ed alla rinascita in Dio, mediante l'insegnamento del suo messaggero Ermete Trismegisto.\nSecondo uno dei principi cardine della dottrina ermetica infatti l'uomo deve compiere un viaggio per liberare dai vincoli terreni la parte divina (l'intelletto) insita in lui e giungere alla salvezza, rappresentata dal \"logos\", la verit\u00e0 del \"Poimandres\"."}
{"id": "1459816", "revid": "339392", "url": "https://it.wikipedia.org/wiki?curid=1459816", "title": "Blcu", "text": ""}
{"id": "1459818", "revid": "339392", "url": "https://it.wikipedia.org/wiki?curid=1459818", "title": "Beiyu", "text": ""}
{"id": "1459819", "revid": "2153076", "url": "https://it.wikipedia.org/wiki?curid=1459819", "title": "The Very Best of Kiss", "text": "The Very Best of Kiss \u00e8 una compilation ufficiale del gruppo hard rock statunitense Kiss, pubblicata nell'agosto del 2002 per l'etichetta discografica Mercury Records. Contiene 21 tracce registrate tra il 1973, anno del loro esordio, al 1991."}
{"id": "1459823", "revid": "1573940", "url": "https://it.wikipedia.org/wiki?curid=1459823", "title": "Pusto\u0161ka", "text": "Pusto\u0161ka (anche traslitterata come \"Pustoshka\") \u00e8 una cittadina della Russia occidentale (oblast' di Pskov), situata sul fiume Krupeja, 191 km a sudest del capoluogo. \u00c8 capoluogo del Pusto\u0161kinskij rajon.\nFondata nel 1901, ottenne lo \"status\" di citt\u00e0 nel 1925.\nLa cittadina \u00e8 una fermata sulla linea ferroviaria fra Mosca e Riga.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1459825", "revid": "287204", "url": "https://it.wikipedia.org/wiki?curid=1459825", "title": "Pustoska", "text": ""}
{"id": "1459826", "revid": "80339", "url": "https://it.wikipedia.org/wiki?curid=1459826", "title": "Pustoshka", "text": ""}
{"id": "1459838", "revid": "263804", "url": "https://it.wikipedia.org/wiki?curid=1459838", "title": "Nuova Riveduta", "text": "La Nuova Riveduta, 1994, revisioni 1997, 2002, 2006. In continuit\u00e0 con la Riveduta Luzzi del 1924, in quanto questa versione della Bibbia \u00e8 stata realizzata partendo da una revisione della Bibbia di Giovanni Luzzi da parte della Societ\u00e0 Biblica di Ginevra e pubblicata per la prima volta nel 1994. A questa revisione hanno partecipato Bruno Corsani, Bruno Costabel e Salvatore Rapisarda; successivamente \u00e8 stata ulteriormente rivista. La versione Luzzi, che a sua volta \u00e8 una revisione della traduzione di Giovanni Diodati del XVII secolo, nell'Antico Testamento traduceva l'ebraico Jahv\u00e8 con \"l'Eterno\". La Bibbia Luzzi (o Bibbia riveduta) integrava i testi greci riscoperti solamente tra la fine del XIX e gli inizi del XX secolo, dopo una serie di modifiche e revisioni succedutesi nei decenni successivi alla Bibbia di Diodati. Le nuove revisioni tengono via via conto delle concezioni scientifiche pi\u00f9 recenti di critica testuale. \n\u00c8 una Bibbia molto diffusa nel mondo protestante, evangelico e primitivista; i quali, rifacendosi al principio \"Sola Scriptura\" di Lutero, affermano di valorizzare al massimo il testo biblico in chiave moderna, ritenendolo unica fonte della parola di Dio. Questa traduzione, nello specifico, ha la particolarit\u00e0 di tenersi al passo con le evoluzioni della lingua italiana e con gli ultimi ritrovamenti archeologici (es. grotte di Qumran). Anche la Nuova Riveduta sostituisce il nome Divino tetragramma biblico YHWH, presente nei testi originali ebraici, con la parola SIGNORE. A differenza di altre traduzioni per\u00f2, questo testo \u00e8 scritto in caratteri maiuscoli, permettendo al lettore attento di valutare il gran numero di volte che il tetragramma biblico \u00e8 presente nel testo, e di distinguerlo (ovviamente solo nel caso di testo letto ma non ascoltato) dal termine Signore (non maiuscolo) che \u00e8 la traduzione di un'altra parola ebraica \u00ab'adhonai\u00bb."}
{"id": "1459842", "revid": "119089618", "url": "https://it.wikipedia.org/wiki?curid=1459842", "title": "Da Da Da ich lieb dich nicht du liebst mich nicht aha aha aha", "text": "Da Da Da ich lieb dich nicht du liebst mich nicht aha aha aha \u00e8 il primo singolo del gruppo musicale tedesco occidentale Trio, pubblicato nella primavera del 1982.\nDescrizione.\n\"Da Da Da ich lieb dich nicht du liebst mich nicht aha aha aha\" \u00e8 stata scritta da Stephan Remmler e Gert \"Kralle\" Krawinkel, componenti del gruppo, ed \u00e8 stato prodotto da Klaus Voormann.\nIn origine la canzone venne incisa in lingua tedesca con il titolo \"Da da da ich lieb dich nicht du liebst mich nicht aha aha aha\", successivamente venne ridistribuita internazionalmente in inglese con il titolo \"Da Da Da I Don't Love You You Don't Love Me Aha Aha Aha\".\nCover.\nDel brano \"Da Da Da ich lieb dich nicht du liebst mich nicht aha aha aha\" esistono non meno di una ventina di reinterpretazioni."}
{"id": "1459843", "revid": "2208340", "url": "https://it.wikipedia.org/wiki?curid=1459843", "title": "Distretto di Saihaku", "text": " \u00e8 un distretto della prefettura di Tottori, in Giappone.\nAttualmente fanno parte del distretto i comuni di Daisen, Hiezu, H\u014dki e Nanbu."}
{"id": "1459844", "revid": "23117", "url": "https://it.wikipedia.org/wiki?curid=1459844", "title": "Aparecido Paulino Evair", "text": ""}
{"id": "1459846", "revid": "1543377", "url": "https://it.wikipedia.org/wiki?curid=1459846", "title": "Emiatrofia cerebrale di Dyke-Davidoff-Masson", "text": "L'emiatrofia cerebrale di Dyke-Davidoff-Masson o sindrome di Dyke-Davidoff-Masson o (dai nomi dei neurologi americani Leo Max Davidoff, Cornelius Gysbert Dyke e C. B. Masson) \u00e8 una condizione caratterizzata da problemi di lateralizzazione, asimmetria faciale, emiplegia controlaterale, difficolt\u00e0 all'apprendimento e ritardo mentale.\nIl quadro \u00e8 dovuto a un accidente cerebrovascolare occorso durante la vita uterina: tipicamente un ictus nell'arteria cerebrale media.\nCome pi\u00f9 rare cause si possono annoverare traumi e infezioni.\nIl piccolo paziente pu\u00f2 presentarsi con un'ampia gamma di sintomi, ma pu\u00f2 anche essere asintomatico.\nSi osserva una perdita unilaterale di massa cerebrale, associata a compensazioni osse del cranio, come l'iperpneumatizzazione dei seni paranasali, la prominenza dei solchi corticali e delle cisterne liquorali."}
{"id": "1459848", "revid": "56818", "url": "https://it.wikipedia.org/wiki?curid=1459848", "title": "Sindrome di Dyke-Davidoff-Masson", "text": ""}
{"id": "1459856", "revid": "56818", "url": "https://it.wikipedia.org/wiki?curid=1459856", "title": "Ventricoli", "text": ""}
{"id": "1459857", "revid": "1573940", "url": "https://it.wikipedia.org/wiki?curid=1459857", "title": "Distretto di Tohaku", "text": " \u00e8 un distretto della prefettura di Tottori, in Giappone.\nAttualmente fanno parte del distretto i comuni di Hokuei, Kotoura, Misasa e Yurihama."}
{"id": "1459858", "revid": "23117", "url": "https://it.wikipedia.org/wiki?curid=1459858", "title": "Paulo C\u00e9sar Fonseca do Nascimento", "text": ""}
{"id": "1459860", "revid": "120478378", "url": "https://it.wikipedia.org/wiki?curid=1459860", "title": "Giorgio Montini", "text": "Biografia.\nGiorgio Montini era figlio di Ludovico Montini, dottore in legge, e di sua moglie, Francesca Buffali.\nLaureatosi in legge all'universit\u00e0 di Padova nel 1882, scelse per\u00f2 di non praticare l'attivit\u00e0 di avvocato e fu direttore, dal 1881 al 1911, de Il Cittadino di Brescia, quotidiano cattolico della Provincia di Brescia. Dal 1913 al 1920 fu assessore del comune di Brescia.\nVenne eletto deputato per tre legislature, la prima volta nel 1919, per il Partito Popolare Italiano di don Luigi Sturzo: la sua attivit\u00e0 di parlamentare lo contrappose spesso a figure di spicco del mondo politico dell'epoca come il ministro liberale Zanardelli col quale ebbe numerose discussioni parlamentari.\nQuando il Partito Popolare Italiano si divise tra i sostenitori del nuovo governo di Mussolini e i relativi oppositori, Giorgio Montini parteggi\u00f2 per questi ultimi, venendo escluso dall'attivit\u00e0 parlamentare dal 1926 quando il Duce decise di sopprimere tutti i partiti politici ad eccezione di quello fascista. Da questo momento in poi abbandon\u00f2 le proprie aspirazioni politiche ritirandosi a vita privata a Concesio ove comunque continu\u00f2 a scrivere circa il pensiero cattolico.\nFu amico tra gli altri del poeta Aleardo Aleardi e del sindaco di Brescia di allora, il nobile Girolamo Sangervasio, gi\u00e0 eroe risorgimentale.\nA livello locale si preoccup\u00f2 personalmente della gestione dei lavori per la costruzione del monumento al Redentore sul Monte Guglielmo presso Brescia nel 1902, una delle diciannove vette italiane sulle quali vennero realizzati questi segni di devozione popolare.\nMor\u00ec nel 1943, pochi mesi prima della moglie.\nMatrimonio e figli.\nGiorgio Montini spos\u00f2 il 2 agosto 1895 Giuditta Alghisi (1874-1943), appartenente alla piccola nobilt\u00e0 rurale locale, dalla quale ebbe i seguenti figli: "}
{"id": "1459865", "revid": "23117", "url": "https://it.wikipedia.org/wiki?curid=1459865", "title": "Jo\u00e3o Alves de Assis Silva", "text": ""}
{"id": "1459866", "revid": "1573940", "url": "https://it.wikipedia.org/wiki?curid=1459866", "title": "Distretto di Yazu", "text": " \u00e8 un distretto della prefettura di Tottori, in Giappone.\nAttualmente fanno parte del distretto i comuni di Chizu, Wakasa e Yazu."}
{"id": "1459871", "revid": "809148", "url": "https://it.wikipedia.org/wiki?curid=1459871", "title": "Teorema di Wick", "text": "Il teorema di Wick \u00e8 un metodo per ridurre uno sviluppo in derivate di ordine superiore a un problema di calcolo combinatorio. Prende il nome dal fisico italiano Gian Carlo Wick.\nViene largamente usato in teoria quantistica dei campi per ridurre prodotti arbitrari di operatori di creazione e distruzione a sommatorie di prodotti di coppie di questi operatori. Questo permette l'uso del metodo della funzione di Green, e di conseguenza l'uso dei diagrammi di Feynman. Un'idea pi\u00f9 generale in teoria della probabilit\u00e0 \u00e8 il teorema di Isserlis.\nDefinizione di contrazione.\nDati due operatori formula_1 e formula_2, si definisce la loro contrazione nel modo seguente:\ndove formula_4 indica l'ordinamento normale dell'operatore formula_5. Un simbolo alternativo per le contrazioni \u00e8 una linea che congiunge formula_1 e formula_2.\nNel caso in cui formula_1 e formula_2 sono operatori di creazione e distruzione ci sono quattro casi particolari. Per formula_10 particelle si indicano gli operatori di creazione con formula_11 e gli operatori di distruzione con formula_12 formula_13. Essi soddisfano le solite relazioni di commutazione formula_14, dove formula_15 \u00e8 la delta di Kronecker.\nSi ha quindi\ndove formula_20.\nQueste relazioni valgono sia per operatori bosonici sia per fermionici per via di come \u00e8 definito l'ordinamento normale.\nTesi.\nL'enunciato del teorema di Wick afferma che il prodotto T-ordinato di N operatori \u00e8 uguale al prodotto normale degli N operatori pi\u00f9 il prodotto normale della somma di tutti i possibili modi di contrarre gli operatori tra loro.\nL'applicazione immediata del teorema di Wick \u00e8 sulla valutazione perturbativa delle funzioni di Green della teoria considerata. Infatti il valore di aspettazione del vuoto del prodotto normale di N operatori \u00e8 per definizione nullo (il prodotto normale 'dispone' gli operatori di distruzione a destra) e di conseguenza il valore di aspettazione sul vuoto del T-prodotto si riduce alla somma di tutte le possibili contrazioni complete degli N operatori.\nIl teorema applicato ai campi.\nLa funzione di correlazione che appare in teoria quantistica dei campi pu\u00f2 essere espressa da una contrazione sugli operatori di campo:\ndove l'operatore formula_22 \u00e8 la quantit\u00e0 che non distrugge lo stato di vuoto formula_23. Ci\u00f2 significa che formula_24. Questo vuol dire che formula_25 \u00e8 una contrazione su formula_26. Si noti che la contrazione di un prodotto T-ordinato di due operatori di campo \u00e8 un c-numero.\nInfine, si arriva al teorema di Wick\nIl prodotto temporalmente ordinato di campi liberi pu\u00f2 essere espresso nel modo seguente:\nApplicando questo teorema agli elementi della matrice S, si scopre che i termini in ordine normale agenti sullo stato di vuoto danno un contributo nullo alla somma. Si conclude che \"m\" \u00e8 pari e rimangono solo i termini completamente contratti.\ndove \"p\" \u00e8 il numero di campo in interazione o, equivalentemente, il numero di particelle interagenti) e \"n\" \u00e8 l'ordine di sviluppo (o il numero di vertici di interazioni). Per esempio, se \nQuesto \u00e8 analogo al corrispondente teorema (teorema di Isserlis) in statistica per i momenti di una distribuzione gaussiana.\nSi noti che questa discussione \u00e8 in termini della solita definizione di ordinamento normale che \u00e8 appropriato per i valori di aspettazione del vuoto (VAV) dei campi. (Il teorema di Wick fornisce un modo di esprimere i VAV di \"n\" campi in termini di VAV di due campi.) Ci sono altre possibili definizioni di ordinamento normale, e il teorema di Wick \u00e8 valido a prescindere. Tuttavia, il teorema di Wick semplifica i calcoli solo se la definizione di ordinamento normale usata combacia con il tipo di valore di aspettazione desiderato, ovvero, si vuole che il valore di aspettazione di prodotto in ordine normale sia nullo. Per esempio in teoria dei campi termica un tipo diverso di valore di aspettazione, una traccia termica sulla matrice densit\u00e0, richiede una diversa definizione di ordinamento normale."}
{"id": "1459874", "revid": "1568601", "url": "https://it.wikipedia.org/wiki?curid=1459874", "title": "Alento (Abruzzo)", "text": "Il fiume Alento nasce a Serramonacesca (PE) nel cuore del parco nazionale della Majella, dopo alcuni metri dalla sorgente (450\u00a0m s.l.m.) prende subito il caratteristico mormorio del torrente e dopo circa due chilometri ha gi\u00e0 le sembianze di un fiume, \u00e8 lungo circa 45 chilometri, attraversa due province (Pescara dove nasce e Chieti dove sfocia).\nPochi chilometri dopo le sorgenti lascia il comune di Serramonacesca ed entra nel territorio di Roccamontepiano (CH), successivamente i comuni di Casalincontrada, Bucchianico, Chieti, Ripa Teatina, Torrevecchia Teatina e Francavilla al mare, sfociando nel mare Adriatico (estuario).\nDa qualche anno \u00e8 in costruzione il porto turistico di Francavilla al Mare proprio a fianco all'estuario dell'Alento."}
{"id": "1459877", "revid": "27723", "url": "https://it.wikipedia.org/wiki?curid=1459877", "title": "Ferrovia Faenza-Ravenna", "text": "La ferrovia Faenza-Ravenna \u00e8 una linea ferroviaria italiana a scartamento ordinario di propriet\u00e0 statale che unisce Ravenna con Faenza la cui stazione \u00e8 ubicata sulla Bologna-Ancona. Alla linea \u00e8 storicamente legata la diramazione Lugo-Granarolo Faentino.\nLa ferrovia \u00e8 gestita da RFI che la classifica come linea complementare. Il servizio passeggeri regionale \u00e8 espletato da Trenitalia sia sulla Ravenna-Faenza sia sulla Faenza-Lugo, con proseguimento di alcune corse da quest'ultima cittadina verso Lavezzola.\nStoria.\nLa ferrovia fu concepita per il risolvere principalmente il problema del doppio regresso ferroviario, a Castel Bolognese e a Faenza, a cui erano obbligati i convogli che dal porto di Ravenna erano diretti a Firenze. Il nuovo tracciato sarebbe stato derivato all'altezza di Russi per giungere a Faenza, in modo che i convogli potessero essere instradati direttamente sulla Faentina.\nI lavori di costruzione furono avviati nel 1912 per terminare nove anni dopo: la linea fu aperta all'esercizio il 28 agosto 1921. Contestualmente fu aperta anche la Lugo-Granarolo Faentino, diramazione che avrebbe favorito l'instradamento dei convogli provenienti dalla Faentina e destinati a Ferrara e a Venezia divenendo utile ai convogli militari in caso di un conflitto che avrebbe potuto investire il Veneto e il fronte orientale.\nIl tratto tra Ravenna e Russi rimase in comune con la linea per Castelbolognese fino al 2001. Dato il traffico notevole presso questo tronco, sul finire del XX secolo le Ferrovie dello Stato progettarono la costruzione di una nuova linea, a binario semplice, che ne potesse ridurre il carico. La nuova ferrovia fu costruita in affiancamento al binario preesistente e fu aperta il 30 dicembre 2001.\nCaratteristiche.\nLa linea \u00e8 una ferrovia a binario semplice a scartamento ordinario da . \u00c8 interamente elettrificata in corrente continua a , mentre la diramazione Lugo-Granarolo Faentino \u00e8 a trazione termica.\nIl tronco fra Russi e Ravenna corre in affiancamento al corrispondente della Castelbolognese-Ravenna. Pur essendoci due binari affiancati, la circolazione dei treni non avviene con la specializzazione dei sensi di marcia (a sinistra per i treni con numerazione dispari, nella fattispecie, provenienti da Faenza e diretti a Ravenna, e a destra per quelli pari diretti a Faenza); essi infatti essendo appartenenti a due linee diverse, entrambe funzionanti a singolo binario, hanno specifiche e distinte prescrizioni normative e distinte fiancate-orario.\nLa linea e la sua diramazione sono esercite dal Dirigente Centrale Operativo con sede presso Bologna Centrale.\nTraffico.\nLa linea \u00e8 impiegata da varie tipologie di treni. Il servizio passeggeri svolge un ruolo fondamentale nel traffico regionale per alleggerire altre linee. I treni regionali di Trenitalia Tper percorrono sia la linea Ravenna-Faenza, sia la Lavezzola-Lugo-Faenza. In quest'ultimo caso i convogli impiegano anche la ferrovia proveniente da Lavezzola.\nA partire dal 2007 sulla direttrice Lugo-Faenza sono stati introdotti i Minuetto a nafta che vengono impiegati solo in alcune corse ristrette, con prosecuzione fino a Lavezzola, in affiancamento alle pi\u00f9 datate automotrici diesel ALn 668 della serie 1900 accoppiate in doppia trazione. Le automotrici circolanti sulla linea sono state sottoposte ad un'operazione di revamping durante la seconda met\u00e0 del primo decennio del XXI secolo.\nAl 2021 i collegamenti sono realizzati con 1 convoglio giornaliero sulla direttrice Lavezzola-Faenza e 1 sulla Faenza-Lavezzola, oltre a 7 coppie di autobus sostitutivi che compiono lo stesso tragitto e ad una coppia di autobus che effettua il tragitto Lugo-Faenza. Date le possibilit\u00e0 di collegamento con le altre linee ferroviarie e le altre citt\u00e0, quali Firenze e Ferrara, questo sotto-utilizzo della linea, ormai limitato al servizio scolastico, \u00e8 stato oggetto di critiche nel corso degli ultimi anni."}
{"id": "1459880", "revid": "104458", "url": "https://it.wikipedia.org/wiki?curid=1459880", "title": "Risch", "text": "Risch (toponimo tedesco; informalmente anche Risch-Rotkreuz o Risch Rotkreuz) \u00e8 un comune svizzero di 10\u00a0355 abitanti del Canton Zugo.\nGeografia fisica.\nRisch si affaccia sul lago di Zugo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl territorio comunale \u00e8 servito dalla stazione di Rotkreuz nell'omonima frazione, posta all'incrocio delle linee Rupperswil-Immensee e Zugo-Lucerna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "1459883", "revid": "1543377", "url": "https://it.wikipedia.org/wiki?curid=1459883", "title": "Stazione di Verzuolo", "text": "La stazione di Verzuolo \u00e8 una stazione ferroviaria della linea ferroviaria Savigliano-Saluzzo-Cuneo che fino al 2012 serviva l'omonimo Comune.\nStoria.\nCon legge del 29 luglio 1879 fu prevista la costruzione di una relazione che mettesse in collegamento Saluzzo con Cuneo. L'incarico al Genio Civile provinciale di redigere un progetto esecutivo fu affidato nel giugno 1883, e lo stesso fu trasmesso l'anno successivo alla Societ\u00e0 per le Strade Ferrate del Mediterraneo (SFM) la quale ottenne i relativi finanziamenti con legge del 20 giugno 1888. I lavori, suddivisi su cinque lotti, iniziarono nel marzo 1890 e la ferrovia, ivi compresa la stazione di Verzuolo fu completata il 1 giugno 1892 ad opera della Societ\u00e0 per le Strade Ferrate del Mediterraneo.\nNel 1905 la gestione della linea pass\u00f2 alle neocostituite Ferrovie dello Stato. Lontana dal fronte della prima guerra mondiale e poco interessata anche dalle vicende della seconda, non costituendo obiettivo strategico primario, la stazione di Verzuolo risent\u00ec di tali eventi solo per le conseguenti fluttuazioni della domanda di trasporto, iniziando nel secondo dopoguerra un periodo di costante calo dei proventi da traffico passeggeri dovuto all'avvento della motorizzazione privata e a un orientamento comune non pi\u00f9 favorevole al trasporto su ferro.\nNegli anni novanta la Regione intraprese un esteso piano di ammodernamento della propria rete ferroviaria locale che mirava a diminuire i costi di esercizio attraverso l'automazione e il telecomando degli impianti. A fronte dell'ipotesi di chiusura di alcune linee i lavori condotti portarono il 22 dicembre 1993 all'attivazione del CTC sull'intero nodo di Cuneo e del blocco conta-assi sulla Cuneo-Saluzzo, suddiviso in due sezioni separate dalla stazione di Verzuolo, che venne dotata di doppio segnalamento di protezione e partenza.\nA loro volta le FS furono sostituite nel 2001 da Rete Ferroviaria Italiana.\nCon il cambio orario del 17 giugno 2012 venne soppresso il trasporto passeggeri sulla linea Savigliano-Saluzzo-Cuneo, rimasta attiva per il solo traffico merci.\nStrutture e impianti.\nLa stazione \u00e8 dotata di due binari passeggeri, secondo dei quali di corretto tracciato, oltre a ulteriori binari dai quali si diparte il raccordo delle Cartiere Burgo."}
{"id": "1459886", "revid": "104458", "url": "https://it.wikipedia.org/wiki?curid=1459886", "title": "Valle dell'Arc", "text": ""}
{"id": "1459897", "revid": "767487", "url": "https://it.wikipedia.org/wiki?curid=1459897", "title": "Un giorno perfetto (film 2008)", "text": "Un giorno perfetto \u00e8 un film del 2008 diretto da Ferzan \u00d6zpetek, tratto dall'omonimo romanzo di Melania Mazzucco. Film dai toni noir che racconta un'ossessione amorosa che termina in tragedia.\nTrama.\nEmma torna a vivere dalla madre assieme ai due figli, dopo aver lasciato il marito Antonio, poliziotto. Antonio resta a vivere nella casa dove avevano abitato tutti assieme, non rassegnandosi alla perdita della moglie. Nella palazzina si odono degli spari e qualcuno avvisa la polizia, pronta a irrompere nell'abitazione.\nIl film prosegue raccontando le ventiquattro ore precedenti a quel fatale avvenimento, ventiquattro ore in cui si incrociano i destini di vari personaggi, come l'onorevole Elio Fioravanti preso con i suoi comizi elettorali, sua moglie Maja che scopre di essere in dolce attesa, la professoressa Mara in attesa di incontrare il suo amante, e Aris, figlio dell'onorevole, studente, in netto contrasto con suo padre. La rabbiosa e intensa storia d'amore tra Emma e Antonio, raccontata nello scenario di una Roma caotica e a tratti inquietante, dove la tragedia sembra essere dietro l'angolo.\nProduzione.\nIl film si apre con una dedica a Maria Clara Jacobelli, manager e dirigente d'azienda scomparsa nel 2007. La Jacobelli era un'importante dirigente per SIP-Telecom, colei che aiut\u00f2 \u00d6zpetek a emergere nel panorama cinematografico, fu lei a scegliere \u00d6zpetek per dirigere un noto spot per BancoPosta.\nLe riprese iniziarono a Roma il 22 ottobre 2007. Per l'interpretazione della madre di Emma, \u00d6zpetek chiese a Stefania Sandrelli di ispirarsi al ruolo di Adriana, da lei interpretata nel 1965 nel film di Antonio Pietrangeli \"Io la conoscevo bene\". Mentre leggeva il romanzo, il regista italo-turco immaginava Javier Bardem nel ruolo di Antonio, ma propose la parte a Fiorello, che per\u00f2 rifiut\u00f2. Nonostante il rifiuto, Fiorello \u00e8 presente nel film; infatti, quando Kevin, il figlio di Emma e Antonio, guarda alla televisione \"La marcia dei pinguini,\" si pu\u00f2 udire la voce dello showman siciliano, che nel 2005 fu la voce narrante del documentario.\nCome nei suoi precedenti lavori, \u00d6zpetek si avvale delle presenza della sua attrice feticcio Serra Y\u0131lmaz (qui presente solo in un cameo) ma anche di attori di supporto con cui aveva gi\u00e0 lavorato negli anni passati, Milena Vukotic che aveva diretto in \"Saturno contro\", Ivan Bacchi apparso ne \"Le fate ignoranti\" e \"La finestra di fronte\" che interpreta l'assistente dell'Onorevole Fioravanti, Angela Finocchiaro, che compare ripetutamente nel corso del film, e solo alla fine si scoprir\u00e0 essere una dottoressa che si intuisce salver\u00e0 la vita a Valentina, e l'attrice napoletana Rosaria De Cicco, anch'ella come la Y\u0131lmaz attrice feticcio del regista.\nNonostante il film sia tratto da una storia non sua, \u00d6zpetek non rinuncia a certi elementi che hanno caratterizzato la sua filmografia, rappresentando uno spaccato di umanit\u00e0 cosmopolita e popolare, introducendo alcuni elementi che si legano alle sue precedenti pellicole, come le due pettegole stiratrici, gi\u00e0 presenti nel film \"La finestra di fronte\".\nDistribuzione.\nIl film, prodotto dalla Fandango col contributo di Rai Cinema, venne presentato in concorso alla 65\u00aa Mostra internazionale d'arte cinematografica di Venezia e usc\u00ec nelle sale cinematografiche il 5 settembre 2008.\nColonna sonora.\nTutte le musiche furono composte da Andrea Guerra ed eseguite dall'Orchestra sinfonica nazionale ceca. \"Un altro cielo\" \u00e8 il brano principale della colonna sonora, scritto da Guerra assieme al padre Tonino e interpretato da Ermanno Giove."}
{"id": "1459898", "revid": "1494169", "url": "https://it.wikipedia.org/wiki?curid=1459898", "title": "Alento", "text": ""}
{"id": "1459900", "revid": "72396", "url": "https://it.wikipedia.org/wiki?curid=1459900", "title": "Redemption Song", "text": "Redemption Song \u00e8 un brano musicale di Bob Marley del 1980, ultima traccia dell'album \"Uprising\".\nQuando scrisse la canzone, all'incirca nel 1979, a Marley era gi\u00e0 stato diagnosticato il cancro che lo avrebbe condotto alla morte, e secondo la moglie Rita Marley, stava gi\u00e0 soffrendo molti dolori legati alla sua malattia, un tema chiaramente presente in quest'album e in particolare in questa canzone.\nDescrizione.\nSebbene Marley sia stato un pioniere della diffusione della musica reggae nel mondo, \"Redemption Song\" \u00e8 una canzone folk.\nDiversamente dalla gran parte delle canzoni di Bob Marley, si tratta di una registrazione esclusivamente acustica, con Marley che canta e suona una chitarra folk, senza accompagnamento.\nUna versione orchestrale di \"Redemption Song\" fu inserita come bonus track nella ristampa del 2001 di \"Uprising\", e nella compilation, sempre del 2001, \"One Love: The Very Best of Bob Marley &amp; The Wailers\". Tuttavia, la versione acustica rimane quella pi\u00f9 famosa.\nLa canzone, come gran parte delle canzoni di Marley, \u00e8 centrata sulle sue convinzioni religiose legate al Rastafarianesimo, ma esorta anche le persone a liberarsi dalle catene mentali auto-imposte.\nNel 2004 la canzone \u00e8 stata posizionata al numero 66 nella lista dei 500 migliori brani musicali secondo Rolling Stone.\n\"Redemption Song\" \u00e8 stata reinterpretata da parte di artisti come Beyonc\u00e9, Africa Unite, Elisa, Mahmood, John Legend, Alicia Keys, Stevie Wonder, Lauryn Hill, Rihanna, Arrested Development, U2, Cast, Joe Strummer, Johnny Cash, Sin\u00e9ad O'Connor, Attaque 77 in spagnolo, Life of Agony, Dave Matthews Band, Majek Fashek, Christy Moore, Ian Brown, Bob Geldof, Outlandish, Pearl Jam, Ben Harper, Keller Williams, Sweet Honey in the Rock, No Use for a Name, Chris Cornell, Manfred Mann's Earth Band, Amparanoia, il figlio di Marley Ziggy, Toots &amp; the Maytals, Noemi, Noalter, Caufren.\nRiferimenti letterari.\nIl titolo \"Redemption Song\" \u00e8 stato largamente usato altrove, soprattutto nel contesto dei neri d'America. Ad esempio il libro di Mike Marqusee riguardo a Muhammad Ali, fu chiamato \"Redemption Song\", esattamente come il libro di Bertice Berry, specializzato nella letteratura afroamericana. Anche una biografia di Joe Strummer \u00e8 intitolata \"Redemption Song\"."}
{"id": "1459901", "revid": "287204", "url": "https://it.wikipedia.org/wiki?curid=1459901", "title": "47 Ursae Majoris b", "text": "47 Ursae Majoris b, chiamato anche Taphao Thong, \u00e8 un pianeta extrasolare in orbita attorno a 47 Ursae Majoris, una stella simile al Sole.\nSi trova in un'orbita quasi circolare di lungo periodo ed \u00e8 il pianeta pi\u00f9 interno finora conosciuto del suo sistema planetario. 47 Ursae Majoris b \u00e8 stato scoperto nel 1996 e ha una massa di almeno 2,63 volte quella di Giove.\nScoperta.\nCome la maggior parte dei pianeti extrasolari scoperti, 47 Ursae Majoris b \u00e8 stato individuato usando il metodo della velocit\u00e0 radiale, analizzando lo spostamento Doppler dello spettro di 47 Ursae Majoris.\nDopo la scoperta del primo pianeta extrasolare attorno a una stella simile al Sole, 51 Pegasi b, gli astronomi Geoffrey Marcy e R. Paul Butler hanno cercato segni di altri pianeti tra i loro archivi osservativi, ne hanno trovati due: 47 Ursae Majoris b e 70 Virginis b, entrambi nel 1996.\nOrbita e massa.\n47 Ursae Majoris b orbita a una distanza di 2,11 UA dalla propria stella, impiegando 1083 giorni per completare il moto di rivoluzione.\n\u00c8 stato il primo pianeta con un lungo periodo ad essere individuato attorno a una stella della sequenza principale. A differenza degli altri pianeti con un lungo periodo scoperti in seguito, l'eccentricit\u00e0 di 47 Ursae Majoris b \u00e8 bassa.\nIl metodo delle velocit\u00e0 radiali nella scoperta dei pianeti extrasolari permette di stabilire solo un limite inferiore nello stimare la massa. Misurazioni astrometriche preliminari effettuate dal satellite Hipparcos suggerirebbero che l'orbita del pianeta sia inclinata di 63,1\u00b0 rispetto alla nostra linea visiva, questo implicherebbe una massa del 12% pi\u00f9 grande del limite inferiore stimato. Tuttavia indagini successive dei dati suggeriscono che le misurazioni di Hipparcos non sono sufficientemente precise per caratterizzare le orbite di compagni non stellari, quindi la vera inclinazione dell'orbita, e di conseguenza la vera massa, sono attualmente sconosciute.\nCaratteristiche.\nConsiderando la sua grande massa \u00e8 probabile che 47 Ursae Majoris b sia un gigante gassoso, quindi senza una superficie solida. Dato che il pianeta \u00e8 stato rilevato solo indirettamente, caratteristiche quali il raggio, la composizione e la temperatura, attualmente non sono note.\nSempre in base alla massa, la gravit\u00e0 superficiale del pianeta dovrebbe essere dalle 6 alle 8 volte quella della Terra. Presupponendo una composizione simile a quella di Giove e un ambiente vicino all'equilibrio chimico, l'atmosfera superiore del pianeta potrebbe contenere nubi d'acqua, a differenza delle nubi d'ammoniaca tipiche di Giove.\n47 Ursae Majoris b si trova al di fuori della zona abitabile della sua stella, \u00e8 probabile che i suoi influssi gravitazionali abbiano scompigliato le orbite di eventuali pianeti nelle regioni pi\u00f9 esterne della zona abitabile. In aggiunta, 47 Ursae Majoris b potrebbe aver interrotto la formazione di pianeti terrestri e ridotto l'apporto di acqua ai pianeti pi\u00f9 interni del sistema. Per questi motivi, eventuali pianeti posti nella zona abitabile di 47 Ursae Majoris sarebbero, con ogni probabilit\u00e0, piccoli e aridi."}
{"id": "1459902", "revid": "125010040", "url": "https://it.wikipedia.org/wiki?curid=1459902", "title": "Fabio Frizzi", "text": "Fratello maggiore del noto presentatore televisivo Fabrizio Frizzi, \u00e8 uno dei collaboratori storici del regista Lucio Fulci. Per lui ha composto infatti le colonne sonore di film divenuti cult quali \"Zombi 2\", \"Paura nella citt\u00e0 dei morti viventi\" e \"...E tu vivrai nel terrore! L'aldil\u00e0\".\nNel 2003 Quentin Tarantino ha inserito nella colonna sonora del suo \"\" un brano scritto da Frizzi presente in \"Sette note in nero\", diretto da Fulci nel 1977.\nIn veste di attore ha interpretato due film: \"Lacrime d'amore\" e \"Amore Formula 2\", entrambi nel 1970.\nBiografia.\nFabio Frizzi inizi\u00f2 a prendere lezioni di chitarra a 14 anni, quindi fond\u00f2 un gruppo rock.\nNel 1975 arriv\u00f2 il grande successo, grazie alla colonna sonora di \"Fantozzi\". Nel 1976 compose insieme a Franco Bixio e Vince Tempera le musiche de \"Il secondo tragico Fantozzi\". Con i suddetti compose, tra l'altro, le colonne sonore di \"Febbre da cavallo\", per la regia di Steno, e \"I quattro dell'apocalisse\", per la regia di Lucio Fulci. Nel 1979 cur\u00f2 la colonna sonora dell'horror di Lucio Fulci \"Zombi 2\". \nNel 2002, Frizzi torn\u00f2 a collaborare con Bixio e Tempera in occasione della colonna sonora di \"Febbre da cavallo - La mandrakata\", sequel di \"Febbre da cavallo\" diretto dal figlio di Steno, Carlo Vanzina.\nNel corso dei decenni ha anche curato la parte musicale in diverse trasmissioni televisive della Rai.\nF2F - \"Frizzi To Fulci\".\nDopo una lunga fase di preparazione e riarrangiamento, nel 2012 Frizzi mette in scena il progetto musicale \"F2F - Frizzi To Fulci\", una \"orchestra rock\" formata da 8 elementi diretta dal maestro in cui vengono riproposte le colonne sonore che il maestro realizz\u00f2 per i film horror diretti dal regista Lucio Fulci. Lo spettacolo propone le suite riarrangiate ed eseguite dal vivo durante la proiezione degli spezzoni dei pi\u00f9 importanti film del celebre regista tra cui \"Zombi 2, Luca Il Contrabbandiere, L'Aldil\u00e0, Sette Note In Nero, Paura Nella Citt\u00e0 Dei Morti Viventi\" ed altre ancora. La band riceve consensi in Italia (con la partecipazione per due anni di seguito, nel 2013 e 2014, all\"'Italian Horror Fest\") e all'estero, registrando tutto esaurito agli spettacoli di Londra del 2013 alla Union Chapel e del 2014 al Barbican Theather e al \"Supermassive Festival\" di Helsinki sempre nello stesso anno.\nNell'ottobre del 2015 la band si sposta in America del Nord facendo tappa ad Austin, Los Angeles nello storico Grauman's Egyptian Theatre nei pressi di Hollywood, San Francisco, Toronto e Filadelfia, poi nel novembre ad Aberystwith in Galles. La formazione vede il maestro Fabio Frizzi alle chitarre, ai synth e alla direzione, Roberto Fasciani al basso, Alessandro Errichetti e Riccardo Rocchi alle chitarre, Enrico Scopa e Alessio Contorni alle tastiere, Federico Tacchia alla batteria e alle percussioni e Giulietta Zanardi alla voce."}
{"id": "1459903", "revid": "110157", "url": "https://it.wikipedia.org/wiki?curid=1459903", "title": "Porchov", "text": "Porchov ( anche traslitterata come \"Porkhov\" o \"Porhov\") \u00e8 una cittadina della Russia europea (oblast' di Pskov), situata sul fiume \u0160elon, 88 km a est del capoluogo. \u00c8 capoluogo del distretto omonimo.\nFondata nel 1239 come fortezza a difesa dei confini della repubblica di Novgorod; ottenne lo \"status\" di citt\u00e0 nel 1777 sotto il regno di Caterina II.\nLa cittadina \u00e8 una fermata sulla linea ferroviaria fra Mosca e Tallinn.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1459904", "revid": "80339", "url": "https://it.wikipedia.org/wiki?curid=1459904", "title": "Porhov", "text": ""}
{"id": "1459906", "revid": "80339", "url": "https://it.wikipedia.org/wiki?curid=1459906", "title": "Porkhov", "text": ""}
{"id": "1459907", "revid": "123203924", "url": "https://it.wikipedia.org/wiki?curid=1459907", "title": "Howard Rheingold", "text": "Ha coniato il termine comunit\u00e0 virtuali, nelle quali vede uno strumento di affermazione di una democrazia decentralizzata in quanto, in rete, i vincoli della vita pubblica crollano. Egli arriva, perci\u00f2, a ipotizzare una comunit\u00e0 virtuale globale. Lo studioso per\u00f2 non mette in guardia dai pericoli e dallo smarrimento che essa pu\u00f2 generare."}
{"id": "1459909", "revid": "123191096", "url": "https://it.wikipedia.org/wiki?curid=1459909", "title": "Lodo Mondadori", "text": "Il lodo Mondadori \u00e8 un episodio della cosiddetta guerra di Segrate, uno scontro giudiziario-finanziario tra due imprenditori italiani, Silvio Berlusconi e Carlo De Benedetti, per il possesso della casa editrice italiana Arnoldo Mondadori Editore.\nPer estensione, l'espressione viene utilizzata anche per indicare tutta la successiva vicenda giudiziaria riguardante il pagamento di tangenti per ottenere un lodo favorevole alla parte di Berlusconi; il processo che \u00e8 scaturito dalla vicenda ha infatti visto tra gli imputati lo stesso Berlusconi e i suoi pi\u00f9 stretti collaboratori, tra cui Cesare Previti. La vicenda giudiziaria venne riunita nel 2002 al processo IMI/SIR.\nStoria.\nLe partecipazioni societarie.\nNella primavera del 1984, CIR - Compagnie Industriali Riunite di Carlo De Benedetti diventa socio di maggioranza della Arnoldo Mondadori Editore. Nello stesso periodo, Silvio Berlusconi inizia ad acquisire quote consistenti della societ\u00e0 editrice, rimanendo tuttavia socio di minoranza, e nel corso dell'anno diventa comproprietario, assieme alla Mondadori (50% ciascuno), del canale televisivo Rete 4.\nNel 1987 muore Mario Formenton, presidente della Mondadori e gestore della casa editrice dopo la morte di Arnoldo Mondadori (1971) e l'estromissione dall'azienda di Giorgio Mondadori (1976), figlio di Arnoldo. Si apre cos\u00ec un periodo di contrasti per la successione nella gestione dell'azienda di famiglia tra le due figlie di Arnoldo. La prima figlia, Cristina, vedova di Mario Formenton, ha il figlio primogenito, Luca impegnato in azienda e la seconda figlia, Laura, ha anch'essa il primo figlio attivo in azienda, Leonardo.\nNel 1988 Silvio Berlusconi acquisisce le azioni di Leonardo Mondadori e quindi la Mondadori \u00e8 in mano a tre soggetti: la Fininvest di Silvio Berlusconi, la CIR di Carlo De Benedetti e la famiglia Formenton. Carlo De Benedetti, che era stato socio e amico di Mario Formenton, nel frattempo aveva convinto la famiglia Formenton, non interessata alla gestione della Mondadori, a stipulare un contratto per la vendita delle azioni dell'azienda in loro possesso che prevedeva il passaggio di tali quote alla CIR entro il 30 gennaio 1991 ma nel novembre 1989 la famiglia Formenton cambia idea consentendo a Berlusconi di insediarsi come nuovo presidente della societ\u00e0 il 25 gennaio 1990; De Benedetti protesta, forte dell'accordo sottoscritto pochi mesi prima con i Formenton. I vari schieramenti non trovano un accordo e decidono quindi di ricorrere a un lodo arbitrale per stabilire se il contratto fra i Formenton e De Benedetti dovesse avere corso o se i Formenton potessero vendere le proprie quote alla Fininvest.\nIl lodo arbitrale.\nViene quindi organizzato un lodo arbitrale nel quale viene chiamato a decidere un collegio di tre arbitri, scelti di comune accordo da De Benedetti, i Formenton/Mondadori e la Corte di Cassazione e costituito da Pietro Rescigno (designato dalla CIR), Natalino Irti (scelto dai Formenton Mondadori) e Carlo Maria Pratis, procuratore generale della Repubblica presso la Cassazione (designato dal primo presidente della Corte di Cassazione).Il verdetto viene emesso il 20 giugno 1990 sancendo che l'accordo tra De Benedetti e i Formenton \u00e8 ancora valido a tutti gli effetti e le azioni Mondadori devono tornare alla CIR; De Benedetti ha quindi il controllo del 50,3% del capitale ordinario e del 79% delle azioni privilegiate della Mondadori. Come conseguenza Silvio Berlusconi lascia la presidenza di Mondadori insieme ai suoi dirigenti Fininvest che vengono sostituiti da quelli di De Benedetti (Carlo Caracciolo, Antonio Coppi e Corrado Passera).\nIl ricorso alla Corte d'Appello di Roma.\nBerlusconi e i Formenton tuttavia non desistono e impugnano il lodo arbitrale davanti alla Corte di Appello di Roma, la quale stabilisce che a occuparsi del caso sar\u00e0 la I sezione civile presieduta da Arnaldo Valente, il giudice Giovanni Paolini e il giudice relatore Vittorio Metta. La sentenza viene depositata e resa pubblica il 24 gennaio 1991, dopo 10 giorni di camera di consiglio e stabilisce che una parte dei patti dell'accordo del 1988 tra i Formenton e la CIR \u00e8 in contrasto con la disciplina delle societ\u00e0 per azioni e di conseguenza \u00e8 da considerarsi nullo l'intero accordo e quindi anche il lodo arbitrale. La sentenza annulla il precedente verdetto e consegna nuovamente le azioni della Mondadori in mano alla Fininvest.\nL'intervento politico.\nNonostante il successo giudiziario, le cose si complicano per Berlusconi quando i direttori e i dipendenti di alcuni giornali si ribellano al nuovo proprietario; nella vicenda interviene il presidente del consiglio dei ministri dell'epoca, Giulio Andreotti, che convoca le parti e le invita a trovare un accordo di transazione. Come mediatore tra le parti, Carlo Caracciolo, con il placet di Andreotti, chiama l'imprenditore ed editore Giuseppe Ciarrapico. Ciarrapico riesce quindi a raggiungere un accordo secondo il quale \"la Repubblica\", \"L'Espresso \"e alcuni quotidiani e periodici locali tornano alla CIR, mentre \"Panorama\", \"Epoca\" e tutto il resto della Mondadori restano alla Fininvest, che riceve 365 miliardi di lire come conguaglio per la cessione delle testate all'azienda di Carlo De Benedetti.\nIl processo per corruzione.\nIn seguito ad alcune dichiarazioni di Stefania Ariosto, nel 1995 la magistratura cominci\u00f2 a indagare sulla sentenza. Stefania Ariosto dichiar\u00f2 che sia il giudice Arnaldo Valente che il giudice Vittorio Metta erano amici intimi di Cesare Previti, avvocato della Fininvest, e frequentavano la sua casa, inoltre testimoni\u00f2 di aver sentito Previti parlare di tangenti a giudici romani. La magistratura rintracci\u00f2 dei movimenti di denaro dalla Fininvest ai conti esteri degli avvocati della Fininvest e da questi al giudice Metta. Le indagini si concentrano sui movimenti di una societ\u00e0 offshore di Silvio Berlusconi, la All Iberian la quale, il 14 febbraio 1991, aveva emesso un bonifico di 2.732.868 dollari americani (circa 3 miliardi di lire italiane) al conto chiamato \"Mercier\" di Cesare Previti e, il 26 febbraio, un altro bonifico di 1 miliardo e mezzo al conto \"Careliza Trade\" di Giovanni Acampora, anch'egli avvocato Fininvest il quale, il 1\u00ba ottobre bonifica 425 milioni a Previti, che li storna in due operazioni l'11 e il 16 ottobre sul conto di Attilio Pacifico, un altro avvocato della Fininvest; Pacifico preleva poi 400 milioni in contanti il 15 e il 17 ottobre, e li fa recapitare in Italia a un destinatario ignoto che secondo l'accusa \u00e8 Vittorio Metta. Il giudice Metta nei mesi successivi dimostra un'enorme liquidit\u00e0 acquistando e ristrutturando un appartamento e comprando una nuova auto con denaro contante di provenienza imprecisata (circa 400 milioni). Poi si dimette dalla magistratura; inizia a collaborare come avvocato, insieme alla figlia Sabrina, nello studio Previti. Previti parla di quei tre miliardi di lire definendoli come semplici servizi e prestazioni professionali che in qualit\u00e0 di avvocato di Fininvest egli avrebbe svolto e Metta si difende asserendo di aver ricevuto un'importante somma di denaro in eredit\u00e0.\nLe vicende giudiziarie collegate.\nIl processo Lodo Mondadori.\nIl GUP di Milano Rosario Lupo proscioglie Berlusconi, Previti, Pacifico, Metta e Acampora perch\u00e9 il fatto non sussiste. La procura impugna il proscioglimento.\nLa quinta sezione della Corte d'Appello conferma il proscioglimento per Berlusconi, ma con la diversa formula dell'intervenuta prescrizione; annulla la sentenza per Previti, Pacifico, Metta e Acampora, i quali sono cos\u00ec rinviati a giudizio.\nLa Cassazione conferma il proscioglimento di Berlusconi per intervenuta prescrizione.\nIl 28 maggio 2002 viene disposta la riunione col processo IMI-SIR.\nIl processo IMI-SIR.\nIl GUP di Milano rinvia a giudizio Cesare Previti, Attilio Pacifico, Vittorio Metta, Giovanni Acampora, Renato Squillante, Filippo Verde, Primarosa Battistella e Felice Rovelli.\nHa inizio il processo dinanzi al tribunale in composizione collegiale (presidente Paolo Enrico Carf\u00ec, consiglieri Enrico Consolandi e Maria Luisa Balzarotti).\nStralcio per Giovanni Acampora, che, limitatamente alla vicenda IMI-SIR, sceglie il rito abbreviato. Per tale vicenda, il 20 luglio 2001 verr\u00e0 condannato a 6 anni di reclusione, ridotta a 5 in appello il 10 maggio 2004. Per la vicenda Mondadori il processo procede nelle forme ordinarie.\nIl Tribunale condanna:\nAssolve Filippo Verde perch\u00e9 il fatto non sussiste.\nInizia il processo di Appello dinanzi alla seconda sezione della Corte di Appello di Milano (presidente Roberto Pallini, consiglieri Marta Malacarne e Sergio Piccinni Leopardi)\nPer la parte relativa al processo Mondadori tutti gli imputati sono assolti \"perch\u00e9 il fatto non sussiste\"; per la vicenda Imi/Sir sono emesse le seguenti condanne:\nLe sentenze di assoluzione provunciate per il processo Mondadori sono annullate con rinvio ad altra sezione della Corte d'appello di Milano.\nQuanto alla vicenda IMI/SIR:\nLa sentenza dispose:\nL'azione legale civile.\nNon riguarda direttamente la corruzione e le tangenti, bens\u00ec il danno economico derivante dal fatto che il lodo \u00e8 stato da esse viziato: \u00e8 dunque logica conseguenza della condanna in cassazione del 2007. Il 3 ottobre 2009 viene emessa la sentenza di primo grado: la Fininvest di Berlusconi deve risarcire 749.995.611,93 euro alla CIR di De Benedetti per \u00abdanno patrimoniale da perdita di opportunit\u00e0 di un giudizio imparziale\u00bb. Il giudice Raimondo Mesiano, autore della sentenza, scrive che \u00ab[...] deve rilevarsi che se \u00e8 vero che la Corte d'Appello di Roma emise una sentenza, a parere di questo ufficio, indubbiamente ingiusta come frutto della corruzione di Metta, nessuno pu\u00f2 dire in assoluto quale sarebbe stata la decisione che un collegio nella sua totalit\u00e0 incorrotto avrebbe emesso [...]\u00bb e ancora \u00ab[...] Proprio per questo, appare pi\u00f9 aderente alla realt\u00e0 del caso in esame determinare concettualmente il danno subito da Cir come \"danno da perdita di opportunit\u00e0 di un giudizio imparziale\": vale a dire, posto che nessuno sa come avrebbe deciso una Corte incorrotta, certamente \u00e8 vero che la corruzione del giudice Metta priv\u00f2 la CIR dell'opportunit\u00e0 di ottenere da quella corte una decisione favorevole [...]\u00bb.\nIl 15 ottobre il giudice Mesiano \u00e8 oggetto di un servizio trasmesso dal programma di attualit\u00e0 \"Mattino 5\", in onda sulla rete Mediaset Canale 5, che scatena molte polemiche.\nNel marzo 2010 la Corte d'appello di Milano rileva che il giudice Raimondo Mesiano aveva condannato la Fininvest senza avvalersi di un parere da parte di un consulente tecnico d'ufficio. Dispone quindi una perizia. Viene nominato un pool di consulenti, composto dal professor Luigi Guatri (ex rettore dell'Universit\u00e0 Bocconi), da Maria Martellini (ex-docente di Economia e gestione delle imprese all'Universit\u00e0 degli Studi di Brescia), e da Giorgio Pellicelli (professore ordinario alla Facolt\u00e0 di economia nell'Universit\u00e0 degli Studi di Torino). I periti sono incaricati di stabilire \"se e quali variazioni dei valori delle societ\u00e0 e delle aziende oggetto di scambio fra le parti, siano intervenute tra il giugno del 1990 e l'aprile del 1991, con riguardo agli andamenti economici delle stesse e [all']evoluzione dei mercati dei settori di riferimento\".\nIl 22 settembre 2010 viene depositata la consulenza tecnica d'ufficio. Gli esperti, dopo aver evidenziato un \"errore\" di calcolo, ricalcolano il danno riducendolo. Dalla perizia depositata risulta che il danno subito da CIR in occasione dell'accordo dell'aprile 1991 per la spartizione dei beni di Mondadori, Espresso e Repubblica \u00e8 pi\u00f9 basso del 30-35% rispetto a quello indicato nella sentenza di primo grado.\nIl 9 luglio 2011 la Corte d'Appello di Milano emette la sentenza relativa al processo d'appello. I giudici confermano la condanna, espressa in primo grado, al risarcimento da parte di Fininvest dei danni economici per mancata possibilit\u00e0 subiti dalla CIR in seguito alla sentenza della Corte d'Appello di Roma e al seguente lodo arbitrale. La cifra stabilita per il risarcimento ammonta a 540 milioni di euro da pagare in data della sentenza di primo grado, pi\u00f9 gli interessi scaturiti da tale data per un totale di 560 milioni. Rispetto alla sentenza di primo grado, la Corte d'Appello ha abbassato l'ammontare del risarcimento di 190 milioni. Dopo il ricorso della Fininvest, il 17 settembre 2013 la Cassazione ha stabilito che la somma definitiva di cui la Cir dovr\u00e0 essere risarcita \u00e8 di .\nNel luglio 2015, arriva un'altra sentenza da Cir per riconoscimento di danni \u00abnon patrimoniali\u00bb a favore della Cir. Il tribunale di Milano per\u00f2 questa volta condanna Fininvest a pagare \"soltanto\" 246.000 euro. Si chiude cos\u00ec in primo grado la sentenza \"bis\" davanti al giudice Nadia dell'Arciprete, dove la Cir aveva chiesto altri 32 milioni di risarcimento, oltre ad altri 60 circa per interessi e spese legali. Questo procedimento era stato avviato nel dicembre 2013 dagli avvocati della Cir per ottenere il risarcimento dei danni non patrimoniali dal gruppo di Silvio Berlusconi e che si era concluso condannandolo a pagare 464 milioni."}
{"id": "1459912", "revid": "729019", "url": "https://it.wikipedia.org/wiki?curid=1459912", "title": "Michael K\u00fcchmeister von Sternberg", "text": "Biografia.\nK\u00fcchmeister nacque in Slesia. Egli fu procuratore di Rastenburg (1396-1402) e \"Gro\u00dfsch\u00e4ffer\" di K\u00f6nigsberg (1402-1405). Dal 1404 egli ottenne la posizione di Vogt di Samogizia e dal 1410 quella di Vogt della Neumark. Dopo la Battaglia di Grunwald (detta anche \"Battaglia di Tannenberg\"), egli tent\u00f2 con le proprie armate di mercenari e vassalli di riprendere possesso delle regioni perdute dall'Ordine Teutonico. Nel settembre del 1410, K\u00fcchmeister perse la Battaglia di Koronowo e venne catturato dalle armate polacche, e non venne rilasciato dalla prigionia sino all'estate del 1411. La sconfitta port\u00f2 alla firma del Primo Trattato di Toru\u0144 nel 1411.\nNel periodo successivo alla sconfitta della Battaglia di Grunwald, l'Ordine Teutonico perse gran parte della propria importanza militare ed economica. La linea di pensiero dei prussiani era mutata. Non sorprende infatti che, quando il Gran Maestro Heinrich von Plauen si trovava a comandare la guerra contro il Regno di Polonia, il 29 settembre 1413, le sue armate (consistenti in membri della nobilt\u00e0 e in contadini prussiani) si accamparono presso il villaggio di Lautenburg e si rifiutarono di combattere contro i polacchi, ed il Gran Maestro venne quindi sostituito da K\u00fcchmeister.\nIl 7 gennaio 1414 K\u00fcchmeister venne scelto come Gran Maestro successore. Ad ogni modo egli prefer\u00ec i negoziati alla guerra, rafforzando il Castello di Marienburg con un ulteriore muro di difesa nella parte a nord del complesso. Egli si ritir\u00f2 nel marzo del 1422 prima dell'inizio della Guerra di Gollub.\nK\u00fcchmeister mor\u00ec a Danzica e venne sepolto nel mausoleo sottostante la Cappella di Sant'Anna nel Castello di Marienburg."}
{"id": "1459913", "revid": "110157", "url": "https://it.wikipedia.org/wiki?curid=1459913", "title": "I2Phex", "text": "I2Phex \u00e8 un programma peer-to-peer basato sulla modifica di Phex, un client Java per la rete Gnutella, con lo scopo di renderlo anonimo. Il programma \u00e8 stato modificato per utilizzare solamente la rete I2P. Non \u00e8 un programma ibrido che permette di scambiare file su entrambe le reti. Il protocollo della rete Gnutella \u00e8 stato adattato per utilizzare I2P e quindi non \u00e8 compatibile con nessun altro client.\nI2Phex \u00e8 un software libero disponibile sotto licenza GPL.\nStoria di I2Phex.\nI2Phex nasce nel 2005 come nuova idea per il P2P anonimo dallo sviluppatore \"Sirup\".\nIl software risulta ancora essere in beta testing, e non \u00e8 raro vedere dei bug in fase d'esecuzione. Necessita di un external I2P router a differenza di iMule che ne ha uno proprio interno per accedere alla rete I2P."}
{"id": "1459916", "revid": "599013", "url": "https://it.wikipedia.org/wiki?curid=1459916", "title": "A\u00edlton Gon\u00e7alves da Silva", "text": "Con Giovane \u00c9lber, St\u00e9phane Chapuisat e Claudio Pizarro \u00e8 uno dei quattro calciatori stranieri ad aver segnato pi\u00f9 di 100 gol in Bundesliga.\nCarriera.\nClub.\nAilton inizia la sua carriera giocando con squadre brasiliane come il Mogi Mirim EC, Santa Cruz FC e Guarani FC. Si trasferisce successivamente in Messico, agli UANL Tigres.\nApproda al calcio europeo nel 1998, al , dopo iniziali difficolt\u00e0, nella stagione 1999-2000 segna 12 reti, 13 nel 2000-01, 16 nella stagione successiva e nel 2002-03, addirittura 28 in quella dopo dove contribuisce pesantemente alla vittoria del titolo. Nel 2004-05 passa allo per la cifra di 25 milioni di euro.\nNel luglio del 2005, R\u0131za \u00c7al\u0131mbay lo porta al Be\u015fikta\u015f per 17 milioni di euro ma in Turchia non impressiona.\nNel gennaio 2006 torna all' ma si rompe la mascella alla sua seconda presenza e salta il resto della stagione.\nAilton torna di nuovo al Be\u015fikta\u015f, ma di nuovo sembra non essere adatto al calcio turco. Si trasferisce quindi in Serbia, alla , club che lo manda poi in prestito al Grasshopper con cui segna 8 reti. Una volta finito il periodo di contratto con il Grasshopper torna in Germania, al . Dopo l'ennesima parentesi con scarsa fortuna, si trasferisce all'Altach.\nNazionale.\nAilton ha sempre posseduto solamente la cittadinanza brasiliana, e non \u00e8 mai stato convocato dalla \"Sele\u00e7\u00e3o\".\nNonostante ci\u00f2, nel suo periodo di miglior forma a cavallo tra l'ultima stagione con il e l'avventura con lo , pass\u00f2 alle cronache per le sue proposte fatte ad alcune federazioni calcistiche, come quella di chiedere la cittadinanza al Qatar per poter giocare nella nazionale del paese arabo o quella di poter ottenere la nazionalit\u00e0 tedesca sempre con lo scopo di poter giocare nella selezione nazionale."}
{"id": "1459924", "revid": "729019", "url": "https://it.wikipedia.org/wiki?curid=1459924", "title": "Paul von Rusdorf", "text": "Biografia.\nIl Trattato di Melno fu uno dei primi atti di von Rusdorf non appena eletto Gran Maestro; questo documento contribu\u00ec a riportare stabilit\u00e0 nell'ordine e nelle sue relazioni, ma le battaglie intraprese dai suoi predecessori, portarono nuovamente, nel 1431, ad una guerra polacco-teutonica. Jan Ba\u017cy\u0144ski (Johannes von Baysen) fu uno dei suoi ambasciatori.\nGli anni in cui Paul von Rusdorf oper\u00f2, furono molto difficili nell'Ordine teutonico. La previsione di nuove imposte in Polonia irretirono la borghesia urbana, favorevole alla pace e ostile alla tassazione ulteriore. Questa situazione magmatica e confusionaria port\u00f2 alla sostituzione dei \"komtur\" locali, nella speranza che la calma tra la popolazione tornasse. Tuttavia, l'ordine non giunse a definire una politica coerente n\u00e9 riguardo alla Polonia n\u00e9 riguardo ai suoi sudditi. L'opposizione - schematica - tra un partito della guerra e un partito della pace si un\u00ec alle lotte di fazioni e di consorterie nell'ordine, come quelle che opposero sudisti e nordisti nella Germania del tempo. Gli abusi, la corruzione, la tirannia crescente del maestro e della direzione nei cavalieri provocarono nuove fratture all'interno degli stessi e tra essi e la popolazione.\nTutti questi aspetti sono presenti nella crisi interna all'ordine del 1437-1440. La gestione di Paul von Russdorf (\"Hochmeister\" dal 1422 al 1441) fu messa in discussione dal maestro di Germania (\"Deutschmeister\", un ruolo nell'ordine) Eberhard von Seinsheim: lamentandosi dell'emarginazione crescente della provincia di Germania nella gestione politica, chiese a Russdorf di ritornare alle antiche abitudini che, secondo lui (gli statuti del 1329, sui quali egli si basava, sono andati perduti), attribuivano ampie responsabilit\u00e0 al \"Deutschmeister\".\nUn secondo avviso giunse l'anno successivo, nel 1438. Russdorf design\u00f2 come maestro di Livonia uno dei suoi fedeli, Heinrich von Nothleben, un renano, imposto contro l'opinione della maggioranza westfaliana dei fratelli di Livonia che sosteneva Heidenreich Vincke von Overberg: un ampio dibattito tra le due correnti politiche nell'attuale Lettonia ed Estonia era in effetti gi\u00e0 nato da un po' di tempo: dopo la battaglia di Grunwald (1410), a cui i teutonici parteciparono venendo sconfitti in maniera clamorosa, l'unica cosa su cui le due fazioni concordavano era la necessit\u00e0 di subire meno l'influenza dell\"'Hochmeister\" e pertanto si misero in atto per giungere ad una completa autonomia gestionale. In una situazione siffatta, i livoniani decisero di cogliere l'attimo e allearsi con il maestro di Germania il 29 luglio 1439. Nello stesso momento, tre commende di Prussia orientale, tra le quali quella di K\u00f6nigsberg, si ribellarono alla direzione dell'ordine e chiesero riforme: il ritorno alla regola e agli statuti quanto alla disciplina, alle sanzioni, al reclutamento; l'elezione del gran maestro da parte di un capitolo rappresentativo di tutte le lingue; l'imparzialit\u00e0 degli ispettori, gli agenti di controllo inviati dal maestro nelle commende. Insomma, si trattava di passare da una sorta di monarchia autoritaria a una repubblica aristocratica.\nRussdorf super\u00f2 la crisi dividendo i suoi avversari. Fece alcune concessioni alle citt\u00e0 sull'imposta, durante la riunione della dieta (l'assemblea rappresentante i diversi stati - sociali- di Prussia) del 5 maggio 1440, e si sbarazz\u00f2 dei problemi interni dell'ordine. Nulla poteva mettersi in moto senza l'unione di tutti i malcontenti.\nPaul von Rusdorf mor\u00ec nel 1441."}
{"id": "1459930", "revid": "767487", "url": "https://it.wikipedia.org/wiki?curid=1459930", "title": "Arca russa", "text": "Arca russa () \u00e8 un film del 2002, diretto da Aleksandr Sokurov. Il film ha la particolarit\u00e0 di essere un intero piano-sequenza (ovvero senza stacchi). \u00c8 stato presentato in concorso il 22 maggio 2002 al 55\u00ba Festival di Cannes.\nTrama.\nPer tutta la durata del film vediamo attraverso gli occhi di un personaggio non identificato, del quale sentiamo la voce, che si ritrova, come in un sogno, nel Palazzo d'Inverno di San Pietroburgo, un tempo residenza degli Zar e oggi museo. L'unica persona che sembra vedere il nostro visitatore \u00e8 un diplomatico francese dell'Ottocento, il marchese Astolphe de Custine, che lo accompagna nel percorso attraverso il palazzo.\nAttraversando le varie sale e i corridoi i due visitatori si muovono anche attraverso le epoche della storia russa: vediamo Pietro il Grande, l'imperatrice Caterina II, gli zar Nicola I e Nicola II, fino ai visitatori del museo dell'Ermitage dei giorni nostri. Il viaggio si conclude con una sfarzosa festa al termine della quale una folla di nobili russi si riversa fuori dal palazzo. E si scopre che il palazzo si trova sospeso sul mare in eterno.\nRealizzazione.\nAl film hanno lavorato pi\u00f9 di 4.500 persone, tra cui 867 attori, 3 orchestre e 22 assistenti alla regia. \u00c8 stato girato in digitale con una videocamera \"Sony HDW-F900\" realizzata appositamente e montata su una steadicam; il video \u00e8 stato registrato in formato non compresso su un hard disk speciale che poteva contenere fino a 100 minuti di filmato.\nLa ripresa \u00e8 avvenuta nel palazzo dell'Ermitage di San Pietroburgo, il 23 dicembre 2001; per riuscire ad effettuare la ripresa sono stati necessari quattro tentativi, poich\u00e9 i primi tre sono stati sospesi a causa di errori tecnici. Il primo tentativo \u00e8 stato interrotto dopo cinque minuti, e - dopo altri due tentativi falliti - la ripresa finale \u00e8 andata a buon fine e il film \u00e8 stato completato in 90 minuti.\nIn un'intervista del 2002 Tilman B\u00fcttner, direttore della fotografia e operatore della steadicam, ha dichiarato che il suono \u00e8 stato registrato separatamente, in un secondo momento, rispetto al video."}
{"id": "1459933", "revid": "30610", "url": "https://it.wikipedia.org/wiki?curid=1459933", "title": "Mauro Suma", "text": "Carriera.\nGiornalista pubblicista dal 1986, diventa professionista nel 1994. Inizia la sua carriera collaborando con il quotidiano \"La Notte\" dal 1984 al 1986, curando la rubrica sulla Serie C e sul calcio dilettantistico. Nel 1988 organizza il Premio Giornalistico \"Giancarlo Siani\" (vittima della camorra), riservato a tutte le scuole medie inferiori della zona sud della Provincia di Milano.\nQuindi passa a \"Il Giorno\", dove collabora fino al 1991 come corrispondente per le pagine di cronaca nera e bianca. Dal 1990 al 1993 \u00e8 il responsabile editoriale dei programmi ufficiali stadio di AC Milan e FC Internazionale caratterizzandosi come esperto, sostenitore e tifoso del Milan e delle sue vicende calcistiche, fino a giungere successivamente alla direzione di Milan Channel (oggi conosciuto come \"Milan TV\"), canale satellitare ufficiale del Milan. Passa quindi a condurre programmi sportivi e di informazione, dapprima per Radio 105 dal 1993 al 1996 e, dopo la direzione editoriale per diciotto mesi dell'emittente Sei Milano, per la tv locale lombarda Telenova nel biennio 1998-1999. \u00c8 inoltre telecronista di partite di calcio internazionale per TELE+ dal 1996 al 1998 e dal 1\u00ba dicembre 1999 per la versione in lingua italiana del canale paneuropeo Eurosport, ruolo ricoperto fino al 31 dicembre 2008.\nDal 16 dicembre 1999 al 31 luglio 2016 \u00e8 stato direttore di Milan Channel.\nDal 2017 \u00e8 opinionista di Milan TV, dall'aprile 2018 coordinatore editoriale di Milan TV. Confeziona e realizza contenuti editoriali per tutte le piattaforme digital di AC Milan.\nDalla stagione 2007-2008 \u00e8 telecronista di parte \"milanista\" sul secondo flusso audio di Sky Sport in occasione di tutte le partite di Serie A dei rossoneri, oltre a collaborare stabilmente con le trasmissioni Qui studio a voi stadio e Azzurro Italia, in onda su Telelombardia e Antenna 3, all'interno delle quali rappresenta l'opinionista milanista per eccellenza. Da inizio agosto 2017 fino al termine del 2019, ha curato e condotto il programma di approfondimento sul Milan \"Milan News\" insieme a Pietro Mazzara e Antonio Vitiello in onda ogni gioved\u00ec dalle 12 alle 13 su RMC Sport Network. \nMauro Suma \u00e8 editore del sito \"derbyderbyderby.it\", che fa parte del network Gazzanet, dialoga con i tifosi rossoneri attraverso il proprio canale youtube e collabora a livello radiofonico con la trasmissione di Emilio Bianchi su Radio Reporter tema Milan e sul piano testuale con MilanNews.it sempre tema Milan."}
{"id": "1459934", "revid": "339392", "url": "https://it.wikipedia.org/wiki?curid=1459934", "title": "Pseudo Apollodoro", "text": ""}
{"id": "1459935", "revid": "2014155", "url": "https://it.wikipedia.org/wiki?curid=1459935", "title": "Enrico I di Navarra", "text": "Origine.\nEnrico era il figlio maschio ultimogenito di Tebaldo \"il Saggio\", re di Navarra (Tebaldo I), conte di Champagne (Tebaldo IV) e conte di Brie, e della sua terza moglie Margherita di Borbone-Dampierre (\u20201256), che, secondo la cronaca di Alberic de Trois-Fontaines era la figlia secondogenita del signore di Borbone, Arcimbaldo VIII e di Guigone de Forez, figlia di Guido III Conte di Forez e della sua seconda moglie, Adelasia.&lt;br&gt;Tebaldo I di Navarra, secondo Goffredo di Villehardouin, nel suo \"Chronicles of the Crusades\" (non consultato), era l'unico figlio maschio del conte di Champagne, Tebaldo IIIe di Bianca di Navarra, che, secondo il \"Nobiliario de D. Pedro Conde de Barcelos hijo del Rey D. Dionis de Portugal\" Bianca era figlia del re di Navarra Sancho VI \"il Saggio\" e Sancha di Castiglia, figlia del re di Le\u00f3n e Castiglia, Alfonso VII e di Berenguela di Barcellona, figlia del conte di Barcellona, Raimondo Berengario III e quindi sorella del principe d'Aragona e conte di Barcellona Raimondo Berengario IV.\nBiografia.\nSuo padre Tebaldo IV di Champagne, nel 1234, dopo la morte del fratello di sua madre Bianca di Navarra, il re di Navarra, Sancho VII il Forte, senza discendenza, era stato scelto come re dai navarresi ed aveva ricevuto la corona di Navarra, come Tebaldo I.\nSuo padre Tebaldo I mor\u00ec nel 1253; secondo gli \"Obituaires de Sens Tome I.1, Eglise cath\u00e9drale de Sens, Obituaire du xiii si\u00e8cle\", Tebaldo I (\"Theobaldus illustris rex Navarre et comes Campanie\") mor\u00ec il 1\u00ba maggio (\"Kal Mai\"); invece, secondo le \"Cor\u00f3nicas navarras\" (non consultate), mor\u00ec l'8 luglio a Pamplona, dove fu tumulato nella cattedrale di Santa Maria di Pamplona.&lt;br&gt;Suo fratello, Tebaldo, il figlio maschio primogenito, gli succedette come re di Navarra (Tebaldo II) e conte di Champagne (Tebaldo V), sotto la reggenza della madre, Margherita di Borbone-Dampierre, che resse il governo sino alla sua morte; nel documento n\u00b0 574 del \"Cartulaire de Hugues de Chalon (1220-1319)\", Margherita si cita come regina di Navarra e contessa palatina di champagne e di Brie (\"royne de Navarre, de Champaigne et de Brye conteste palatine\").\nSua madre, Margherita mor\u00ec nel 1256; secondo gli \"Obituaires de Sens Tome I.2, Chapelle Saint-Blaise, \u00e0 Provins\", Margherita (\"Margarita regina\") mor\u00ec il 29 marzo; invece, secondo le \"Cor\u00f3nicas navarras\" (non consultate), mor\u00ec 12 aprile a Provins, Brie, Francia. Il suo corpo fu inumato nell'abbazia di Clairvaux.\nA Melun (Senna e Marna), nel 1269, Enrico (\"Henricus rex Navarr\u00e6 comesque Campani\u00e6\"), come ci viene confermato dalle \"Gesta Philippi Tertii Francorum Regis\", spos\u00f2 la nipote del re di Francia, Luigi IX il Santo, Bianca d'Artois e sorella del conte di Artois, Roberto II (\"sorore comitis Attrebatensis Roberti\"), che secondo la \"Genealogia Ducum Brabanti\u00e6 Heredum Franci\u00e6\" era figlia del conte di Artois, Roberto I (figlio del re di Francia Luigi VIII e di Bianca di Castiglia) e Matilde del Brabante (1248-1302), figlia del conte del Brabante, Enrico II e di Maria di Svevia. \nSecondo la \"Cronaca\" di Guglielmo di Nangis, l'anno dopo, nel 1270, suo fratello, Tebaldo II, part\u00ec alla volta della Tunisia, al seguito del suocero, Luigi IX il Santo e, in quello stesso anno, durante il viaggio di ritorno dall'ottava crociata, Tebaldo II, mor\u00ec a Trapani.&lt;br&gt;Dato che il fratello era senza discendenza legittima, Enrico gli subentr\u00f2 nei titoli di re di Navarra (Enrico I), conte di Champagne (Enrico III) e di Brie. \nDapprima conferm\u00f2 i \"Fuero general de Navarra\" (\"Carta generale del Regno di Navarra\", raccolta di leggi che limitava anche il suo potere, delegandolo a un consiglio di dodici nobili, quindi una sorta di costituzione che definiva il potere del Re e quello dei nobili e le procedure giudiziarie). Fu codificata per la prima volta, in seguito ad emendamenti (\"amejoramientos\") nel 1330 e poi una seconda volta nel 1419.\nPoi si trasfer\u00ec in Francia per giurare fedelt\u00e0 al re di Francia Filippo III l'Ardito, succeduto a Luigi il Santo, morto a Tunisi, durante l'ottava crociata.\nEnrico ricevette il rito dell'unzione e dell'incoronazione rispettivamente nel 1271 e nel 1273.Nel 1273, le sorelle Margherita, duchessa consorte di Lorena e Beatrice, duchessa consorte di Borgogna, rinunciarono ad ogni diritto alla successione sulla contea di Champagne, a favore di Enrico il Grosso.\nEnrico regn\u00f2 per circa quattro anni, dimostrandosi attento ai problemi dei suoi sudditi, concedendo privilegi a paesi e citt\u00e0 come Estella, Los Arcos e Viana ed inoltre ebbe un ottimo rapporto con la nobilt\u00e0 navarrese.\nEnrico mor\u00ec, sembra a causa dell'obesit\u00e0, nel 1274, all'et\u00e0 di trent'anni e secondo la \"Cronaca\" di Guglielmo di Nangis, Enrico mor\u00ec nel regno di Navarra (\"Henricus rex Navarr\u00e6 comesque Campani\u00e6 in regno Navarr\u00e6\"), e fu tumulato a Pamplona, e poich\u00e9 il suo primogenito, Tebaldo, era morto alcuni mesi prima, per una caduta nel castello di Estella, lasci\u00f2 il regno ad una bambina di circa un anno, Giovanna, che la madre, Bianca d'Artois, che era cugina prima del re di Francia, Filippo l'Ardito, port\u00f2 con s\u00e9 alla corte di Francia, a Parigi, ed il re invi\u00f2 immediatamente in Navarra Eustache de Beaumarchez, per curare gli interessi della piccola cugina, regina di Navarra e gli eserciti francesi si impadronirono della Navarra.\nDiscendenza.\nEnrico e Bianca ebbero due figli:\nEnrico ebbe anche un figlio illegittimo da un'amante, della casata dei Lacarra, della quale non si conosce il nome n\u00e9 gli ascendenti:"}
{"id": "1459940", "revid": "125693626", "url": "https://it.wikipedia.org/wiki?curid=1459940", "title": "Sergio Friscia", "text": "Biografia.\nNel 1986 inizia come disc jockey in alcune discoteche della sua citt\u00e0 e dal 1989 fa l'animatore nei villaggi turistici e in seguito lavora come conduttore radiofonico in radio regionali.\nNel 1990 inizia a lavorare su emittenti televisive locali siciliane, conducendo programmi comici di variet\u00e0.\nNel 1997 entra a far parte dei comici di \"Macao\", in onda su Rai 2.\nSuccessivamente interpreta fiction, film e spettacoli teatrali. Tra questi, \"Il capo dei capi\" in onda su Canale 5, \"Le ali\", in onda su Rai 1 e \"Squadra antimafia - Palermo oggi\", in onda su Canale 5, interpretando nelle prime due stagioni Nardo Abate, fratello maggiore di Rosy Abate.\nAl cinema ha interpretato il professor Saro Li Causi nel film \"Quell'estate felice\" diretto da Beppe Cino, e il brutto ceffo in \"Oggi sposi\" diretto da Luca Lucini.\nDalla primavera 2013 partecipa al programma televisivo \"Striscia la notizia\", con l'imitazione di Beppe Grillo.\nIl 20 settembre 2014 co-conduce in diretta nel fine settimana di Rai 2 il programma di Michele Guard\u00ec \"Mezzogiorno in famiglia\", al fianco di Amadeus e di Alessia Ventura.\nIl 26 ottobre 2015 esce il suo primo album dal titolo \"L'altro me\", prodotto da Studio Chirco.\nNel 2015 \u00e8 don Vincenzo nel film di Leonardo Pieraccioni \"Il professor Cenerentolo\".\nDa gennaio 2016, la domenica pomeriggio, entra a far parte del cast di \"Domenica In\", condotto da Paola Perego e Salvo Sottile su Rai 1.\nDal 9 al 13 febbraio 2016 ha condotto l'anteprima del Festival di Sanremo.\nNel 2016 \u00e8 sul set di \"MMA Love never dies\", diretto da Riccardo Ferrero e uscito nell'ottobre dello stesso anno.\nConduce il programma comico on the road \"Ah Ah Car\" su Rai 4.\nDal 28 novembre 2016 torna alla radio, come conduttore, nel cast di \"Tutti pazzi per RDS\".\nNel 2017 partecipa al nuovo film di Ficarra e Picone \"L'ora legale\" e nel 2018 \u00e8 tra gli interpreti del film degli Arteteca, intitolato \"Finalmente Sposi\", diretto da Lello Arena.\nNel 2017 Friscia pubblica il suo primo libro autobiografico intitolato \"Un girovita da mediano\", edito da Rai Eri, distribuito da Mondadori.\nHa partecipato, al cinema, alla commedia dal titolo \"Compromessi sposi\", in cui ha recitato al fianco di Vincenzo Salemme e Diego Abatantuono, con la regia di Francesco Miccich\u00e8.\nHa condotto dal 2008 al 2018 il programma \"Mezzogiorno in famiglia\" ogni weekend su Rai 2.\nNel 2019 \u00e8 tra gli interpreti del film \"Tuttapposto\", diretto da Gianni Costantino.\nNel 2019 in teatro interpreta il personaggio Nello il genio dell'anello nel musical \"Aladin - il Musical Geniale\", scritto e diretto da Maurizio Colombi.\nNel 2020 \u00e8 tra gli interpreti del film di Aurelio Grimaldi \"Il delitto Mattarella\" e del film \"Free - liberi\" di Fabrizio Maria Cortese.\nConduce ogni mattina, in diretta dalle 10:00 alle 12:00, insieme ad Anna Pettinelli il programma \"Anna e Sergio... quelli della mattina\" su RDS.\nVeste i panni di Beppe Grillo nel telegiornale satirico \"Striscia la notizia\". Tra l'ottobre e il novembre 2020 \u00e8 stato conduttore insieme a Salvo Ficarra per una breve sostituzione di Valentino Picone, che \u00e8 risultato positivo al SARS-CoV-2.\nConduce poi \"Striscia la notizia\" con Roberto Lipari dal 3 novembre al 11 dicembre 2021 e di nuovo dal 2 al 12 febbraio 2022 per la positivit\u00e0 al COVID di Enzo Iacchetti."}
{"id": "1459941", "revid": "1529788", "url": "https://it.wikipedia.org/wiki?curid=1459941", "title": "Rocca Calascio", "text": "Rocca Calascio \u00e8 l'unica frazione del comune italiano di Calascio, in provincia dell'Aquila, dal cui centro abitato dista circa 3 km per un dislivello di 200 metri.\nLa rocca \u00e8 costituita da un castello e dal borgo medievale adiacente; quest'ultimo, che si sviluppa verso sud-ovest, \u00e8 costituito da una parte alta, pi\u00f9 antica, di cui rimangono solamente alcuni resti archeologici e una parte bassa, pi\u00f9 recente e parzialmente recuperata. Sul versante opposto di nord-est, verso Campo Imperatore, \u00e8 invece la chiesa di Santa Maria della Piet\u00e0.\nIl castello, situato quasi a 1500 metri di altezza, \u00e8 tra i pi\u00f9 elevati d'Italia e d'Europa ed \u00e8 considerato uno dei simboli dell'Abruzzo. La rocca, baricentrica tra l'altopiano di Campo Imperatore e quelli sottostanti di Navelli e del Tirino, \u00e8 inserita in un contesto di grande valore paesaggistico e ricompresa nel Parco nazionale del Gran Sasso e Monti della Laga di cui costituisce una delle principali mete turistiche.\nStoria.\nAnche se non vi sono fonti certe, la prima edificazione del Castello di Rocca Calascio viene fatta risalire Ruggero II d'Altavilla, che volle la costruzione di questa fortificazione dopo la conquista normanna. Gi\u00e0 attorno all'anno Mille quest'area si dimostrava popolata e di forte interesse strategico militare e vi era infatti un imponente sistema difensivo di avvistamento, che si estendeva dagli Appennini al mare Adriatico e serviva a monitorare questo territorio, da sempre vittima di invasioni. Di questo sistema un punto di fondamentale importanza era la rocca di Calascio, poi trasformata in castello nel XII secolo. Nel 1380 la torre originale di Rocca Calascio apparve per la prima volta in una carta catastale come torre di avvistamento isolata a scopo difensivo. \nDurante il Medioevo attorno a essa si svilupp\u00f2 il borgo di Rocca Calascio. Esso fece parte \u2013 con Calascio, Carapelle Calvisio, Castelvecchio Calvisio e Santo Stefano di Sessanio \u2013 della celebre baronia di Carapelle.\nFu Ferdinando I di Napoli che, sul finire del XV secolo, decise di concedere la propriet\u00e0 del complesso ad Antonio Todeschini, membro della famiglia Piccolomini Todeschini, che nel 1463 volle ulteriori lavori per rafforzare la fortificazione, portandola alla forma attuale.\nDurante la dominazione di Todeschini la rocca smise di avere una funzione meramente militare e inizi\u00f2 ad assumere un ruolo economico e sociale. La struttura infatti si trovava sulla direttrice del regio tratturo per Foggia, luogo cui i pastori da sempre conducevano i loro greggi nella transumanza; la torre si presentava come il presidio perfetto per il controllo di questa attivit\u00e0. Sotto la dominazione aragonese venne istituita la Dogana della mena delle pecore in Puglia, che diede nuova linfa all'economia della zona. La pastorizia e le attivit\u00e0 a essa legate diventarono quindi la principale fonte di reddito del borgo, del castello e dell'area circostante, tanto che nel 1470 i paesi della Baronia possedevano oltre 90.000 pecore; la zona divent\u00f2 inoltre un fulcro della produzione e del commercio della lana. Proprio in questo periodo, a conseguenza della nuova funzione della Rocca, si svilupp\u00f2 ancora di pi\u00f9 il piccolo borgo sottostante, anch'esso fortificato. Nel 1579 il borgo e il castello vennero acquistati dalla famiglia fiorentina dei Medici per 106.000 ducati grazie all'accordo di vendita tra Costanza Piccolomini e Francesco I de' Medici, granduca di Toscana.\nIl violento terremoto dell'Aquila del 1703 danneggi\u00f2 il castello e distrusse quasi interamente il borgo sottostante; fu ricostruita solo la parte bassa del borgo medievale, mentre il resto della popolazione trov\u00f2 rifugio pi\u00f9 a valle, nell'attuale abitato di Calascio. Nei decenni seguenti, dopo il passaggio alla dominazione borbonica nel 1734, la rocca fu progressivamente abbandonata, fino a risultare completamente disabitata nel 1957.\nA partire dagli anni '80 del XX secolo il castello \u00e8 stato sottoposto a lavori di restauro e consolidamento e alcune abitazioni del borgo medievale sono state recuperate e convertite a strutture ricettive. Rocca Calascio e il suo castello sono cos\u00ec diventati una delle principali mete turistiche dell'Abruzzo aquilano. Ci\u00f2 nonostante il castello ed il borgo sono tuttora semi spopolati.\nMonumenti e luoghi d'interesse.\nArchitetture religiose.\nNelle vicinanze della rocca, sul sentiero che porta a Santo Stefano di Sessanio e a Campo Imperatore, si trova la chiesa di Santa Maria della Piet\u00e0, eretta nel 1596 sul luogo dove, secondo la leggenda, la popolazione locale ebbe la meglio su una banda di briganti.\nLa chiesa, probabilmente fondata su una preesistente edicola rinascimentale, presenta una struttura esterna a pianta ottagonale con un ambiente adibito a sacrestia appoggiato a una delle facciate e una cupola a otto spicchi. L'interno, articolato su un sistema di paraste tuscaniche, presenta un dipinto raffigurante la \"Vergine miracolosa\" e una scultura di \"San Michele armato\" che raffigurano l'evento a cui secondo la tradizione si deve la costruzione della chiesa stessa (la cacciata dei briganti). Il tempio \u00e8 oggi adibito a semplice oratorio ed \u00e8 meta di fedeli e devoti.\nArchitetture civili.\nSul lato di sud-ovest della rocca, lungo il sentiero che sale dall'abitato di Calascio, \u00e8 il borgo medievale che costituisce con il castello un unico organismo fortificato. Il suo sviluppo \u00e8 legato alle modeste dimensioni del castello e all'esiguit\u00e0 di uomini che riusciva a ospitare, oltre che alla necessit\u00e0 di salvaguardare la popolazione dagli assalti di invasori. Il collegamento con il castello avveniva attraverso un ponte levatoio in legno, oggi sostituito da una semplice rampa.\nPu\u00f2 essere distinto in due parti, una originaria adiacente al castello e una pi\u00f9 recente e posta pi\u00f9 a valle. La parte alta, di cui rimangono solo alcuni ruderi, cadde in disuso gi\u00e0 in seguito alle distruzioni causate dai terremoti del 1348-49 e dal terremoto dell'Aquila del 1461, venendo completamente abbandonata con il sisma del 1703; la parte bassa fu abitata fino al secondo dopoguerra per essere poi sottoposta ad alcuni interventi di recupero sul finire del XX secolo.\nArchitetture militari.\nIl castello \u00e8 il monumento pi\u00f9 significativo dell'intera rocca. \u00c8 posto sul punto pi\u00f9 alto del crinale, in posizione dominante su tutte le vallate circostanti.\nCultura.\nIl borgo di Rocca Calascio \u00e8 oggi un polo culturale, sede di numerosi eventi di diversa tematica, come la falconeria, concerti di musica classica e manifestazioni storico culturali.\nCinema.\nRocca Calascio e il suo progressivo spopolamento sono stati oggetto, nel 1968, del documentario \"Nel silenzio dei sassi\" di Romano Scavolini.\nNel borgo sono inoltre stati girati diversi film, tra cui Ladyhawke, Il nome della rosa, Amici miei - Atto II\u00ba e The American.\nSport.\nCon la diffusione del turismo sportivo la Rocca di Calascio \u00e8 diventato un luogo d'incontro per gli amanti dello sport all'aria aperta, da qui infatti partono diversi percorsi di trekking."}
{"id": "1459945", "revid": "240277", "url": "https://it.wikipedia.org/wiki?curid=1459945", "title": "Ferrovia Civitanova Marche-Fabriano", "text": "La ferrovia Civitanova Marche-Fabriano \u00e8 una linea ferroviaria italiana di interesse regionale, posta nel territorio della regione Marche. Essa unisce l'entroterra marchigiano con la costa adriatica. Inizia come diramazione della ferrovia Adriatica presso Civitanova Marche e prosegue nella provincia di Macerata confluendo poi nella linea Roma-Ancona - presso Albacina - giungendo infine a Fabriano.\nStoria.\nIl primo progetto della Civitanova Marche-Fabriano come parte del tracciato della progettata trasversale Roma-Ancona venne sviluppato nel 1846 nello Stato Pontificio (di cui faceva parte il territorio delle Marche) quando venne eletto papa Pio IX (al secolo Giovanni Mastai Ferretti), che era di Senigallia.\nGi\u00e0 nel 1845 Carlo Ilarione Petitti di Roreto aveva ipotizzato ben tre alternative per il percorso da seguire: quella della Valle del Chienti, quella per le valli dell'Esino, del Sentino e del Chiascio e infine quella per le valli del Potenza, del Giano e del Chiascio. La Segreteria di Stato studi\u00f2 infatti un piano generale di ferrovie da costruire contenuto nella \"Notificazione\" del 7 novembre 1846 che comprendeva una linea trasversale destinata a collegare Roma con Napoli e \"linee che corrono i luoghi pi\u00f9 popolosi dell'Umbria come Foligno e le valli del fiume Potenza fino Ancona\". Il percorso si snodava per Terni, Foligno, Nocera Umbra e attraverso la valle del fiume Potenza in cui si trovavano Castelraimondo, San Severino, Macerata e fino al mare Adriatico in prossimit\u00e0 di Porto Recanati risalendo ad Ancona. Questa ultima tratta era in pratica il tracciato dell'attuale Civitanova Marche-Albacina.\nA partire dal 1848 si manifest\u00f2 la preferenza dei progettisti in favore del valico di Fossato di Vico tra Gualdo e Fabriano scendendo verso la valle dell'Esino fino a Falconara a nord di Ancona. Questo progetto, approvato dal Governo Pontificio con un Decreto del 1856, fu poi recepito dal Governo Italiano e nel 1866 la linea Roma-Ancona era ormai realizzata con l'attuale tracciato.\nPerso il collegamento con Roma, nel 1861 la Provincia di Macerata commission\u00f2 al Genio Civile l'incarico di studiare un progetto per la realizzazione di una linea che subito dopo Fabriano (ad Albacina) piegasse a sud-est per congiungersi poi con la ferrovia Adriatica, allo scopo di avere un collegamento ferroviario con Roma, e con l\"Adriatica\", da cui la linea doveva staccarsi a Civitanova Marche, toccare Macerata, seguire il Chienti fino a Tolentino e proseguire lungo il fiume Potenza congiungendo San Severino, Castelraimondo, Matelica e Albacina.\n, si dovette attendere fino al 1879 quando la legge Baccarini n. 5002 del 1879, accollando allo Stato l'onere della costruzione delle ferrovie complementari, consent\u00ec di por mano ai lavori iniziati nel 1884 e ultimati nel 1888.\nLa linea venne incorporata nella Rete Adriatica e gestita dalla Societ\u00e0 Italiana per le strade ferrate meridionali fino al 1905 quando pass\u00f2 a Ferrovie dello Stato.\nLa linea venne ripristinata gi\u00e0 nell'ottobre 1945 nel tratto Civitanova Marche-Macerata e nel dicembre successivo l'intera linea.\nIl 1\u00ba dicembre 2016 \u00e8 stato approvato dal CIPE il \"Piano Operativo FSC 2014-2020\" con il quale sono stati stanziati \u20ac 39 milioni per l'elettrificazione della linea ferroviaria. I lavori di elettrificazione hanno comportato la chiusura della linea dal 1\u00ba luglio al 25 agosto 2019.\nIl 29 luglio 2020 \u00e8 stata inaugurata la stazione di Macerata Universit\u00e0, entrata in funzione il 4 ottobre dello stesso anno.\nCaratteristiche.\nLa linea \u00e8 una ferrovia a binario semplice non elettrificato per gran parte del percorso. Il tronco Albacina-Fabriano, in comune alla ferrovia Roma-Ancona, \u00e8 elettrificato in corrente continua a 3000 volt e tra il P.M.\n228 e Fabriano \u00e8 presente il doppio binario banalizzato. La gestione di entrambe le infrastrutture \u00e8 affidata a RFI.\nLe caratteristiche tecniche della linea sono le seguenti:\nTraffico.\nNella tratta circolano treni, tutti regionali, che possono essere limitati sia ai due capolinea che a Macerata che proseguire successivamente sulle tratte Civitanova Marche-Ancona e Civitanova Marche-Ascoli Piceno. I nodi di interscambio con altre linee sono nelle stazioni di Fabriano, Albacina e Civitanova Marche."}
{"id": "1459946", "revid": "92723", "url": "https://it.wikipedia.org/wiki?curid=1459946", "title": "Cronache di Ioachim", "text": "Le Cronache di Ioachim sono un testo storico scoperto da Vasilij Tati\u0161\u010dev nella prima met\u00e0 del XVIII secolo. Andate perdute dopo il 1784 sono giunte fino ad oggi grazie all'opera di quest'ultimo che ha trascritto gran parte del loro contenuto. Le Cronache descrivono la Storia precedente al X secolo della Rus' di Kiev e di Velikij Novgorod e sarebbero state, a detta del loro scopritore, una raccolta del XVII secolo, composta dal Patriarca Gioacchino, di fonti coeve a tale periodo.\nSeppur le Cronache attirarono grande attenzione tra gli storici, essendo antecedenti persino alla Cronaca degli anni passati, pi\u00f9 di un dubbio fu sollevato riguardo alla loro reale esistenza, causato da una parte dalla scomparsa dei manoscritti originali e dall'altra da un linguaggio giudicato a tratti troppo \"moderno\" rispetto all'epoca storica in cui avrebbero dovuto essere state scritte.\nIl primo a sollevare dubbi al riguardo fu Nikolaj Michajlovi\u010d Karamzin, il quale le considerava una sorta di scherzo di Tati\u0161\u010dev. Alcuni ricercatori contemporanei ritengono tuttavia che le Cronache siano realmente esistite e che il loro contenuto fosse riferibile ad opere precedenti al XV secolo."}
{"id": "1459949", "revid": "23117", "url": "https://it.wikipedia.org/wiki?curid=1459949", "title": "Sidnei Rechel da Silva Junior", "text": ""}
{"id": "1459952", "revid": "287204", "url": "https://it.wikipedia.org/wiki?curid=1459952", "title": "Konrad von Erlichshausen", "text": "Biografia.\nKonrad proveniva da Ellrichshausen in Svevia, oggi parte di Satteldorf nel Baden-W\u00fcrttemberg. Nei primi anni della sua carriera fu un grande alleato di Michael K\u00fcchmeister von Sternberg e successivamente, sotto la reggenza di quest'ultimo, ottenne il titolo di Gran Komtur e Gran Maresciallo.\nDopo la sconfitta del Gran Maestro nella Battaglia di Grunwald (1410) e i risultati della Prima Pace di Toru\u0144 (1411), il potere dell'ordine inizi\u00f2 a venir meno. I debiti e le alte tasse richieste causarono una forte opposizione della regione della Prussia e delle citt\u00e0 della Lega Anseatica. L'opinione di Konrad si trovava in conflitto con quella del Gran Maestro Paul von Rusdorf, il che caus\u00f2 un suo declassamento. Egli guid\u00f2 l'opposizione dell'ordine che forzo von Rusdorf a dare le proprie dimissioni dall'incarico di Gran Maestro dell'Ordine Teutonico il 2 gennaio 1441.\nDopo essere stato scelto come Gran Maestro nel 1441, Konrad tent\u00f2 di riformare l'Ordine Teutonico provando a negoziare un compromesso con le citt\u00e0 prussiane e con coloro che avevano contribuito alla formazione della Confederazione Prussiana.\nDurante il suo governo, nel 1443, Konrad resse la Fortezza di Handfeste a Arys (Orzysz) con un'area di 790.000 ettari. Mentre era in visita a Seehesten (Szestno) egli rinnov\u00f2 le leggi locali ed a Sensburg (Mr\u0105gowo) il 20 febbraio 1444, i diritti cittadini. Successivamente fond\u00f2 la citt\u00e0 di Krausendorf (Kruszewiec) presso Rastenburg (K\u0119trzyn).\nI piani di Konrad, ad ogni modo, non si realizzarono completamente dal momento che egli mor\u00ec al Castello di Marienburg nel 1449 e venne sepolto nel mausoleo sottostante la Cappella di Sant'Anna, come molti dei suoi predecessori. Gli succedette il nipote, Ludwig von Erlichshausen, che guid\u00f2 l'ordine nella Guerra dei Tredici anni."}
{"id": "1459955", "revid": "23117", "url": "https://it.wikipedia.org/wiki?curid=1459955", "title": "Crizam C\u00e9sar de Oliveira Filho", "text": ""}
{"id": "1459956", "revid": "119797814", "url": "https://it.wikipedia.org/wiki?curid=1459956", "title": "Sforzo normale", "text": "Lo sforzo nominale (generalmente indicato con \"\u03c3\", sigma) \u00e8 uno sforzo che agisce in maniera perpendicolare a una data superficie.\nCome ogni sforzo, viene definito fisicamente come una forza per unit\u00e0 di area, quindi \u00e8 misurato con le stesse unit\u00e0 della pressione, ad esempio in Pascal (Pa) = N/m2. In generale viene definito considerando la componente della forza perpendicolare alla superficie e dividendo tale valore per l'area della superficie.\nTale concetto intuitivamente \u00e8 facilmente applicabile su superfici piane (ad esempio la faccia di un cubo), in quanto la direzione perpendicolare a tali superfici \u00e8 individuata univocamente su tutta l'estensione della superficie stessa; nel caso la superficie abbia invece una curvatura nello spazio (ad esempio la superficie di una sfera), in ogni punto possiamo definire una diversa direzione perpendicolare alla superficie considerata. \nPer superfici non piane, quindi, lo sforzo normale viene necessariamente definito in maniera puntuale, facendo ricorso alla teoria matematica dei limiti.\nLa composizione di pi\u00f9 sforzi normali pu\u00f2 dare luogo a:"}
{"id": "1459958", "revid": "647919", "url": "https://it.wikipedia.org/wiki?curid=1459958", "title": "Helton da Silva Arruda", "text": ""}
{"id": "1459963", "revid": "1543377", "url": "https://it.wikipedia.org/wiki?curid=1459963", "title": "Albaron di Savoia", "text": "L'Albaron di Savoia (detto anche pi\u00f9 semplicemente \"Albaron\") \u00e8 una montagna delle Alpi Graie alta 3.638\u00a0m s.l.m. La vetta si trova interamente in territorio francese, a poca distanza dal confine con l'Italia.\nCaratteristiche.\nNel versante italiano la vetta si trova alla testata della Val d'Ala; dalla parte francese la vetta domina l'abitato di Bonneval-sur-Arc.\nLa vetta si presenta particolarmente pianeggiante; di contro sono particolarmente ripidi e scoscesi i suoi vari versanti.\nLa montagna nei suoi versanti \u00e8 contornata da diversi ghiacciai: a sud il \"Ghiacciaio del Colerin\"; ad ovest il \"Ghiacciaio del Grand Fond\"; a nord il \"Ghiacciaio Superiore del Vallonet\" ed il \"Ghiacciaio Inferiore del Vallonet\" ed infine ad est il Ghiacciaio des Evettes.\nSalita alla vetta.\nDal versante italiano \u00e8 possibile raggiungere la vetta partendo dal Pian della Mussa e passando eventualmente dal rifugio Bartolomeo Gastaldi. Dal rifugio si sale il lungo \"ghiacciaio del Gias\" fino ad arrivare al confine situato al \"Colle dell'Albaron\" (3.250\u00a0m). Dal colle si raggiunge la \"Sella dell'Albaron\" (3.450\u00a0m) che divide l'Albaron di Savoia dal monte Collerin. Dalla Sella si raggiunge in breve la vetta per facile cresta.\nDal versante francese \u00e8 possibile raggiungere la vetta facendo tappa al rifugio dell'Averole oppure al rifugio des Evettes.\nDal rifugio dell'Averole si sale il \"Ghiacciaio del Collerin\" e poi si tratta di salire la faccia rocciosa della vetta.\nPartendo dal rifugio des Evettes occorre salire il ghiacciaio des Evettes in tutta la sua lunghezza fino ad arrivare alla \"Sella dell'Albaron\" (3.450\u00a0m).\nSempre dal versante francese si pu\u00f2 salire la vetta partendo da \"Vincendieres\" (frazione di Bessan) e salendo il \"Ghiacciaio del Grand Fond\"."}
{"id": "1459964", "revid": "119274815", "url": "https://it.wikipedia.org/wiki?curid=1459964", "title": "Liana Del Balzo", "text": "Biografia.\nNacque in Argentina da due immigrati italiani di modeste origini, dopo gli studi a Buenos Aires, ritorn\u00f2 in Italia con la famiglia a met\u00e0 degli anni dieci, e qui cominci\u00f2 ad interessarsi alla recitazione. \nAttiva negli anni della giovinezza soprattutto in teatro e nell'operetta, (dove conobbe quello che sarebbe poi diventato suo marito, il tenore Guido Agnoletti), fece parte di formazioni di notevole fama e prestigio, come quella di Lamberto Picasso. \nCon lo stesso Picasso ritorn\u00f2 a lavorare nel 1944, subito dopo la liberazione di Roma, quando venne chiamata ad interpretare miss Fordyce nell'edizione italiana di \"Donne\" di Clare Boothe Luce: fu uno dei pi\u00f9 grandi successi della sua carriera.\nSvolse un'intensa attivit\u00e0 teatrale con Sergio Tofano, Vittorio De Sica, Evi Maltagliati e Luigi Cimara. Per potersi finanziare delle coraggiose imprese teatrali, cominci\u00f2 a lavorare nel cinema nel 1935, ottenendo una piccola parte nel film \"Casta diva\", di Carmine Gallone.\nInterprete di molte altre pellicole fra gli anni trenta e quaranta, riscosse maggiore successo al cinema negli anni cinquanta e sessanta, apparendo in film come \"Bravissimo\" di Luigi Filippo D'Amico (1955), \"Ben-Hur\" di William Wyler (1959), \"Il moralista\" di Giorgio Bianchi (1959), \"Tot\u00f2, Fabrizi e i giovani d'oggi\" di Mario Mattoli (1960), \"Il disco volante\" di Tinto Brass (1964) e \"Profondo rosso\" di Dario Argento (1975).\nEccellente attrice di carattere, alta, magra e con il naso aquilino, dai modi disinvolti e spigliati, fu una delle pi\u00f9 operose attrici del cinema italiano, potendo vantare una carriera durata quasi cinquant'anni. \nNegli anni sessanta, bench\u00e9 si fosse ritirata dopo la morte del marito nella casa di riposo per attori Lyda Borelli di Bologna, ancora arzilla ed in piena salute continu\u00f2 a lavorare a pieno ritmo, apparendo molto spesso anche in televisione. \nMor\u00ec nel 1982 a Roma, dove si trovava per un breve periodo di vacanza.\nVenne molto spesso doppiata: ad esempio, ne \"Il moralista\" da Tina Lattanzi, in \"Profondo rosso\" le presta la voce Wanda Tettoni."}
{"id": "1459965", "revid": "287204", "url": "https://it.wikipedia.org/wiki?curid=1459965", "title": "Angelo Mariano de Almeida", "text": ""}
{"id": "1459973", "revid": "287204", "url": "https://it.wikipedia.org/wiki?curid=1459973", "title": "Ludwig von Erlichshausen", "text": "Biografia.\nCome suo zio e predecessore Konrad von Erlichshausen, Ludwig proveniva da Ellrichshausen in Svevia, oggi parte di Satteldorf nel Baden-W\u00fcrttemberg.\nLudwig venne nominato dal Gran Maestro Paul von Rusdorf, Komtur di Sch\u00f6nsee presso Thorn (1442-1447), e Komtur di Mewe (1446-1450).\nDopo la morte dello zio compromettente nel 1449, Ludwig divenne Gran Maestro nel 1450, malgrado forse di limitata levatura e di cattivo temperamento. La sua incomprensibile ostilit\u00e0 alla Confederazione Prussiana fece s\u00ec che le citt\u00e0 prussiane si trovassero a dover chiedere aiuto al Re polacco, che port\u00f2 allo scoppio della Guerra dei tredici anni nel 1454 tra l'ordine e la Confederazione Polacca supportata dalla Polonia.\nDal momento che l'ordine si trovava in scarse condizioni finanziarie dopo la Prima Pace di Toru\u0144 (1411), Ludwig dovette riempire il quartier generale del Castello di Marienburg con i suoi mercenari mentre era impegnato in guerra. Alla venuta delle armate polacche, i mercenari abbandonarono il castello durante l'assedio del giugno del 1457. L'ordine dovette spostare la propria capitale a K\u00f6nigsberg.\nLa capitale formale dell'ordine, Marienburg, non fu ad ogni modo l'unico possedimento perso dall'ordine: a questo sia assommavano diverse aree che vennero definite dalla Seconda Pace di Toru\u0144 nel 1466; i territori erano la Pomerelia, la Terra di Che\u0142mno, la Varmia e alcune parti della Pomerania inclusa Marienwerder. Mor\u00ec a K\u00f6nigsberg nel 1467."}
{"id": "1459974", "revid": "1258", "url": "https://it.wikipedia.org/wiki?curid=1459974", "title": "Spaghetti a Vongole", "text": ""}
{"id": "1459975", "revid": "23117", "url": "https://it.wikipedia.org/wiki?curid=1459975", "title": "Josu\u00e9 Anunciato de Oliveira", "text": ""}
{"id": "1459976", "revid": "287204", "url": "https://it.wikipedia.org/wiki?curid=1459976", "title": "Josue", "text": ""}
{"id": "1459978", "revid": "123380122", "url": "https://it.wikipedia.org/wiki?curid=1459978", "title": "Maud del Galles", "text": "Biografia.\nFamiglia d'origine.\nNacque a Marlborough House, ultimogenita di Edoardo, principe del Galles (1841-1910) e della sua consorte Alessandra di Danimarca (1844-1925). I suoi nonni paterni furono la regina Vittoria del Regno Unito (1819-1901) e il marito Alberto di Sassonia-Coburgo-Gotha (1819-1861), quelli materni re Cristiano IX di Danimarca (1818-1906) consorte di Luisa d'Assia-Kassel (1817-1898), erede della corona di Danimarca.\nFu battezzata da John Jackson, vescovo di Londra, il 24 dicembre 1869. I suoi padrini erano lo zio paterno, il principe Leopoldo, rappresentato dal duca di Cambridge; il principe Federico Guglielmo d'Assia-Kassel, rappresentato dal principe Francesco di Teck; il conte Gleichen; la duchessa di Nassau, rappresentata da Maria Adelaide di Cambridge; il re Carlo XV di Svezia, rappresentato dal ministro svedese il barone Hochschild; la principessa Maria di Leiningen, rappresentata dalla principessa Claudine di Teck; sua zia materna, la zarina di Russia, rappresentata dalla baronessa de Brunnow; la principessa ereditaria Luisa di Danimarca, rappresentata da Madame de B\u00fclow, moglie del ministro danese; e sua prozia, la duchessa di Inverness.\nDurante la sua infanzia partecip\u00f2 a quasi tutte le visite che i genitori facevano annualmente in Danimarca, terra natale della principessa Alessandra, ed anche ai viaggi in nave con la madre e le sorelle maggiori, Vittoria e Luisa, lungo le coste della Norvegia e nel Mare Mediterraneo. Nel 1885 fu una damigella d'onore, sia al matrimonio di sua zia paterna Beatrice con il principe Enrico di Battenberg, che al matrimonio di suo fratello Giorgio con Maria di Teck nel 1893.\nMatrimonio.\nPer Maud vennero avviate delle trattative di matrimonio con la Casa Savoia, alla ricerca di una moglie per Vittorio Emanuele, principe di Napoli; le trattative non giunsero a buon termine a causa di un dissidio sulla religione dei due sposi. Per divenire regina d'Italia, Maud avrebbe dovuto rinunciare alla fede protestante: l'Italia premeva affinch\u00e9 l'abiura avvenisse prima delle nozze, mentre la Gran Bretagna era per dopo le nozze. Nonostante papa Leone XIII fosse anch'egli per il dopo, la regina Margherita insisteva per il prima; Benedetto Brin, ministro degli Esteri, affermava che in realt\u00e0 la Regina non desiderava veder offuscata la sua celebrata bellezza dall'arrivo di una giovane ed incantevole nuora.\nIl 22 luglio 1896 Maud spos\u00f2, nella cappella privata del Palazzo di Buckingham, il principe Carlo di Danimarca, figlio secondogenito del futuro re di Danimarca Federico VIII (1843-1912) e della principessa Luisa di Svezia (1851-1926). Il padre di Maud, Edoardo, regal\u00f2 agli sposi, in occasione del matrimonio, la tenuta di \"Appleton House\", che serv\u00ec da residenza per le frequenti visite che la coppia fece nel Regno Unito. Fu proprio in Appleton House che nacque il loro unico figlio:\nRegina di Norvegia.\nIl principe Carlo prestava servizio presso le forze navali danesi e la sua famiglia visse prevalentemente in Danimarca fino al 1905. Nel luglio di quell'anno il Parlamento norvegese dissolse l'unione che univa la Norvegia alla Svezia ed offr\u00ec la nuova corona a Carlo di Danimarca. Nel novembre dello stesso anno in Norvegia un referendum si espresse a favore della monarchia, ed il Principe accett\u00f2 l'offerta di diventare re. Assunse il nome di Haakon VII, mentre il figlio Alessandro venne chiamato Olav, futuro re Olav V. L'appartenenza di Maud alla casa reale britannica ebbe una parte nel perch\u00e9 Carlo fu scelto.\nHaakon e Maud furono incoronati nella cattedrale di Trondheim il 22 giugno 1906.\nLa regina Maud non perse mai il suo amore per la Gran Bretagna, ma si adatt\u00f2 rapidamente al suo nuovo paese e ai suoi doveri di regina consorte. Maud svolse un ruolo forte e dominante all'interno della corte e della famiglia, ma discreto in pubblico.\nDurante i suoi primi anni in Norvegia, lei e suo marito vennero fotografati in costumi popolari norvegesi e impar\u00f2 a praticare lo sci, sport molto popolare nella sua nuova patria. Interpretava con grande cura il suo ruolo di regina e usava abiti e gioielli per fare un'impressione regale, esposto al Victoria and Albert Museum nel 2005. Sostenne cause benefiche, in particolare quelle associate ai bambini e alla protezione degli animali, e incoraggi\u00f2 musicisti e artisti. Durante la prima guerra mondiale, tra i suoi progetti vi era il \"Dronningens Hjelpekomit\u00e9,\" in italiano\", Comitato di soccorso alla Regina.\" Sostenne inoltre la causa della femminista Katti Anker M\u00f8ller per le madri non sposate (1906) e vendette fotografie a scopo di beneficenza. Amante dei cavalli, Maud \ninsistette sul potenziamento delle scuderie del palazzo reale di Oslo, supervisionando da sola gran parte del progetto.\nMaud continu\u00f2 a considerare la Gran Bretagna come la sua vera patria anche dopo il suo arrivo in Norvegia, e visitava la Gran Bretagna ogni anno . Tuttavia, apprezz\u00f2 anche alcuni aspetti della Norvegia, come gli sport invernali, e fece crescere suo figlio come un norvegese. Nella residenza reale di Kongsseteren, nella citt\u00e0 di Oslo, si dedic\u00f2 alla cura di un giardino all'inglese. \u00c8 descritta come una persona riservata in pubblico ma energica e con un gusto per le battute in privato, oltre ad avere una personalit\u00e0 forte e dominante all'interno della corte reale, sebbene la sua influenza sul marito e nella politica non fosse evidente all'esterno.\nL'ultima sua apparizione pubblica fu in Gran Bretagna, nel 1937 in occasione dell'incoronazione del nipote Giorgio VI del Regno Unito.\nMorte.\nMaud si rec\u00f2 in Inghilterra per una visita nell'ottobre 1938. Inizialmente rimase a Sandringham, ma poi si trasfer\u00ec in un hotel nel West End di Londra. Si ammal\u00f2, venendo poi sottoposta ad un intervento chirurgico il 16 novembre 1938. Il re Haakon si rec\u00f2 immediatamente dalla Norvegia al suo capezzale. Sebbene sopravvisse all'intervento, Maud mor\u00ec inaspettatamente per insufficienza cardiaca il 20 novembre 1938 . I giornali norvegesi vennero autorizzati ad infrangere la legge che proibiva alla domenica la pubblicazione della sua morte.\nLa salma fu riportata in Norvegia dalla corazzata britannica HMS Royal Oak e sepolta nel mausoleo reale del Castello di Akershus.\nIn suo onore furono denominati in Antartide la Terra della Regina Maud e i Monti della Regina Maud e anche il \"Golfo della Regina Maud\" nella regione del Nunavut, in Canada, pur se ella in realt\u00e0 non avesse mai messo piede in nessuno di quei territori."}
{"id": "1459979", "revid": "2014155", "url": "https://it.wikipedia.org/wiki?curid=1459979", "title": "Hongwu", "text": "Viene indicato principalmente col nome di regno di Hongwu () e fu il primo della dinastia Ming, durata circa tre secoli.\nLe origini.\nZhu Yuanzhang nacque il 21 ottobre 1328, figlio di un povero bracciante dello Anhui settentrionale, una provincia del basso Fiume azzurro. All'et\u00e0 di sedici anni, nel 1344, assist\u00e9 alla devastazione del suo villaggio da parte della carestia, seguita da un'invasione di cavallette ed infine della peste, che uccise i suoi genitori. Egli seppell\u00ec i genitori in un campo agricolo, non essendo in grado di dare loro una vera tomba, si tonsur\u00f2 ed entr\u00f2 in un convento buddhista, divenendo un monaco mendicante, bench\u00e9 non ne condividesse appieno le idee. si incroci\u00f2 con un movimento rivoluzionario, quello dei cosiddetti Turbanti Rossi, unendosi a loro nel 1352 e rinunciando ai voti da monaco.\nAvviamento per la carica di imperatore.\nLe rivolte contadine e religiose contro la dinastia mongola Yuan erano gi\u00e0 incominciate dal 1350, a causa del declino che si era venuto a creare per diversi motivi, ma in particolare a causa della corruzione dell'impero, per le inondazioni del Fiume Giallo e per le carestie, dal 1320, sempre pi\u00f9 frequenti. Per la sua situazione di povert\u00e0 anche Zhu Yuanzhang prese parte a queste rivolte. Dopo aver acquisito prestigio grazie alle sue abilit\u00e0 di stratega militare, nel 1356 prese Nanjing e occup\u00f2 nel 1359 Nanchino. Nel 1368, conquist\u00f2 Pechino, dove si proclam\u00f2 imperatore, col titolo di regno di Hongwu, che significa \"grandezza militare\". Divenuto imperatore, scacci\u00f2 gli Yuan, che si rifugiarono nelle steppe della Mongolia, e diede inizio alla dinastia Ming.\nPolitica da imperatore.\nDivenuto imperatore, spost\u00f2, prima di tutto, la capitale a Nanchino, che dot\u00f2 di mura. Subito dopo invest\u00ec tutte le risorse che possedeva per attuare una ristrutturazione del sistemo agricolo. Questa consisteva in tre punti sostanziali:\nSi impegn\u00f2 attivamente nella difesa dei contadini e in loro favore. Come primo passo confisc\u00f2 la terra ai ricchi e la ridistribu\u00ec ai contadini. Nonostante ci\u00f2, dovette aumentare la pressione fiscale su di loro. Hongwu ebbe sempre il punto di dare spazio all'agricoltura, trascurando la manifattura ed il commercio, perci\u00f2 la societ\u00e0 durante il suo dominio fu di tipo rurale.\nUn altro punto della sua politica fu dedicato all'abolizione di tutte le religioni preesistenti, per far s\u00ec che la religione dell'impero fosse il confucianesimo, poich\u00e9 era la religione che si apprestava meglio alla sottomissione all'imperatore. Infatti, questa, esaltava l'obbedienza.\nIn seguito, Hongwu riport\u00f2 in vigore il sistema degli esami, organo assai efficiente per la nomina delle cariche pi\u00f9 importanti.\nNel periodo poco anteriore alla sua morte, Hongwu si fid\u00f2 sempre meno dei suoi funzionari, che, ormai diventati dispotici, giustiziarono e arrestarono migliaia di oppositori. \"Zhu Yuanzhang\" mor\u00ec il 24 giugno 1398 all'et\u00e0 di 70 anni."}
{"id": "1459980", "revid": "1543377", "url": "https://it.wikipedia.org/wiki?curid=1459980", "title": "Algoritmo di Karplus-Strong", "text": "L'algoritmo di Karplus-Strong \u00e8 un metodo usato nel campo dell'acustica che manipola una forma d'onda attraverso una linea di delay con dei filtri per simulare suoni di corde plettrate (chitarra) o soggette a percussione (pianoforte). \u00c8 una tecnica di sintesi sottrattiva basata sulla retroazione (\"feedback loop\") simile a quella di un filtro comb.\nCome funziona.\nDi seguito i maggiori dettagli:\nLa parte fondamentale dell'algoritmo di Karplus-Strong \u00e8 l'utilizzo di un filtro comb del tipo a retroazione settato in modo da sfruttare la capacit\u00e0 intrinseca dell'algoritmo di essere strutturalmente identico al pi\u00f9 semplice modello fisico a guida d'onda.\nL'formula_1 della formula seguente per un filtro comb a \"retroazione\" (feedback):\nassume il valore di resistenza formula_3 che quindi diventa:\ncon funzione di trasferimento:\nI poli di formula_6 si ricavano da formula_7 e quindi il filtro ha \"L\" poli formula_8 per formula_9 equispaziati attorno al cerchio (nel piano complesso) di raggio R. Il filtro produce uno spettro armonico con picchi in corrispondenza di multipli interi della frequenza fondamentale \nUn'onda, considerata come una perturbazione, si propaga attraverso il mezzo (confinato ad essere di lunghezza \"L\") e rimbalza avanti e indietro in base alle condizioni al contorno che la regolano. Ad ogni passaggio attraverso formula_3 nel ramo della retroazione viene dissipata energia. Se il segno dell'onda \u00e8 invertito ad ogni riflessione formula_3 ha segno negativo e le formule risultanti sono:\nIn questo caso i poli saranno formula_15 per formula_9. Questo significa che i corrispondenti picchi saranno tutti shiftati di un angolo pari a formula_17. In questo modo le frequenze dei picchi saranno interi multipli \"dispari\" della frequenza fondamentale\nRidefinizione del filtro comb.\nJulius O. Smith III ed altri hanno osservato che l'algoritmo di Karplus-Strong era analogo dal punto di vista fisico all'approccio a guida d'onda di un segnale. La retroazione rappresentava la perdita totale di un'onda (prodotta ad esempio da una corda) in un periodo. Grazie a questa intuizione \u00e8 possibile modellare a onde acustiche perch\u00e9 l'algoritmo di Karplus-Strong \u00e8 strutturalmente identico ai pi\u00f9 semplici modelli a guida d'onda.\nAlla luce di quanto argomentato la struttura del filtro comb pu\u00f2 essere ridefinita per sintetizzare suoni di tipo armonico come quelli prodotti da una chitarra. Le modifiche che andranno fatte dovranno implementare un decadimento dipendente dalla frequenza delle singole armoniche. In altre parole il modulo delle armoniche dovr\u00e0 decadere man mano che le frequenze aumentano in modo che le armoniche pi\u00f9 basse durino di pi\u00f9 di quelle pi\u00f9 alte. Questo si ottiene inserendo in diretta (non in retroazione) un filtro passa basso formula_19 creando un \"filtro comb passa-basso\". Intuitivamente ad ogni passaggio le componenti ad alta frequenza sono attenuate in maniera pi\u00f9 marcata di quelle a bassa frequenza. Considerando un filtro FIR del primo ordine le formule diventeranno le seguenti:\nLa risposta in frequenza corrispondente \u00e8: \nDa notare che la fase del filtro passa basso aggiunge un ulteriore ritardo di mezzo campione. Come conseguenza la nuova frequenza fondamentale generata sar\u00e0:\nQueste piccole deviazioni in frequenza risultano insignificanti se si considera un valore di resistenza R vicino a 1.\nAccordatura della corda.\nIl delay richiesto \"D\" per una frequenza fondamentale data \"F\"1 \u00e8 calcolato in base alla formula \"D\" = \"F\"\"s\"/\"F\"1 dove \"F\"\"s\" \u00e8 la frequenza di campionamento. La lunghezza della delay line \u00e8 un numero multiplo del periodo di campionamento. Per ottenere un ritardo (delay) frazionario si usano dei filtri di interpolazione. Possono essere usati sia filtri di tipo FIR sia di tipo IIR. Con i filtri FIR si ha il vantaggio che i transitori si concludono in un numero finito di passi.\nMantenendo il periodo (= lunghezza della linea di ritardi) costante si ottengono vibrazioni simili a quelle di una corda o una campana. Aumentando il periodo velocemente subito dopo il transitorio si producono suoni di tipo percussivo (tamburi)."}
{"id": "1459981", "revid": "2133646", "url": "https://it.wikipedia.org/wiki?curid=1459981", "title": "Handball femminile Conversano", "text": "L'Handball femminile Conversano, fino al 2018 chiamata Amatori Handball Conversano, \u00e8 una squadra di pallamano femminile di Conversano, che milita nel campionato di serie A2 femminile.\nStoria.\nDopo molti anni Conversano torna ad avere una squadra di pallamano femminile che partecipa al campionato regionale di serie B. La guida della squadra \u00e8 affidata al pivot della squadra maschile, Michele Saldamarco. La squadra ottiene tante vittorie e solo 3 sconfitte che la fanno piazzare al secondo posto alle spalle del Casavola Modugno che accede ai concentramenti nazionali.\nMichele Saldamarco passa ad allenare le giovanili della squadra maschile lasciando la guida della squadra a Giuseppe Brandi, anche quest'anno la squadra ottiene tante vittorie e perde solo una partita contro l'EL.PE. Altamura, questa unica sconfitta la fa arrivare ancora una volta al secondo posto dietro proprio all'Altamura, con gli stessi punti ma la differenza reti negli scontri diretti non consente alle ragazze conversanesi di partecipare alle finali nazionali. Da segnalare dei problemi dirigenziali della societ\u00e0 che hanno portato all'esonero dell'allenatore Giuseppe Brandi durante il campionato che \u00e8 stato poi sostituito da Donato Lapresentazione.\nLa squadra viene sponsorizzata da Papillon, gi\u00e0 sponsor della squadra maschile di A1. Questo campionato regionale in questa stagione vede solo 2 squadre iscritte. Trionfa nel campionato regionale contro la Gymnica Sveva Tricase (l'altra squadra iscritta) ed accede alla fase nazionale. In questa fase disputata a Scafati (SA) si trova nel girone B insieme a Prato, Flumeri, Ancona e Fondi. Dopo aver perso la prima con il Flumeri di misura, riesce a vincere la seconda col Fondi (17-15), la terza la perde contro il Prato (17-10) e la quarta e decisiva gara la pareggia con l'Ancona (subendo la rete del pareggio allo scadere su rigore); con questi risultati si piazza al quarto posto nel girone a pari punti con l'Ancona terzo per la migliore differenza reti e cos\u00ec sfuma la promozione in A2 (salivano le prime 3).\nSotto la guida di Nicola Realmonte arrivano 2 importanti pedine che alla fine saranno decisive per la promozione in A2: Moira Precali e Filippa Selvaggio, mogli di due dei giocatori della squadra maschile di serie A1. Dopo aver dominato il campionato regionale subendo una sola sconfitta a giochi fatti e quindi ininfluente, ottengono il terzo posto (a pari punti con la prima e la seconda) nei concentramenti nazionali con 3 vittorie ed una sola sconfitta (anche questa a giochi fatti e quindi ininfluente). Nel girone si trovano a giocare contro Villa Calvanese, Roma Trionfale, S. Niccol\u00f2, Arezzo. Con il terzo posto guadagnano la promozione in A2.\nLe ragazze vengono inserite nel girone B (centro-sud). Per la stagione d'esordio in A2 viene acquistato il terzino rumeno Beatrice Gubesch. La squadra fa un ottimo campionato e si piazza al terzo posto alle spalle della Cassa Rurale Pontinia e del Flumeri, questo terzo posto la tiene fuori dai play-out promozione, ma a causa del fallimento di una squadra di A1 viene ripescata perch\u00e9 tra le squadre che hanno fatto domanda di ripescaggio \u00e8 quella che sta pi\u00f9 avanti in classifica e quindi si trova proiettata in serie A1 per la prima volta nella storia.\nAlla prima giornata si infortuna gravemente il nuovo portiere proveniente dalla nazionale giovanile, che finisce la sua stagione subito. Per il resto della stagione in porta torner\u00e0 a giocare Vincenza Fanelli, allora presidente della squadra, dopo aver appeso le scarpe al chiodo negli anni novanta. Perdono tutte le partite e anche l'esonero dell'allenatore Nicola Realmonte sostituito dal francese Fabrice Blonbou non cambia di molto le cose. Terminano il campionato al palo e retrocedono in A2. Durante il campionato per ragioni disciplinari viene allontanata dalla squadra una giocatrice serba.\nLa guida della squadra passa nelle mani della slava Sanya che per\u00f2 dopo le prime giornate \u00e8 costretta a lasciare la panchina ed a tornare in patria per problemi familiari. Dopo aver affrontato il campionato senza allenatore viene ingaggiato Pasquale Corcione. La squadra termina il campionato al secondo posto alle spalle della Cassa Rurale Pontinia, questo secondo posto le fa accedere ai pre-concentramenti promozione (accedono le seconde classificate nei 3 gironi la vincitrice accede ai concentramenti promozione con le prime classificate nei 3 gironi). Nei pre-concentramenti perde sia con l'Hybla Mayor che con l'Herberia e quindi resta in A2.\nLa romena va via ma viene acquistato il terzino uruguaiano Yussara Castro Yanez detta \"Fof\u00f2\", inoltre viene acquistato un portiere italo-uruguaiano, Paula Gambera, che per\u00f2 non sar\u00e0 utilizzato per buona parte del campionato a causa di problemi burocratici per il transfert (sar\u00e0 tesserata come italiana); sar\u00e0 comunque decisiva alla fine. Il campionato vede un dominio assoluto delle ragazze che terminano il campionato al primo posto nel girone a punteggio pieno avendo vinto tutte le partite. Nei play-off promozione (a cui partecipano solo le squadre arrivate prime nei rispettivi gironi) perdono la prima gara di andata in trasferta contro lo Schenna di tre reti, vincono la seconda di andata in casa contro l'Hybla Mayor, vincono la prima di ritorno in casa contro lo Schenna di quattro reti ed infine vincono l'ultima in trasferta contro l'Hybla Mayor. Il girone play-out lo terminano al primo posto a pari punti con lo Schenna, ma la differenza reti negli scontri diretti premia le ragazze conversanesi che tornano in serie A1. Decisivo \u00e8 stato il portiere Paula Gambera cheparando il rigore contro lo Schenna ha permesso di mantenere le 4 decisive reti di vantaggio.\nLa squadra partecipa per la seconda volta alla serie A1. Arrivano dei nuovi acquisti tra cui il portiere Martina Giona e Michela Paglieri. Tutti gli altri acquisti si rivelano pessimi e addirittura viene ingaggiata in corso d'opera la nuova allenatrice la slava Suada Sejmenovic detta Sule. La squadra termina il campionato all'ultimo posto con soli 3 punti conquistati in casa contro il Teramo nella prima e unica vittoria della storia di questa squadra nel campionato di massima serie. L'ultimo posto gli costa il ritorno nella serie cadetta. Le soddisfazioni arrivano dalla squadra under 16 che battendo in finale il Venezia per 22-20 si laureano campionesse d'Italia under 16.\n2008/2009\nQuesto campionato segna una svolta generazionale, il vecchio gruppo si divide, buona parte delle ragazze lasciano la squadra. \u00c8 il momento dell'ingresso ufficiale delle neo campionesse U16 in un campionato nazionale. La squadra accede ai play-off ma non riesce ad ottenere la promozione.\n2009/2010\nCon una squadra di giovanissime il presidente Fanelli affida la loro crescita all'ex tecnico del settore giovanile nazionale Boris Cuk. Il lavoro \u00e8 impostato sulla crescita e i risultati contano poco ma la squadra arriva comunque tra i primi posti della classifica. Il settore giovanile prova a bissare lo scudetto ma perde in semifinale di misura.\n2010/2011\nAd allenare la squadra torna un italiano, il giovanissimo Antony Laera, classe 85, di Putignano; Si trova di fronte ad una realt\u00e0 completamente nuova e non senza difficolt\u00e0 riesce a terminare un campionato pieno di ostacoli. La squadra termina in media classifica e non accede ai play-off.\n2011/2012\nLa squadra partecipa per il quarto anno consecutivo al campionato di A2, inserita nel girone B. Allenata dal tecnico Iaia, termina il campionato con 17 vittorie su 18 incontri e finalmente torna a disputare nella stagione successiva il campionato di Serie A.\n2012/2013\nQuesto \u00e8 l'anno della svolta per la Conversano femminile. La societ\u00e0 inizia a mettere le basi della squadra che dominer\u00e0 i successivi campionati di serie A femminile. Dal Teramo campiona d'Italia uscente giunge il forte pivot Elena Barani, pilastro e capitano della nazionale italiana, direttamente da Cuba giunge il terzino sinistro della nazionale cubana Arassay Duran Morens, dalle squadre di Messina e Badolato giungono rispettivamente i portieri Alice Piffer e Marcella Iovino, dalla squadra federale FIGH Futura giunge il giovane centrale nel giro della nazionale italiana Valentina Landri, dall'Atellana arriva invece il pivot napoletano Alessia di Lorenzo. Queste atlete si aggiungono all'ossatura di conversanesi formata dalle veterane: Stefania Chiarappa, Simona Cicorella, Maria Teresa La Guardia e dalle giovani atlete che nel 2008 vinsero lo scudetto under18: Genny Rotolo, Sara Toro, Claudia Simone, Maria Cristina Vitto, Enrica Minoia e Laura Celeste Rotondo. Quest'ultima gi\u00e0 convocata negli anni precedenti pi\u00f9 volte nella nazionale maggiore e futuro pilastro della squadra conversanese. Ad Ottobre 2012 vengono ingaggiate anche il forte portiere Martina Giona proveniente da Teramo e l'esperta ala destra siciliana Laure Oliveri. \nIn un campionato ridotto a sole 5 squadre a causa della rinuncia del Teramo per motivi economici, il Conversano guidata nuovamente dal tecnico Sule Sejmenovic termina la regular season al terzo posto dietro Sassari e Salerno. Durante i playoff la squadra pugliese affronta in semifinale il Sassari: gara-1 termina con un pareggio 22-22 in terra sarda mentre gara-2 nonostante il fattore casa per il Conversano termina 28-29 per il Sassari. Qualche mese prima il Conversano perde la semifinale di Coppa Italia contro il Salerno 25-28. Alla fine della stagione la straniera del Conversano, Arassay Duran, vince la classifica capocannonieri con 154 gol segnati.\n2013/2014\nLa stagione inizia con un mercato estivo importante. Tra le partenze si segnala il trasferimento del portiere Alice Piffer al Mestrino, mentre la societ\u00e0 acquista il talentuoso centrale sardo Giusy Ganga proveniente dalla squadra federale FIGH Futura, gi\u00e0 numerose volte convocata nella nazionale italiana, e la giovane Federica Bucceroni da Nuoro. Confermate tutte le altre, con gli importanti rientri in seguito a infortunio di Elena Barani e Azzurra Lopriore. \nDal settore giovanile inizia a farsi strada Giada Babbo, 16 anni, convocata nella nazionale under 18. \nIl campionato torna a 8 squadre. A dicembre si infortuna il portiere Giona. Viene ingaggiata nuovamente Alice Piffer per sostituire Martina Giona. Gennaio inizia con la vittoria in casa contro le campionesse d'Italia del Salerno nel recupero dell'ultima partita del girone di andata non disputata per impegni di coppa del Salerno. Quest'ultima vittoria significa primato in classifica a pari punti con il Salerno e girone di andata dominato con 7 vittorie su 7 partite. Il nuovo anno continua con cinque vittorie consecutive e una sconfitta nell'ultima giornata della fase regolare a Salerno che vuol dire secondo posto finale in campionato prima della Poule play-off. \nNella coppa Italia giocata a Casalgrande, Conversano incontra il Teramo nei quarti di finale, battuto per 27-25, e Mestrino in semifinale. La vittoria contro le venete permette alle conversanesi di arrivare per la prima volta a una finale di coppa, contro il Salerno detentore del torneo. La partita vede Conversano sempre avanti nel punteggio, raggiungendo anche il +5 al 46', ma negli ultimi 3 minuti di gara Salerno passa in vantaggio al 59' e vince."}
{"id": "1459983", "revid": "23117", "url": "https://it.wikipedia.org/wiki?curid=1459983", "title": "Julio Sergio Bertagnoli", "text": ""}
{"id": "1459987", "revid": "115444716", "url": "https://it.wikipedia.org/wiki?curid=1459987", "title": "Novezza", "text": "Novezza (\"Novesa\" in veneto) \u00e8 una frazione del comune di Ferrara di Monte Baldo, posta a 1480 metri sul livello del mare nell'alta valle dell'Orsa poco prima del passo di Novezza (1700 m)\nincastonata fra le cime principali del Baldo a ovest (con Cima Valdritta 2218 m.) e quelle minori a est (con il Paloni 1582 m.).\nGeografia fisica.\nIl paesino si sviluppa a nord dell'abitato di Ferrara di Monte Baldo con tipiche architetture alpine. Posto a 1480 metri di quota l'intero abitato conta pochissimi residenti (20) che durante l'inverno diventano molti di pi\u00f9.\nEconomia.\nTurismo.\nCaratterizzata da un medio turismo invernale la localit\u00e0 \u00e8 sede di numerosissimi alberghi, rifugi e chalet.\nIn passato vi erano piste di media e bassa difficolt\u00e0 servite da 4 impianti: sciovia Marocco (motore diesel), sciovia Paloni, sciovia campo scuola e sciovia Vallone. Ora gli impianti sono stati chiusi e demoliti per la concorrenza, la necessaria manutenzione e la scarsit\u00e0 di neve.\nDal 2013 sono in funzione due tapis roulant. Nel 2017 \u00e8 stato costruito uno ski-lift che entrer\u00e0 in funzione non appena ottenute le necessarie autorizzazioni. "}
{"id": "1459988", "revid": "287204", "url": "https://it.wikipedia.org/wiki?curid=1459988", "title": "Julio Sergio", "text": ""}
{"id": "1459989", "revid": "23117", "url": "https://it.wikipedia.org/wiki?curid=1459989", "title": "J\u00falio S\u00e9rgio Bertagnoli", "text": ""}
{"id": "1459991", "revid": "1543377", "url": "https://it.wikipedia.org/wiki?curid=1459991", "title": "C't", "text": "c't (che sta per \"Computertechnik\", computer technology, inizialmente un'abbreviazione di \"computing today\") \u00e8 una rivista tedesca di computer, pubblicata dalla casa editrice Heinz Heise. Pubblicata all'inizio come sezione speciale della rivista di elettronica \"elrad\", la rivista viene pubblicata mensilmente dal dicembre 1983 e bisettimanalmente dall'ottobre 1997. Esiste anche un'edizione olandese che viene pubblicata mensilmente.\n\u00c8 la quarta rivista tedesca di computer pi\u00f9 popolare con una circolazione vendite di circa 367.000 copie (Q3/2005; circolazione di copie stampate: 482.000). Con 239.000 iscrizioni \u00e8 la rivista di computer con pi\u00f9 iscritti in Europa.\nSi occupa sia di hardware che di software; si focalizza sul software per la piattaforma Microsoft Windows, ma vengono anche regolarmente riportati Linux e Apple. La rivista ha la reputazione di essere molto approfondita, sebbene i critici dichiarino che la rivista sia stata \"semplificata\" in anni recenti per ospitare il mercato di massa.\nUna rivista sorella, \"iX\", si focalizza principalmente su Unix e relativi problemi.\nTra i suoi progetti offriva una parte di software chiamata \"Offline Updater\", un set di script per scaricare gli aggiornamenti Microsoft, combinandoli con uno script di installazione, e creando una immagine ISO da masterizzare su CD. Con Offline Updater masterizzato su un CD o DVD, un tecnico pu\u00f2 aggiornare Windows 2000/XP/Vista e Microsoft Office 2003/2007 senza una connessione Internet. Questo \u00e8 soprattutto utile alle persone senza connessione, con connessioni lente, o che non vogliono esporre una installazione non aggiornata su Internet.\nAttualmente il nome del software \u00e8 stato cambiato in WSUS Offline Update, dopo la decisione dell'autore tedesco, Torsten Wittrock, di continuare il suo sviluppo per proprio conto, interrompendo la collaborazione con la rivista tedesca c't."}
{"id": "1459994", "revid": "106908", "url": "https://it.wikipedia.org/wiki?curid=1459994", "title": "Reato", "text": "Il reato, in diritto, \u00e8 ci\u00f2 che la legge dice che \u00e8 reato (principio di tassativit\u00e0).\nTecnicamente, il reato \u00e8 un fatto giuridico umano (commissivo od omissivo) vietato dall'ordinamento giuridico di uno Stato, cui si ricollega una sanzione penale. Rientra nella pi\u00f9 ampia categoria dell'illecito. Secondo alcuni autori il reato si scompone in un elemento oggettivo e in uno soggettivo (teoria della bipartizione), secondo altri in fatto tipico, antigiuridico, colpevole (teoria della tripartizione); una dottrina minoritaria lo considera invece formato da quattro elementi: fatto umano, antigiuridico, colpevole, punibile.\nNella maggior parte degli ordinamenti, i reati vengono classificati, generalmente in due o tre categorie, a seconda della gravit\u00e0. Il codice penale italiano attualmente in vigore (codice Rocco), all'art. 17 distingue due diversi tipi di reato: il delitto (la cui pena pu\u00f2 essere ergastolo, reclusione, multa) e la contravvenzione (la cui pena pu\u00f2 essere arresto e ammenda).\nTra le varie classificazioni elaborate dalla dottrina, i reati possono essere considerati comuni o propri a seconda che possano essere compiuti, rispettivamente, da chiunque o da chi riveste particolari qualifiche o posizioni (i pubblici ufficiali, gli esercenti servizi di pubblica utilit\u00e0 e incaricati di pubblico servizio). Inoltre si distinguono reati colposi, dolosi o preterintenzionali, tentati o consumati.\nDefinizioni di reato.\nDefinizione formale.\nDal punto di vista formale (o giuridico) il reato \u00e8 quel fatto giuridico, infrattivo della legge penale (principio di legalit\u00e0), espressamente previsto dal legislatore ed al quale l'ordinamento giuridico ricollega come conseguenza, una sanzione (pena).\nDal punto di vista strutturale, pertanto, il reato \u00e8 quel fatto umano attribuibile al soggetto (principio di materialit\u00e0) offensivo di un bene giuridicamente tutelato (da una lesione o, in certi casi, anche solo da una minaccia) sanzionato con una pena ritenuta proporzionale alla rilevanza del bene tutelato, in cui la sanzione svolge la funzione di rieducazione del condannato. Il reato, previsto, disciplinato e sanzionato dall'ordinamento giuridico si distingue dall'illecito amministrativo e dall'illecito civile per la diversa natura della sanzione prevista.\nDefinizione sostanziale.\nAlla concezione formale si contrappone la concezione sostanziale del reato in base alla quale \u00e8 tale il fatto socialmente pericoloso anche se non espressamente previsto dalla legge; ne deriva che sono punibili le condotte socialmente pericolose anche se non sono criminalizzate dalla legge. Tale concezione tuttavia elide la certezza del diritto e le garanzie per i cittadini e per tale motivo tutti i paesi democratici e liberali hanno adottato una nozione formale del reato.\nDefinizione formale-sostanziale.\nFatto umano che aggredisce un bene giuridico ritenuto meritevole di tutela da un legislatore che si muove nel quadro dei valori costituzionali; sempre che la misura dell'aggressione sia tale da far apparire inevitabile il ricorso alla pena e le sanzioni di tipo non penale non siano sufficienti a garantire un'efficace tutela.\nClassificazione.\nLa maggior parte degli ordinamenti giuridici classifica i reati in base alla loro gravit\u00e0. A livello globale, alcuni paesi hanno un sistema \"binario\", altri un sistema \"ternario\"; tuttavia quella binaria \u00e8 mitigata da considerazioni pi\u00f9 complesse. Ad esempio, nella legge penale francese, i reati sono classificati in tre categorie, secondo la loro gravit\u00e0: contravvenzioni, reati e crimini. La Germania, che nel suo codice penale del 1871 aveva adottato la stessa divisione ternaria della Francia, vi ha rinunciato dal 1945 a favore di un sistema binario che riconosce solo crimini (\"Verbrechen\") e reati (\"Vergehen\"). Tuttavia, vennero introdotti i \"reati regolamentari\" (\"Ordnungswidrigkeiten\") che sono correlati al diritto amministrativo ma hanno alcune somiglianze con il diritto penale.\nIl sistema binario \u00e8 presente anche in Italia e in Spagna, ma in quest'ultimo paese vi \u00e8 una distinzione tra \"delitos\" gravi e meno gravi. Nel Regno Unito, la legge inglese \u00e8 passata da un sistema ternario a un sistema binario. La distinzione principale \u00e8 tra i reati incriminabili e i reati non incriminabili, solo i primi richiedono un processo con giuria. Ma ci sono anche i cosiddetti reati \"either-way offenses\" per i quali viene riunita una giuria tenendo conto di diversi parametri, ma principalmente il \"plea bargaining\" (l'equivalente italiano del patteggiamento) dell'accusa.\nReato nell'ordinamento italiano.\nClassificazione dei reati nel diritto italiano.\nNel diritto italiano il reato \u00e8 distinto in dottrina secondo classificazioni di ampia portata, alcune delle quali sono di generale condivisione, mentre di altre non \u00e8 sufficientemente riconosciuta la validit\u00e0 (o l'opportunit\u00e0) teoretica e restano pertanto nell'analisi pi\u00f9 che altro come tracce convenzionali. Comunque la classificazione dei reati (come molti altri argomenti del diritto) non si presenta esente dalle insidie di interpretazioni potenzialmente viziate da visioni filosofiche o ideologiche e - anche per questo - \u00e8 peraltro suscettibile di variazioni nel tempo; conviene dunque considerare la preminenza dell'aspetto di \"convenzionalit\u00e0 attuale\" nell'elencazione di alcuni fra i principali tipi classificabili.\nDelitti e contravvenzioni.\nLa divisione principale all'interno della categoria del reato \u00e8 quella che distingue i delitti dalle contravvenzioni. Tale divisione risale al codice toscano del 1853 ed \u00e8 stata accettata senza modifiche dal Codice Zanardelli del 1889 e dal Codice Rocco del 1930.\nIl criterio distintivo delle due categorie accolto dal codice penale attualmente vigente \u00e8 di natura formale. Stabilisce infatti l'art. 17 del codice che:\nLa distinzione ha notevole rilievo pratico sotto diversi aspetti: principalmente, mentre per i delitti si risponde a titolo di dolo, e solo se espressamente previsto dalla legge penale a titolo di colpa (rappresentando l'eccezione), per le contravvenzioni si risponde indifferentemente per dolo o per colpa a meno che non si versi in casi eccezionali in cui \u00e8 la struttura del fatto contravvenzionale a richiedere o uno o l'altro. Inoltre, il tentativo \u00e8 configurabile esclusivamente per i delitti (delitto tentato). Infine, per i delitti la reclusione pu\u00f2 estendersi da quindici giorni a 24 anni, mentre l'arresto da cinque giorni a tre anni; solo le contravvenzioni possono estinguersi per oblazione; la non menzione della pena viene revocata se successivamente il condannato commette un delitto e non una contravvenzione; alcune circostanze comuni aggravanti ed attenuanti sono attribuibili solo ai delitti.\nLa dottrina si \u00e8 sforzata di rinvenire un criterio sostanziale di differenziazione tra delitti e contravvenzioni, una ricerca questa influenzata da concezioni politico criminali di volta in volta dominanti. Oggi la differenza poggia su un criterio \"quantitativo\", ossia una distinzione che opera sulla base di \"maggiore\" e \"minore gravit\u00e0\".\nLa Circolare del Presidente del Consiglio dei ministri del 5 febbraio 1986 stabilisce criteri orientativi per la scelta tra delitti e contravvenzioni. Le contravvenzioni dovrebbero circoscriversi a due categorie di illeciti: 1) fattispecie di carattere preventivo cautelare finalizzate a tutela di beni primari; 2) fattispecie concernenti le discipline di attivit\u00e0 sottoposte a potere amministrativo per pubblico interesse.\nSul piano del diritto positivo vigente, la distinzione pi\u00f9 sicura \u00e8 quella di natura formale che fa leva sul diverso tipo di sanzioni comminate. Infatti stabilisce l'art. 39 del codice penale: \"\"I reati si distinguono in delitti e contravvenzioni secondo la diversa specie delle pene per essi rispettivamente stabilite da questo codice\" e l'art. 17 stabilisce: \"Pene principali per i delitti: ergastolo, reclusione, multa; Pene principali per le contravvenzioni: arresto e ammenda\"\".\nReato proprio e reato comune.\nA seconda della figura soggettiva di chi lo commette, il reato pu\u00f2 essere distinto in proprio o comune:\nI reati propri, a loro volta, si distinguono in due categorie:\nLa qualit\u00e0 personale necessaria per il reato proprio pu\u00f2 essere permanente oppure temporanea (o episodica), come nel caso del testimone in un procedimento giudiziario il quale, pur non trovandosi evidentemente stabilmente nella condizione di teste (non dovrebbe infatti trattarsi di una condizione frequente, si spera), pu\u00f2 commettere il reato proprio di falsa testimonianza solo durante quel breve tempo in cui rivesta tale funzione. Anche la situazione nella quale si commette l'illecito pu\u00f2 essere permanente o temporanea: l'elettore che entri armato in un seggio elettorale pu\u00f2 commettere quel reato proprio solo quando un seggio \u00e8 presente ed esiste per i soli pochi giorni di voto e di spoglio.\nLa situazione soggettiva dell'autore del reato proprio pu\u00f2 essere assoluta o relativa: \u00e8 assoluta quella condizione che una volta acquisita ha valore generale agli effetti dell'ordinamento, come per il caso del detto pubblico ufficiale, che tale \u00e8 per l'universalit\u00e0 dei componenti la comunit\u00e0 che ne riconosce la carica e la funzione. \u00c8 relativa invece quella condizione che ha valore solo per alcuni altri appartenenti alla medesima comunit\u00e0, ma non per altri, come accade nell'infanticidio per la madre che cagiona la morte del proprio neonato (essa \u00e8 l'unica madre di quel neonato, pu\u00f2 essere madre di altri soggetti, ma non \u00e8 ovviamente madre di chiunque - la condizione dell'autore \u00e8 dunque relativa al solo soggetto passivo del reato).\nDa taluni si cita anche l'esempio dell'incesto, che consiste in una congiunzione carnale compiuta fra soggetti legati da vincoli di sangue o di affinit\u00e0, sebbene questo reato sia pi\u00f9 spesso e pi\u00f9 a proposito citato per esemplificare quelle azioni umane normalmente lecite che divengono reato solo in presenza di particolari qualit\u00e0 dell'autore, e in questo caso divengono reato proprio. Vi sono bens\u00ec azioni umane che costituiscono sempre reato, ma che a particolari condizioni divengono reato proprio: l'uccisione di un neonato \u00e8 generalmente un omicidio, salvo che sia commessa dalla madre del neonato, nel qual caso diviene il gi\u00e0 ricordato reato proprio di infanticidio.\nReato istantaneo, permanente e abituale.\nA seconda della natura e del momento consumativo del reato, in pratica della durata dell'illecito, e sotto l'aspetto degli effetti dell'azione delittuosa, il reato pu\u00f2 essere istantaneo, permanente, continuato, abituale o professionale.\nReato di mera condotta e di evento.\nNei reati di mera condotta la fattispecie punisce il fatto di aver tenuto una determinata condotta. L'evento in questa tipologia di reato \u00e8 conseguenza possibile, ma non necessaria per la configurazione del reato (non \u00e8 dunque necessaria l'analisi del nesso di causalit\u00e0 da parte del giudice). Ne \u00e8 un esempio l'omissione di soccorso: viene punita la condotta, al di l\u00e0 delle conseguenze della stessa. Anche la maggior parte delle contravvenzioni appartengono a questa categoria.\nDiversamente, nei reati di evento, \u00e8 necessario il verificarsi di un determinato effetto estrinsecato esteriormente a seguito di un'azione o di un'omissione. Sono reati di evento, ad esempio, l'omicidio, le lesioni, il sequestro di persona, la truffa...\nReato a forma vincolata e a forma libera.\nIl legislatore differenzia i reati anche dal punto di vista dei mezzi utilizzati, si distinguono quindi i reati a forma vincolata e i reati a forma libera.\nReato di danno e reato di pericolo.\nCon riguardo all'offesa arrecata al bene giuridico protetto dalla norma penale distinguiamo i reati di danno e i reati di pericolo.\nSi suole distinguere ulteriormente in reati di pericolo concreto, di pericolo astratto e reati di pericolo presunto:\nStruttura del reato.\nLa struttura del reato, negli anni, \u00e8 stata oggetto di numerosi studi e approfondimenti, volti a unificare, dal punto di vista teorico-sistematico, le varie fattispecie criminose che il nostro ordinamento penalistico raccoglie.\nLa dottrina, sia in passato sia ai giorni nostri, utilizza due principali teorie per l'analisi della struttura del reato:\nTeoria bipartita.\nLa teoria bipartita \u00e8 stata introdotta in Italia da Francesco Carrara.\nIl reato, essendo un atto giuridico, \u00e8 composto da due elementi: quello soggettivo, che concerne l'autore del reato, e quello oggettivo, che si concentra sulla sua condotta.\nElemento oggettivo.\nL'elemento oggettivo \u00e8 costituito da una condotta, ovvero una modificazione del mondo esteriore, che consiste in un'azione od omissione (diritto) descritta dalla legge penale, da cui scaturisce un risultato, detto evento, collegato alla prima da un nesso causale.\nElemento soggettivo.\nL'elemento soggettivo consiste nella coscienza e volont\u00e0 dell'azione od omissione e pu\u00f2 assumere tre forme fondamentali: il dolo (secondo intenzione), la colpa (negligenza, imperizia o imprudenza) e la preterintenzione (oltre l'intenzione, ossia dolo misto a responsabilit\u00e0 obiettiva). Mentre il dolo prefigura la volont\u00e0 nella realizzazione dell'evento naturale, o, secondo alcune teorie, del cosiddetto evento significativo, la preterintenzione consiste in un elemento soggettivo, di carattere misto. L'art. 43 del codice penale riconduce l'evento dannoso o pericoloso alla volont\u00e0 o alla previsione del soggetto agente, come conseguenza dell'azione o dell'omissione di quest'ultimo. Viceversa, la preterintenzione presuppone che dall'azione od omissione dell'agente derivi un evento dannoso o pericoloso pi\u00f9 grave rispetto a quello voluto o preveduto dall'agente.\nTeoria tripartita.\nLa teoria tripartita suole suddividere la struttura del reato in tipicit\u00e0, antigiuridicit\u00e0 e colpevolezza e suole definire il reato come: \"fatto umano tipico, antigiuridico e colpevole\".\nTeoria finalistica o Teoria tripartita del reato secondo il criterio finalistico dell'azione.\nAccanto alla teoria tripartita, si affianca quella cosiddetta \"finalistica\", che prevede che gli elementi soggettivi (dolo, colpa), rientranti in quella che \u00e8 la \"colpevolezza psicologica\" della teoria tripartita, vengano trasfusi nel fatto tipico del reato (quindi nel fatto tipico rientrano sia elementi oggettivi come il nesso di causalit\u00e0, luogo, tempo, ecc. sia elementi soggettivi come la colpa e il dolo); mentre per colpevolezza, ora \"normativa\" per i finalisti, s'intende la volont\u00e0 ribelle di un soggetto a cui l'ordinamento pu\u00f2 avanzare un giudizio di riprovevolezza, la quale volont\u00e0 ribelle presuppone l'imputabilit\u00e0 ed \u00e8 eliminata o attenuata dalle situazioni scusanti.\nCausalit\u00e0 naturale del reato.\nNell'analisi ex post delle cause di reato, ci si ritrova a dover far fronte al problema logico del regressus in infinitum dato dal fatto che ogni evento \u00e8 condizione di un evento successivo tanto che, per assurdo, si potrebbe ricondurre l'evento \"omicidio\" alla causa \"nascita dell'assassino\" o ad eventi ancora pi\u00f9 lontani nel tempo.\nPresupposti.\nNel valutare quali cause siano rilevanti ai fini dell'evento occorre tenere conto di due presupposti:\nTeoria quadripartita.\nMarinucci-Dolcini espongono una teoria quadripartita, perch\u00e9 aggiungono agli elementi della teoria tripartita anche l'elemento della punibilit\u00e0, tuttavia la punizione \u00e8 la conseguenza del reato, cio\u00e8 rappresenta un qualcosa di esterno e che segue il concetto di reato stesso, pertanto tale teoria \u00e8 minoritaria e fortemente criticata.\nForme di manifestazione del reato.\nDelitto tentato.\nIl delitto tentato, contrapposto al delitto consumato, indica in diritto penale un delitto che non \u00e8 giunto alla sua consumazione perch\u00e9 non si \u00e8 verificato l'evento voluto dal reo o perch\u00e9, per ragioni indipendenti dalla sua volont\u00e0, l'azione non \u00e8 comunque giunta a compimento.\nSono due i criteri di configurabilit\u00e0 del tentativo previsti dal codice penale italiano:\nL'idoneit\u00e0 va valutata dal giudice con il criterio della \"prognosi postuma\", ovvero in concreto ed \"ex ante\" cio\u00e8 che il giudizio va ricondotto al momento della commissione dell'ultimo atto che ha caratterizzato la sua condotta: infatti, giudicando \"ex post\", a fatto compiuto cio\u00e8, qualsiasi tentativo risulterebbe inidoneo, poich\u00e9 il reato non \u00e8 stato realizzato. Per quanto concerne l'univocit\u00e0, invece, si deve avere riguardo per l'intenzione del soggetto sotto il profilo dell'oggettivit\u00e0: non \u00e8 ad esempio atto diretto in maniera univoca a commettere un omicidio l'acquisto di una pistola da parte di un individuo, il quale potrebbe ben usare l'arma al poligono di tiro.\nConcorso di reati.\nCon l'espressione concorso di reati si riferisce all'ipotesi in cui un unico soggetto \u00e8 al contempo responsabile di pi\u00f9 reati. In Italia il fenomeno \u00e8 disciplinato dagli articoli 71 e seguenti del codice penale, nei quali si distingue tra \"concorso materiale\" di reati e \"concorso formale\" di reati.\nSecondo l'ordinamento italiano si ha concorso materiale nell'ipotesi che uno stesso soggetto con \"pi\u00f9 azioni od omissioni\" commette una pluralit\u00e0 di reati (ad esempio quando tizio con diversi colpi di pistola uccide pi\u00f9 persone). Tale comportamento si punisce adottando il cumulo materiale delle pene, rispondente al principio \"tot crimina tot poenae\" secondo cui il reo risponder\u00e0 della somma delle pene previste per i singoli reati; tale asprezza di trattamento \u00e8 per\u00f2 temperata dalla previsione di alcuni limiti, la pena non pu\u00f2 superare i 30 anni se si tratta di reclusione, i 5 anni se si tratta di arresto e comunque il quintuplo della pena pi\u00f9 grave. Si ha concorso formale (o ideale) di reati quando un medesimo soggetto con una sola azione od omissione commette pi\u00f9 reati (ad esempio quando Caio ingiuria una platea). Come pena si applica il cumulo giuridico secondo cui va applicata la pena prevista per il reato pi\u00f9 grave, aumentata fino al triplo."}
{"id": "1459997", "revid": "80339", "url": "https://it.wikipedia.org/wiki?curid=1459997", "title": "Nikolai Mikhailovi\u010d Karamzin", "text": ""}
{"id": "1460007", "revid": "287204", "url": "https://it.wikipedia.org/wiki?curid=1460007", "title": "Ducato di Candia", "text": "Il Ducato di Candia (o Regno di Candia) \u00e8 stato dal 1212 al 1669 una colonia della Repubblica di Venezia costituita sull'isola di Creta, dai Veneziani chiamata, assieme alla sua capitale, Candia.\nStoria.\nLa nascita dell'impero coloniale veneziano.\nCon la conquista nel 1204 di Costantinopoli da parte della Quarta Crociata e la creazione di un nuovo Impero Latino a spese dello sconfitto Impero Bizantino, Venezia si era resa padrona di \"un quarto e mezzo dell'Impero d'Oriente\", espandendo i suoi possedimenti a creare un vasto impero marittimo che la rendeva padrona dell'Egeo e del Mediterraneo orientale.Nell'acquisire e organizzare i nuovi possedimenti la Repubblica veneziana adott\u00f2 il sistema feudale degli alleati franchi, in tal modo incentivando l'intervento privatistico delle grandi famiglie patrizie nelle nuove colonie e garantendosi dunque un controllo indiretto delle stesse: l'interesse della Repubblica non era infatti tanto il dominio territoriale, quanto la disponibilit\u00e0 di basi numerose e sicure per la flotta e il controllo delle rotte commerciali.\nIl Ducato di Candia.\nLa conquista del Ducato.\nSebbene fosse stata regolarmente ceduta a Venezia da Bonifacio I del Monferrato, re di Tessalonica, che vantava il titolo nominale di \"Re di Creta\", l'occupazione dell'isola era ostacolata dalla resistenza della popolazione greca e dei Genovesi, principali rivali di Venezia in Oriente, che si erano insediati nella citt\u00e0 di Candia sotto la guida del genovese detto Enrico Pescatore, conte di Malta\nL'occupazione veneziana, 1209-1211, richiese ingenti sforzi, ma il possesso di Creta era strategico nell'ottica del dominio veneziano nel Mediterraneo orientale: la posizione centrale lungo le ricche rotte commerciali, la ricchezza dei centri urbani e dei suoi prodotti la rendevano una preda fondamentale.\nNel 1212 Creta venne divisa in feudi, spartiti tra le famiglie patrizie e costituita in Ducato e vi viene insediato Jacopo Tiepolo. Per piegare gli abitanti, che, intolleranti verso la nuova dominazione (dove non insensibile era l'influenza delle differenze religiose tra la Chiesa Latina e quella Greca), davano vita a frequenti sommosse, la Repubblica divise l'isola in sei regioni a ciascuna delle quali faceva corrispondere uno dei sestieri di Venezia, dalla quale incentivava l'invio di coloni (nobili e cittadini), donando terreni e propriet\u00e0 a condizione che li difendessero in nome della madrepatria. Ai sei sestieri la Repubblica aggiungeva un settimo territorio, comprendente la citt\u00e0 di Candia, di diretta propriet\u00e0 del \"Commune Veneciarum\".\nI due secoli del dominio veneziano.\nDato l'altissimo numero di coloni presenti, l'organizzazione politica dell'isola venne modellata su quella della Repubblica veneziana, con un insieme di assemblee al cui vertice era il Duca (esattamente come a Venezia lo era il Doge). Il Duca era un nobile nominato a Venezia dal Maggior Consiglio ed era assistito da due consiglieri, tuttavia le questioni amministrative erano decise dal \"Maggior Consiglio di Candia\", composto da tutta la nobilt\u00e0 veneziana residente nella colonia e da tutta la nobilt\u00e0 greca dell'isola. Anche le altre magistrature erano costituite sul modello della Repubblica e le cariche pi\u00f9 importanti erano esclusivamente riservate ai veneziani, mentre quelle subalterne erano riservate ai Cretesi. Assoluta parit\u00e0 venne garantita ai riti latini e ortodossi.\nIn tal modo Creta veniva ad avere un'amplissima autonomia nell'ambito dei domini marittimi, con grandi privilegi che ne segnalavano l'importanza: Venezia interferiva il meno possibile con le questioni dell'isola, rimandando ai coloni lo sviluppo del commercio col mercato di Rialto e l'esercizio dei doveri verso la madrepatria, limitandosi ad occupare solo la massima carica del Ducato come segno della propria supremazia.\nLa vita del Ducato di Candia continu\u00f2 ad essere tuttavia segnata da frequenti rivolte: nel 1274, quando il Duca e molti nobili veneziani sono massacrati, nel 1277, quando la stessa Candia \u00e8 assediata dai ribelli greci, e poi ancora tra il 1283 e il 1299 e infine nel 1341, quando a lungo i Veneziani sono costretti a rinchiudersi nelle loro fortezze: fatti che spinsero pi\u00f9 volte l'allarmato governo della Repubblica ad intervenire con decisione per riportare l'ordine nella colonia.\nL'ultima serie di disordini, per\u00f2, scoppi\u00f2 nel 1363 coinvolgendo, oltre che la nobilt\u00e0 e la popolazione greca, la stessa nobilt\u00e0 e popolazione dei coloni veneziani, che si rivoltarono contro l'eccessiva pressione fiscale, rovesciando le istituzioni e istituendo un nuovo governo. Il fatto era per Venezia intollerabile \u00e8 la citt\u00e0 si prepar\u00f2 ad una grande spedizione punitiva per reprimere la ribellione, ma, mentre la Repubblica stava per intervenire, i coloni rimastele fedeli riuscirono a riprendere il controllo di Creta: nonostante questo l'isola perse per sempre la propria organizzazione feudale, le assemblee e i magistrati, finendo sotto il diretto controllo della Repubblica.\nLa perdita di Candia.\nNel 1571 l'isola venne una prima volta minacciata dall'Impero Ottomano, durante la guerra di Cipro, per cui il nuovo Duce e Governatore di Candia, il forlivese Brunoro II Zampeschi, Principe, Signore Sovrano e Vicario Pontificio Perpetuo di Forlimpopoli, si impegn\u00f2 in un'attenta ed efficace opera di controllo e rafforzamento delle difese dell'isola migliorandone l'efficacia e costituendo una Milizia dei Cavalieri di Candia.\nL'attacco finale contro Candia venne sferrato nel 1645 quando i Turchi sbarcarono in forze sull'isola, scatenando la Guerra di Candia e occupando rapidamente gran parte dell'isola. Venezia reag\u00ec duramente, portando la guerra in tutto il Mediterraneo orientale e giungendo a minacciare la stessa Istanbul. Nel 1647 inizi\u00f2 l'assedio di Candia: la citt\u00e0 resistette strenuamente agli assalti ottomani per 22 lunghi anni, capitolando solo nel 1669, quando Venezia fu costretta a rinunciare per sempre alla sua perla pi\u00f9 preziosa."}
{"id": "1460011", "revid": "6923", "url": "https://it.wikipedia.org/wiki?curid=1460011", "title": "Heinrich Reu\u00df von Plauen", "text": "Biografia.\nReu\u00df von Plauen apparteneva al casato di Reuss, che proveniva da Plauen, in Turingia. Incidentalmente, tutti i membri maschi della famiglia si chiamavano Heinrich (Enrico). I maggiori, i fratelli Heinrich Reuss von Plauen il Vecchio e Heinrich Reuss von Plauen il Giovane prestarono entrambi servizio nella Guerra dei Tredici anni.\nReu\u00df von Plauen ader\u00ec all'ordine in giovane et\u00e0. Egli inizi\u00f2 il proprio percorso tra i cavalieri teutonici in un monastero in Germania. Reu\u00df von Plauen giunse in Prussia negli anni venti del XV secolo, dove divenne Vogt di Dirschau. Nel 1433 divenne Komtur di Balga e nel 1440 divenne Vogt di Natangia. Dal 1441, Reu\u00df von Plauen ottenne la posizione di Gran Ospitaliero e Komtur di Elbing. Come nipote del Gran Maestro, la sua influenza nell'ordine gli consent\u00ec di avanzare rapidamente nella gerarchia. Egli ottenne il comando di tutte le armate dell'ordine durante la Guerra dei Tredici anni e divenne famoso per aver distrutto le armate polacche nella Battaglia di Konitz. Dopo la Seconda Pace di Toru\u0144 nel 1466, Reu\u00df von Plauen divenne Komtur dell'Olanda Prussiana.\nAlla morte dello zio, il Gran Maestro Ludwig von Erlichshausen, nel 1467, Reu\u00df von Plauen assunse il controllo dell'Ordine Teutonico ancora prima di essere eletto Gran Maestro. Egli si stabil\u00ec a Mohrungen e attese le successive mosse de Re Casimiro IV di Polonia, esitando a convocare il capitolo perch\u00e9 lo eleggesse Gran Maestro \"de jure\". Su pressione di Casimiro, egli finalmente convoc\u00f2 il capitolo dell'ordine nel 1469 a K\u00f6nigsberg. Questa dichiarazione era ormai solo formale e Reu\u00df von Plauen venne eletto trentaduesimo Gran Maestro dell'Ordine Teutonico il 17 ottobre 1469.\nReu\u00df von Plauen si rec\u00f2 a Piotrk\u00f3w Trybunalski per rendere omaggio al Re Casimiro IV. Tornando in Prussia, egli ebbe venne colpito da paralisi, il che rese il viaggio impossibile. Reu\u00df von Plauen mor\u00ec a Mohrungen il 2 gennaio 1470 e venne sepolto nella Cattedrale di K\u00f6nigsberg."}
{"id": "1460013", "revid": "367445", "url": "https://it.wikipedia.org/wiki?curid=1460013", "title": "Bosnia ed Erzegovina", "text": "La Bosnia ed Erzegovina, comunemente indicata anche come Bosnia-Erzegovina e a volte chiamata con la sineddoche Bosnia (in croato e bosniaco: \"Bosna i Hercegovina\", in serbo: \u0411\u043e\u0441\u043d\u0430 \u0438 \u0425\u0435\u0440\u0446\u0435\u0433\u043e\u0432\u0438\u043d\u0430, \"Bosna i Hercegovina\"), \u00e8 uno Stato dell'Europa situato nei Balcani occidentali.\nConfina con la Serbia a est, il Montenegro a sud-est e con la Croazia a nord e ovest. La citt\u00e0 di Neum, situata a sud-ovest, si affaccia sul mare Adriatico ed \u00e8 l'unico sbocco sul mare. La sua superficie territoriale \u00e8 di km\u00b2 e la sua capitale \u00e8 Sarajevo. Fino all'aprile del 1992 faceva parte della Jugoslavia. Dal 1995 \u00e8 una repubblica parlamentare federale.\nIl nome Bosnia deriva dal nome del fiume Bosna; mentre il nome di Erzegovina deriva dal titolo di \u00abherceg\u00bb (herzeg, dal tedesco: \"Herzog\", duca), e il nome della regione significa letteralmente \u00abla terra di herzeg\u00bb (Hercegova zemlja, Hercegovina; nome della regione che si riscontra per la prima volta nei documenti storici del 1448).\nStoria.\nDagli Illiri all'epoca medievale.\nI primi insediamenti umani sono riconducibili al Neolitico. Non sono molte le notizie sulle popolazioni che abitavano la Bosnia in quell'epoca, ma sembra che vi fosse la compresenza di varie popolazioni che parlavano differenti lingue. Certamente vi erano gli Illiri e vi sono tracce di una migrazione celtica nel IV secolo a.C. Nel 229 a.C. inizi\u00f2 un lungo conflitto tra Illiri e Romani, descritto nelle cronache dell'epoca come uno dei pi\u00f9 difficili e impegnativi dopo le Guerre Puniche, che port\u00f2 all'annessione dell'Illiria nel 9 d.C.\nTra il 337 e il 395 d.C., durante la disgregazione dell'Impero romano, la Dalmazia e la Pannonia divennero parte dell'Impero romano d'Occidente, durante il periodo giustinianeo divenne parte dell'Impero bizantino, per poi essere parzialmente conquistata dagli Avari. Le conoscenze della storia dei Balcani occidentali durante il Medioevo sono frammentarie, comunque dopo l'arrivo degli Slavi si instaur\u00f2 una struttura sociale tribale che venne parzialmente smantellata intorno al nono secolo.\nIl principato di Serbia e il regno di Croazia si divisero il controllo della Bosnia ed Erzegovina nel IX e nel X secolo che in quell'epoca aveva i confini differenti; per una serie di circostanze il territorio venne poi conteso tra il Regno di Ungheria e l'Impero bizantino fino al XII secolo, quando raggiunse l'autonomia, persa completamente in seguito alle continue invasioni turche nella prima met\u00e0 del Quattrocento, tramutatesi nel 1463 in una plurisecolare occupazione, durata fino al 1881.\nRegno di Bosnia.\nIl primo governante bosniaco fu bano (principe) Bori\u0107, il secondo bano Kulin il cui governo segn\u00f2 l'inizio di controversie religiose, legate ad una Chiesa bosniaca, spesso considerata eretica sia dai cattolici romani che dai bizantini ortodossi, e pi\u00f9 tardi a torto associata al bogomilismo. La lite scaten\u00f2 di fatto una lunga ed estenuante lotta per il potere tra i \u0160ubi\u0107 e i Kotromani\u0107, che and\u00f2 avanti fino al 1322, quando Stefano II Kotromani\u0107 divenne bano. Pi\u00f9 tardi, suo nipote Tvrtko I ottenne il controllo della Bosnia e si incoron\u00f2 re il 26 ottobre 1377. I confini della Bosnia di Tvrtko I non coincidono con i confini della Bosnia ed Erzegovina. Il regno dur\u00f2, tra varie instabilit\u00e0 politiche e sociali, fino al 1463, quando fu occupato e distrutto dai turchi ottomani, mentre l'erede della corona, Katarina Kosa\u010da Kotromani\u0107, fugg\u00ec a Roma cercando per s\u00e9 e per il suo paese la protezione del Papa, a cui lasci\u00f2 anche la corona della Bosnia. I suoi figli, come numerosi suoi sudditi, furono imprigionati dai turchi e costretti ad abbandonare la fede cristiana e ad accettare l'Islam, a cui soprattutto i bogomili aderirono in massa.\nL'epoca ottomana.\nLa conquista ottomana segn\u00f2 una nuova era nella storia bosniaca introducendo cambiamenti radicali nel panorama politico e culturale della regione, che venne assorbita dall'Impero ottomano.\nIl dominio dur\u00f2 tre secoli e port\u00f2 notevoli cambiamenti, tra cui l'emergere di una comunit\u00e0 musulmana che divenne maggioritaria anche per i benefici sociali, economici e politici, sebbene i cristiani e i cattolici fossero tutelati per decreto imperiale e gli ortodossi si sviluppassero soprattutto in Erzegovina.\nDurante l'Impero ottomano, la Bosnia visse un periodo di pace relativa, Sarajevo e Mostar divennero centri urbani di una certa rilevanza e nella capitale bosniaca venne costruita la biblioteca Vije\u0107nica, la torre dell'orologio (Sahat Kula), il ponte vecchio Stari Most e le moschee Gazi Husrev-beg e dello Car (= Zar; careva d\u017eamija).\nMolti bosniaci divennero personaggi influenti nella vita culturale, sociale e politica dell'impero ottomano, che alla fine del XVII secolo inizi\u00f2 comunque a vacillare. L'instabilit\u00e0 port\u00f2 a rivolte, malcontenti e battaglie che si conclusero con il Congresso di Berlino e il conseguente Trattato di Berlino (1878).\nIl Congresso di Berlino del 1878 e il periodo austro-ungarico.\nAl Congresso di Berlino il ministro austro-ungarico Gyula Andr\u00e1ssy ottenne l'occupazione e l'amministrazione della Bosnia e dell'Erzegovina. Il periodo austro-ungarico fu caratterizzato da una relativa stabilit\u00e0 politica, da riforme sociali e amministrative che tendevano a far diventare la Bosnia una 'colonia modello' per cercare di limitare i sentimenti antiaustriaci e antiungheresi dei croati, soprattutto, l'insorgere di un nazionalismo degli Slavi del Sud.\nDurante il dominio asburgico molte furono le riforme per superare il sistema ottomano, codificando un moderno sistema legislativo e politico e introducendo una modernizzazione generale. Vennero, inoltre, costruite tre chiese cattoliche soltanto a Sarajevo e varie nella Bosnia per sostenere la popolazione cattolica locale.\nNel giro di tre anni, l'Austro-Ungheria ottenne il placet della Germania e della Russia per l'annessione della Bosnia ed Erzegovina, formalizzata il 18 giugno 1881 con il Dreikaiserbund, alleanza tra Guglielmo I di Germania, Francesco Giuseppe e Alessandro III di Russia.\nUn sanguinoso colpo di Stato nel vicino Regno di Serbia, il 10 giugno 1903, instaur\u00f2 a Belgrado un governo che si opponeva agli austriaco-ungheresi e propagava l'unione degli Slavi del Sud sotto la bandiera del medesimo Regno di Serbia. In Bosnia ed Erzegovina e in Croazia, che insieme alla Slovenia, in quel momento erano inglobate nell'Impero degli Asburgo, la rivolta di Belgrado suscit\u00f2 poche reazioni, ottenendo soltanto il plauso delle minoranze ortodosse, sempre pi\u00f9 serbizzate. L'imperatore di Vienna rimase fortemente preoccupato per l'andamento dei fatti. La situazione si complic\u00f2 ulteriormente dopo una rivolta all'interno dell'Impero ottomano nel 1908, anche perch\u00e9 la Russia guardava con sempre crescente interesse verso le terre degli slavi del sud.\nIn una tale situazione internazionale, piuttosto complessa e delicata, il ministro russo Alexander Izvolsky si rivolse a Vienna il 2 luglio 1908 per chiedere il sostegno alla richiesta di accesso delle navi dello zar russo allo stretto dei Dardanelli verso il Mediterraneo, offrendo in cambio l'appoggio russo nella questione croata e slava in generale. Poco dopo, l'Austro-Ungheria il 6 ottobre 1908 proclam\u00f2 l'annessione della Bosnia ed Erzegovina, scatenando reazioni contrastanti in Europa, conclusesi con l'annessione formale nel 1909.\nLa Serbia fu scontenta dell'annessione, perch\u00e9 tale atto di Vienna scombussol\u00f2 i suoi piani di espansione. Le tensioni politiche tra Belgrado e Vienna culminarono il 28 giugno 1914, quando il giovane nazionalista serbo Gavrilo Princip assassin\u00f2 a Sarajevo l'erede al trono austro-ungarico Francesco Ferdinando d'Asburgo-Este, che si era dichiarato disposto a risolvere in maniera soddisfacente le richieste degli slavi dell'Impero. L'atto terroristico \u00e8 considerato da molti la miccia della prima guerra mondiale.\nLa Bosnia tra le due guerre mondiali.\nAlla fine della prima guerra mondiale, il 1\u00ba dicembre 1918, la Bosnia entr\u00f2 a far parte dello Stato degli Sloveni, dei Croati e dei Serbi, rinominato poi Regno di Jugoslavia il 3 ottobre 1929, guidato dal re Alessandro I di Iugoslavia, assassinato il 9 ottobre 1934, cui succedette al trono Pietro II di Iugoslavia con un governo guidato da Paolo Kara\u0111or\u0111evi\u0107 fino al colpo di stato del 27 marzo 1941 e all'invasione da parte dell'Asse, il 6 aprile 1941.\nIl dittatore croato Ante Paveli\u0107, comandante degli \u00f9stascia, un gruppo di opposizione di ispirazione nazifascista, divenne il capo dello Stato Indipendente di Croazia (NDH), comprendente anche la Bosnia ed una piccola parte della Serbia, un governo fantoccio di fatto dipendente dalla Germania e dall'Italia fascista. La corona di Croazia venne offerta ad Aimone di Savoia-Aosta, con il nome di Tomislavo II, pur non avendovi questi mai messo piede.\nNel frattempo i partigiani jugoslavi organizzarono un movimento di resistenza capitanato da Josip Broz Tito (7 maggio 1892 - 4 maggio 1980). Durante la seconda guerra mondiale gli scontri tra gli \u00f9stascia di Pavelic e i partigiani di Tito furono sanguinosi e numerosi i crimini di guerra.\nLa Jugoslavia socialista.\nIl 31 gennaio 1946 venne redatta una nuova Costituzione che includeva la Bosnia e l'Erzegovina all'interno della Repubblica Socialista Federale di Jugoslavia, un regime di ispirazione socialista orbitante intorno all'URSS, prima che la Lega dei Comunisti di Jugoslavia fosse espulsa nel 1948 dal Cominform.\nLa storia della Bosnia fino alla morte di Tito, alla successiva lenta disgregazione del regime comunista jugoslavo, alla caduta del Muro di Berlino e alla fine della Guerra fredda, coincide con quella della Jugoslavia. Alla morte di Josip Broz Tito nel 1980 vi fu una turnazione di presidenti che detenevano il potere per un anno. Le Olimpiadi invernali del 1984 diedero una visibilit\u00e0 internazionale alla Bosnia ed Erzegovina.\nLa guerra dal 1991 al 1995.\nIn seguito ad un periodo di instabilit\u00e0 politica, sociale ed economica, la Jugoslavia venne scossa dall'emergere di movimenti nazionalisti, che il dirigente della Lega dei Comunisti di Serbia Slobodan Milo\u0161evi\u0107 seppe manovrare facendo leva sull'idea di Grande Serbia.\nSovvertendo lo stato di diritto, che all'epoca era gi\u00e0 piuttosto instabile, utilizzando le frange violente delle tifoserie da stadio organizzate in milizie paramilitari, l'Esercito regolare della Jugoslavia socialista (l'Esercito Popolare Jugoslavo, JNA) e i dirigenti serbi dell'Alleanza Socialista di Jugoslavia (comunisti jugoslavi), Milosevic in Bosnia ed Erzegovina us\u00f2 la tattica gi\u00e0 sperimentata in precedenza in Croazia. In tale contesto, sostenne lo psichiatra e poeta Radovan Karad\u017ei\u0107, criminale di guerra arrestato dopo lunga latitanza e condannato per crimini di guerra e di genocidio dal TPIY, il Tribunale ONU a L'Aia, e il lungamente latitante (16 anni di latitanza conclusasi con l'arresto il 26 maggio 2011) Ratko Mladi\u0107, anch'egli condannato per crimini di guerra e di genocidio. Nel frattempo, Milo\u0161evi\u0107 nel giugno 1991 promosse prima la guerra in Slovenia (conclusasi dopo pochi giorni con il ritiro serbo-jugoslavo) e poi la guerra in Croazia, cercando di fare in tutti i modi e in tutti i sensi \"terra bruciata\", come pure fu denominata l'operazione. La Bosnia ed Erzegovina fu coinvolta involontariamente in tale furia bellica per vari motivi e a vari titoli.\nQuando poi la Bosnia ed Erzegovina, in seguito al referendum sull'indipendenza dalla Federazione jugoslava creata da Tito (la consultazione popolare si svolse in conformit\u00e0 alla Costituzione jugoslava dell'epoca), il 3 marzo 1992 proclam\u00f2 la propria indipendenza, la guerra si abbatt\u00e9 con inaudita furia su Sarajevo e sulle altre parti del Paese. Cominci\u00f2 l'assedio di Sarajevo e un'estenuante lotta per la sopravvivenza della popolazione inerme. Dopo quattro anni di assedio della capitale, dopo il Massacro di Srebrenica e gli errori commessi in quella circostanza e in altre occasioni da parte dell'UNPROFOR, la \"forza di protezione\" ONU, la Comunit\u00e0 Internazionale decise di intervenire militarmente in modo concreto, ponendo cos\u00ec fine ad uno dei pi\u00f9 atroci conflitti europei del Novecento e imponendo al contempo i contestatissimi Accordi di Dayton.\nLa fine della guerra e la prospettiva europea.\nAlla fine delle guerre balcaniche la Bosnia ed Erzegovina \u00e8 stata posta sotto tutela internazionale, divisa in unit\u00e0 amministrative e ha richiesto di poter essere riconosciuta nel processo di allargamento dell'Unione europea. Essendo stata la regione jugoslava pi\u00f9 colpita dalla guerra, la comunit\u00e0 internazionale lavora per ristabilire un sistema giudiziario, politico, amministrativo ed economico nella nazione, combattere la corruzione e la criminalit\u00e0, ristabilire un sistema economico sano e conforme al mercato europeo.\nLa riforma costituzionale del sistema di Dayton \u00e8 stata all'ordine del giorno per tutto lo scorso decennio, senza esito. La Bosnia vi \u00e8 arrivata pi\u00f9 vicino nel 2006, con le riforme del \"pacchetto di aprile\" (\"Aprilski Paket\"), che tuttavia sono state battute per due voti in Parlamento. Successivi incontri nel 2009 (processo di Prud) e 2012 non hanno avuto esito. A partire dal 2006, inoltre, con l'arrivo al potere nella Republika Srpska del partito SNSD di Milorad Dodik, ha avuto avvio una relazione pi\u00f9 conflittuale tra il livello statale e il livello sub-statale, con ripetute minacce secessioniste da parte della RS.\nNel dicembre 2007 la Bosnia ed Erzegovina ha sottoscritto con l'Unione europea l'accordo di Stabilizzazione e Associazione, primo passo per l'integrazione europea. Nell'aprile 2008 il Parlamento bosniaco ha adottato la riforma della polizia, condizione che da tempo l'Unione europea ha posto alla Bosnia ed Erzegovina per firmare l'accordo di pre-adesione. L'accordo di Stabilizzazione e Associazione \u00e8 stato firmato il 16 giugno 2008.\nA seguito del fallimento nel 2014 della riforma costituzionale per allineare la Costituzione bosniaca alla Convenzione europea sui diritti dell'uomo, per quanto riguarda l'elettorato passivo delle minoranze alla Presidenza e alla Camera alta (caso Sejdic-Finci), l'UE ha modificato la propria condizionalit\u00e0, indicando l'adozione di una agenda di riforme socioeconomiche come condizione per l'entrata in vigore dell'Accordo di Stabilizzazione e Associazione.. Tale accordo \u00e8 quindi entrato in vigore il 1\u00ba giugno 2015.\nA fine 2010 sono stati inoltre rimossi i requisiti di visto Schengen per i cittadini bosniaci.\nIl 7 ottobre 2018 si sono svolte le elezioni parlamentari e presidenziali, le ottave dal Dopoguerra, per eleggere la Presidenza e la Camera dei rappresentanti a livello statale, la Camera dei rappresentanti della Federazione, l\u2019Assemblea nazionale e il Presidente e i vicepresidenti della Republika Srpska, le assemblee parlamentari a livello locale, per un totale di 518 cariche elettive.\nGeografia.\nMorfologia.\nLa Bosnia ed Erzegovina si trova nei Balcani occidentali, confina con la Serbia ad est, il Montenegro a sud-est e con la Croazia a nord e ad ovest. La citt\u00e0 di Neum nel cantone di Erzegovina-Narenta, dove la popolazione \u00e8 per la maggior parte croata, \u00e8 l'unico accesso al mare Adriatico. Inoltre alla Bosnia ed Erzegovina appartiene l'enclave di Sastavci, frazione del comune di Rudo nella Regione di Fo\u010da che \u00e8 interamente circondato dal territorio del comune serbo di Priboj nel Distretto di Zlatibor. Il territorio della Bosnia ed Erzegovina \u00e8 prevalentemente montuoso e collinare. La parte occidentale del paese \u00e8 attraversata dalle Alpi Dinariche le cui vette superano in pi\u00f9 punti i 2000\u00a0m.\nIdrografia.\nCosta.\nLa costa adriatica della Bosnia ed Erzegovina \u00e8 brevissima, poich\u00e9 si estende per circa 25\u00a0km e corrisponde all'incirca al territorio della citt\u00e0 di Neum, popolata in maggioranza da Croati, appartenente al Cantone di Erzegovina-Narenta, con sede a Mostar.\nFiumi.\nI fiumi della Bosnia ed Erzegovina sono:\nLaghi.\nIl lago pi\u00f9 importante \u00e8 il Peru\u0107ac, di origine artificiale, lungo il corso della Drina, a sud-est del Paese, condiviso per un sesto della sua estensione con la Serbia.\nClima.\nCome in gran parte dell'Europa centro-orientale e sud-orientale, il clima della Bosnia ed Erzegovina \u00e8 tipicamente continentale, con inverni generalmente rigidi e nevosi ed estati con discrete escursioni termiche giornaliere, in cui non mancano periodi caldi ed afosi. Particolarmente frequenti, come in tutti i Balcani, le precipitazioni abbondanti.\nPopolazione.\nLa popolazione residente in Bosnia ed Erzegovina \u00e8 di 3,517 milioni di abitanti (nel 2016), ed abita nelle aree urbane per il 48%. L'aspettativa di vita \u00e8 di 68,5 anni, ma il Paese detiene un record negativo di nascite. Infatti, il coefficiente di Gini \u00e8 il pi\u00f9 alto in Europa (0,56), seppure la lista degli Stati per uguaglianza di reddito indichi un valore di 0,262 per l'anno 2001. Il tasso di disoccupazione si attesta al 34%. La mortalit\u00e0 infantile \u00e8 del 13 per mille, mentre il tasso di alfabetizzazione \u00e8 del 97,9%.\nDemografia.\nLa popolazione in Bosnia-Erzegovina nel 2013, ridottasi a causa del conflitto, \u00e8 costituita da abitanti di etnie e religioni diverse: bosgnacchi (musulmani, 50,11%), serbi (ortodossi, 36,78%) e croati (cattolici, 14,43%).\nEtnie.\nIl titolo di etnia alla popolazione di fede islamica, o di tradizione islamica, venne riconosciuto nel 1961. In questo modo il governo della \"vecchia\" Federazione iugoslava intese riconoscere alla componente maggioritaria presente nella regione diritti analoghi alle altre comunit\u00e0 (serba, croata, slovena, macedone...).\nFino allo scoppio del conflitto nazionalista (1991-1995), la Bosnia ed Erzegovina veniva considerata come esempio di Paese multietnico in cui si era raggiunto un sereno equilibrio tra le diverse comunit\u00e0. I problemi tuttavia erano solo sopiti e si manifestarono con le armi. Infatti la convivenza di popolazioni di religione islamica (i bosgnacchi) accanto a quelle serbe e croate (cristiane) non era facile.\nSecondo il censimento del 1991, la Bosnia ed Erzegovina era per il 44% etnicamente bosniaco-musulmana (all'epoca dichiarati musulmani, successivamente per indicare i cittadini bosniaci di religione islamica \u00e8 stato coniato nel 1994 il termine bo\u0161njak, bosgnacco), per il 31% serba e per il restante 17% croata (la maggior parte dei quali stanziati in Erzegovina), con il 6% delle persone che si dichiaravano jugoslave (queste comprendevano le persone provenienti da matrimoni misti, cos\u00ec come alcuni \"patrioti\" jugoslavi). Esisteva anche una forte correlazione tra identit\u00e0 etnica e religione; l'88% dei croati era cattolico, il 90% dei bosniaci praticava l'Islam e il 99% dei serbi era ortodosso.\nIl primo censimento ufficiale della Bosnia ed Erzegovina dopo la guerra \u00e8 stato eseguito solamente nel 2013.\nSecondo i dati del \"CIA World Factbook\", relativi al 2006, la Bosnia ed Erzegovina \u00e8 etnicamente formata:\nOltre a coloro che non si riconoscono nei tre popoli costitutivi, la Costituzione riconosce come appartenenti al gruppo degli \"Altri\" anche i membri delle minoranze nazionali. Una legge del 2003 ne riconosce ufficialmente 17: albanesi, cechi, ebrei, italiani, macedoni, montenegrini, polacchi, rom, romeni, russi, russini, slovacchi, sloveni, tedeschi, turchi, ucraini e ungheresi.\nReligioni.\nComunit\u00e0 ebraica.\nI primi ebrei giunsero in Bosnia dopo l'espulsione dalla Spagna del 1492; accanto a questo primo nucleo sefardita, nel 1686 si aggiunse un nucleo aschenazita proveniente dall'Ungheria. I turchi ottomani che allora dominavano la Bosnia accolsero gli ebrei e concessero una buona autonomia, che permise loro di prosperare. I rapporti con le altre etnie erano assolutamente pacifici. Nel 1878 l'Impero austro-ungarico conquist\u00f2 la Bosnia e ci\u00f2 determin\u00f2 l'arrivo di altri ebrei aschenaziti provenienti dall'impero. Nel 1940 si stima che circa 14.000 ebrei vivessero in Bosnia, di cui 10.000 a Sarajevo.\nNel 1941 l'invasione nazista port\u00f2 alla creazione dello Stato Indipendente di Croazia retto da Ante Paveli\u0107, che port\u00f2 avanti lo sterminio degli ebrei. Si stima che 10.000 ebrei siano stati uccisi, mentre i restanti entrarono a far parte della resistenza jugoslava.\nPrima delle guerre jugoslave, gli ebrei bosniaci erano circa 2.000; lo scoppio della guerra spinse molti ebrei ad emigrare verso Israele. Ad oggi la comunit\u00e0 conta sulle 1000 persone, di cui 700 a Sarajevo; i rapporti con le altre etnie e gruppi religiosi sono rimasti buoni.\nLingue.\nLe lingue ufficiali sono il bosniaco, il serbo e il croato. Sulla carta le differenze fra le tre lingue sono minime; in linea di massima vengono usati il bosniaco e il croato nella Federazione di Bosnia ed Erzegovina, con alfabeto a caratteri latini, mentre si usano il serbo e il bosniaco nella Repubblica Serba di Bosnia ed Erzegovina, con alfabeto a caratteri cirillici.\nOrdinamento dello stato.\nLa Bosnia ed Erzegovina \u00e8 composta da due entit\u00e0 territoriali e un distretto che appartiene a entrambe le entit\u00e0:\nL'ex repubblica iugoslava della Bosnia ed Erzegovina \u00e8 stata di fatto spartita in due zone, la Federazione croato-musulmana (51% del territorio) e la Repubblica serba (il restante 49%).\nCiascuna delle due zone ha un proprio ordinamento che, nel caso della prima, prevede una complessa gerarchia di ruoli e responsabilit\u00e0 volta a garantire il mantenimento di buoni rapporti di convivenza tra le etnie musulmana (bosgnacca) e croata cattolica.\nTale architettura amministrativa e politica si ripete per la Presidenza centrale della repubblica, al cui vertice stanno tre membri eletti a suffragio universale in rappresentanza delle tre etnie.\nL'Alto Rappresentante.\nSecondo gli Accordi di Dayton, \u00e8 stata istituita la figura dell'Alto rappresentante per la Bosnia ed Erzegovina, la pi\u00f9 alta autorit\u00e0 civile del Paese, a cui spettano dei compiti di controllo, di monitoraggio e supervisione relativi all'Annesso X dell'Accordo di Dayton (Aspetti civili), nonch\u00e9 potere di imposizione di provvedimenti legislativi e di rimozione di pubblici funzionari che ostacolino l'attuazione della pace.\nLa nomina dell'Alto Rappresentante \u00e8 effettuata dallo Steering Board del Peace Implementation Council (PIC), un organo di 55 Stati ed organizzazioni internazionali (di cui l'Italia \u00e8 membro permanente) ed \u00e8 approvata ufficialmente dal Consiglio di sicurezza delle Nazioni Unite.\nPer quanto riguarda il Distretto di Br\u010dko, situato nel Nord del Paese al confine con la Croazia, questo gode, ai sensi dell'Arbitrato interno del 1999, di un elevato grado di autonomia rispetto al Paese anche in materia economica e fiscale. Il Distretto \u00e8 stato ufficialmente stabilito l'8 marzo 2000 con una decisione dell'allora Alto Rappresentante delle Nazioni Unite Wolfgang Petritsch.\nPresidenza.\nLa Presidenza della Bosnia ed Erzegovina \u00e8 un organo collegiale composto da tre membri che costituisce l'autorit\u00e0 massima della federazione. I tre membri sono eletti direttamente dal corpo elettorale e in modo contestuale ogni quattro anni; ognuno dei tre membri rappresenta uno dei tre popoli costitutivi: i bosgnacchi, i serbi e i croati. Ciascun membro assume a rotazione la carica di presidente della presidenza per un periodo di otto mesi. In caso di decesso o impossibilit\u00e0 di uno dei membri della Presidenza, la Camera dei rappresentanti nomina il sostituto.\nAlla Presidenza fa capo la politica estera; essa nomina inoltre gli Ambasciatori e il Presidente del Consiglio dei ministri centrale.\nParlamento.\nL'Assemblea parlamentare \u00e8 l'organo legislativo del Paese ed \u00e8 formata da due Camere: la Camera dei popoli e la Camera dei rappresentanti. \nI deputati della Camera dei rappresentanti sono eletti a suffragio diretto ogni quattro anni con sistema proporzionale.\nI 15 membri della Camera dei popoli sono nominati ogni quattro anni. L'Assemblea Nazionale della Repubblica Serba di Bosnia ed Erzegovina (\"Republika Srpska\") nomina i 5 membri in rappresentanza della comunit\u00e0 serba, mentre l'Assemblea dei Popoli della Federazione di Bosnia ed Erzegovina ne designa 5 per ciascuna delle altre due etn\u00ece.\nI disegni di legge devono essere approvati da tutte e due le camere del Parlamento. Le deliberazioni sono prese secondo il criterio della maggioranza dei votanti; all'interno della quale deve essere rispettato il principio di 1/3 dei membri di ogni componente (se durante la seduta non vi \u00e8 1/3 dei membri di ogni etnia la legge non entra in vigore).\nLa Federazione di Bosnia ed Erzegovina \u00e8 divisa in dieci cantoni, ognuno provvisto di proprie istituzioni: cinque cantoni hanno una chiara maggioranza etnica bosniaca (Una-Sana, Tuzla, Zenica-Doboj, Podrinje Bosniaca e Sarajevo), tre sono a maggioranza croata (Posavina, Erzegovina Occidentale, Bosnia Occidentale), negli altri due vi \u00e8 una composizione mista (Bosnia Centrale, Erzegovina-Narenta). Il suo Parlamento \u00e8 a struttura bicamerale, composto da una Camera dei rappresentanti di 140 membri e da una Camera dei popoli di 80 componenti - eletti dai consiglieri dei dieci cantoni -, paritetica tra rappresentanti bosniaco-musulmani croati.\nLa Repubblica Serba di Bosnia ed Erzegovina invece ha un'Assemblea monocamerale di 83 membri: nella quale vi \u00e8 un Consiglio dei popoli di 28 membri.\nGoverno.\nAl suo interno le tre componenti etniche devono essere in uguale misura per ci\u00f2 che riguarda i ministri croati, serbi e bosniaci.\nLa guida \u00e8 affidata al Presidente del Consiglio dei ministri, nominato dalla Presidenza con conseguente approvazione da parte della Camera dei rappresentanti. Il Presidente del Consiglio dei ministri deve essere di etnia diversa dal Presidente di turno della triade presidenziale.\nIl Ministro delle Finanze, del Commercio Estero, dei Diritti Umani e dei Rifugiati, della Sicurezza e della Giustizia devono essere approvati da parte dell'Alto Rappresentante ONU della Comunit\u00e0 internazionale in Bosnia.\nCostituzione.\nLa Costituzione della Bosnia ed Erzegovina \u00e9 stata promulgata il 14 dicembre 1995.\nSuddivisioni amministrative.\nLa Bosnia ed Erzegovina \u00e8 divisa in Federazione di Bosnia ed Erzegovina e Repubblica Serba di Bosnia ed Erzegovina o Repubblica Srpska. Il Distretto di Br\u010dko \u00e8 una entit\u00e0 con autonomie particolari.\nLa Federazione \u00e8 ulteriormente divisa in 10 cantoni:\nLa Repubblica Serba di Bosnia ed Erzegovina \u00e8 composta da 7 regioni:\nI cantoni e le regioni sono ulteriormente divisi in municipalit\u00e0.\nIstituzioni.\nUniversit\u00e0.\nL'Universit\u00e0 di Sarajevo, oltre ad essere tra le pi\u00f9 prestigiose, \u00e8 la pi\u00f9 grande e antica universit\u00e0 bosniaca, istituita il 2 dicembre 1949, anche se le sue origini risalgono al XVI secolo. Altre universit\u00e0 di rilievo sono quella di Tuzla, Banja Luka, Mostar, Zenica e Biha\u0107.\nSistema sanitario.\nIl sistema sanitario del paese non \u00e8 ancora a livelli qualitativi paragonabili agli standard occidentali. Un grave problema risulta essere l'alto numero di mine inesplose, che cagionano ogni anno numerosi decessi e feriti. Nel 2007, si sono manifestati dei focolai di influenza aviaria.\nForze armate.\nLe forze armate di Bosnia ed Erzegovina sono state unificate in una singola entit\u00e0 nel 2006, con la fusione fra l'Esercito della Bosnia ed Erzegovina e l'Esercito della Repubblica Serba di Bosnia ed Erzegovina, che avevano difeso le rispettive regioni. Il Ministero della Difesa \u00e8 stato costituito nel 2004. Le forze armate bosniache comprendono l'Esercito bosniaco, l'Aeronautica Militare bosniaca e la Difesa Aerea. L'Esercito bosniaco consiste di 10.000 uomini in servizio attivo, pi\u00f9 5.000 riservisti. Tale esercito \u00e8 composto da veicoli ed equipaggiamenti di origine americana, jugoslava, sovietica ed europea. L'Aeronautica dispone di 2.500 uomini e di circa 45 velivoli, la maggior parte dei quali sono mezzi di trasporto e di addestramento. La Difesa Aerea utilizza missili spalleggiabili MANPAD, batterie di missili SAM, cannoni AA e radar. La maggior parte dell'equipaggiamento antiaereo \u00e8 di origine sovietica.\nL'Esercito \u00e8 composto dalle seguenti unit\u00e0 (localit\u00e0 di stanziamento):\nComando operativo (Sarajevo)\n5\u00aa Brigata di Fanteria (Banja Luka)\n6\u00aa Brigata di Fanteria (\u010capljina)\nStruttura del Comando Operativo:\nAltre unit\u00e0/strutture:\nBase Logistica Principale (Doboj e Sarajevo):\nDal dicembre 2006, le Forze Armate della Bosnia ed Erzegovina hanno preso parte alle operazioni in Iraq.\nPolitica.\nLa Bosnia ed Erzegovina \u00e8 indipendente dal 1992.\nIl conflitto (1992-1995), scoppiato tra le tre etnie costituenti la Bosnia (croata, bosniaco-musulmana, serba), si \u00e8 concluso con l'intervento dell'ONU e della NATO insieme all'Unione europea.\nL'Accordo di Dayton, firmato il 21 novembre 1995, ha sancito l'integrit\u00e0 e la sovranit\u00e0 della Bosnia ed Erzegovina, suddivisa tra due \"entit\u00e0\" (la Federazione di Bosnia ed Erzegovina, croato-musulmana - 51% del territorio - e la Repubblica Serba di Bosnia ed Erzegovina, serba - 49% del territorio -) e un distretto, ossia il Distretto di Br\u010dko esteso su entrambe entit\u00e0.\nCon gli stessi accordi \u00e8 entrata in vigore la Costituzione della Bosnia ed Erzegovina, che non \u00e8 un documento indipendente, bens\u00ec costituisce l'Annesso 4 dell'Accordo di Dayton.\nLa Bosnia ed Erzegovina \u00e8 dotata di istituzioni \"statali\" centrali: una Presidenza tripartita, un Parlamento bicamerale con una Camera dei rappresentanti e una Camera dei popoli, un Consiglio dei Ministri, una Corte Costituzionale ed una Banca Centrale. La Presidenza tripartita \u00e8 composta da tre membri, esponenti dei tre gruppi etnici maggioritari, musulmano-bosniaco, serbo-bosniaco e croato-bosniaco.\nLa forma giuridica delle due singole Entit\u00e0 \u00e8 stabilita dalle proprie Costituzioni, che prevedono per entrambe un Presidente e due Vice Presidenti, un Parlamento (bicamerale per la Federazione e monocamerale per la Repubblica Srpska) ed un Governo. Le due Entit\u00e0 godono di larghissima autonomia, anche se hanno istituzioni comuni in limitate materie, tra cui politica estera, doganale e monetaria. Nel settore della difesa \u00e8 prevista invece una competenza propria delle due Entit\u00e0, che dovranno tuttavia essere dotate di forze militari bilanciate.\nDalla fine del conflitto, il quadro politico-amministrativo scaturito dagli accordi di pace ha sostanzialmente retto, funzionando senza interruzioni. Non bisogna per\u00f2 dimenticare che, proprio a garanzia di quegli accordi, alcuni contingenti militari stazionano permanentemente in diversi punti del territorio.\nLa Bosnia ed Erzegovina \u00e8 membro delle Nazioni Unite. Il paese \u00e8 candidato all'adesione all'Unione europea ed \u00e8 candidato all'adesione alla NATO dall'aprile 2010, quando ha ricevuto un piano d'azione per l'adesione.\nEconomia.\nIl PIL nominale (a prezzi correnti) del Paese nel 2012 \u00e8 stato di 17.326 milioni di dollari americani. La Bosnia si \u00e8 impoverita molto a causa della guerra e anche per questo vi \u00e8 il problema dell'emigrazione. L'agricoltura non porta molti frutti, mentre l'allevamento del bestiame e lo sfruttamento del patrimonio forestale sono molto produttivi, poich\u00e9 nel sottosuolo ci sono ferro e carbone. Anche se di piccole dimensioni esistono industrie siderurgiche, metallurgiche, chimiche, elettroniche, ecc.\nAmbiente.\nInquinamento atmosferico causato dalle industrie, scarsit\u00e0 di acqua e servizi sanitari carenti o inesistenti sono alcuni dei problemi ambientali che affliggono la Bosnia-Erzegovina, sebbene la questione prioritaria rimanga la ricostruzione delle infrastrutture distrutte dalla guerra civile. Dalla fine della guerra la maggior parte degli sforzi sono stati indirizzati al ripristino delle strutture e dei servizi di base piuttosto che alla soluzione delle problematiche ambientali.\nIl paese ha partecipato come osservatore al World Conservation Congress (Congresso mondiale sulla conservazione ambientale) tenutosi a Montr\u00e9al nel 1996 e ha sottoscritto alcuni trattati internazionali in materia ambientale riguardanti l'inquinamento atmosferico, l'abolizione dei test nucleari, la vita marina e la protezione dell'ozonosfera. Tra le aree protette si ricordano il Parco nazionale Kozara, nel nord del paese, e il Parco nazionale Sutjeska, al confine con il Montenegro.\nCultura.\nLa Carta di Ban Kulin pu\u00f2 essere considerato l'atto di nascita simbolico della sovranit\u00e0 Bosniaca, in quanto \u00e8 il primo documento scritto con riferimenti precisi sui confini della Bosnia stessa (tra i fiumi Drina, Sava e Una) e sullo stato bosniaco. Scritto in cirillico bosniaco, la Carta di Ban Kulin si concretizzava in un accordo commerciale tra la Bosnia e la Repubblica di Dubrovnik.\nSul piano religioso, la Bosnia ed Erzegovina, da qualche tempo, \u00e8 anche nota per le Apparizioni di Me\u0111ugorje, fenomeni che si verificano dal 24 giugno 1981 nella cittadina bosniaca di Me\u0111ugorje.\nArchitettura.\nL'architettura in Bosnia ed Erzegovina \u00e8 in gran parte influenzata da quattro periodi principali, in cui i cambiamenti politici e sociali hanno determinato la creazione di distintive abitudini culturali e architettoniche. In questa regione ogni periodo ha fatto sentire la sua influenza e ha contribuito a una maggiore diversit\u00e0 di culture e di linguaggi architettonici.\nPatrimoni dell'umanit\u00e0.\nQuattro dei siti della Bosnia ed Erzegovina sono stati iscritti nella Lista dei patrimoni dell'umanit\u00e0 dell' UNESCO.\nArte.\nIn campo artistico da ricordare Braco Dimitrijevi\u0107 e l'architetto Ivan \u0160traus, che ha ricevuto vari premi per i suoi lavori.\nLetteratura.\nNel xx secolo si afferma la figura, Premio Nobel per la letteratura nel 1961, di Ivo Andri\u0107, con romanzi ambientati nella sua terra: la Bosnia\nTra gli altri scrittori bosniaci ricordiamo Miljenko Jergovi\u0107 e Zlata Filipovi\u0107.\nMusica.\nUn genere musicale popolare bosniaco \u00e8 la sevdalinka.\nTra le cantanti bosniache possiamo citare Maya Sar, Selma Bajrami, e le Feminnem, gruppo musicale femminile originarie anche della Croazia.\nCinema.\nUno dei registi bosniaci pi\u00f9 noti nel panorama internazionale \u00e8 Emir Kusturica, i cui lavori gli sono valsi vari riconoscimenti. Altra regista nota \u00e8 Jasmila \u017dbani\u0107, il cui film Il segreto di Esma ha vinto l'Orso d'oro al Festival di Berlino, nel 2006.\nGastronomia.\nLa cucina bosniaca ha subito diverse influenze da varie culture.\nSport.\nLa Bosnia ed Erzegovina ha una buona tradizione sportiva in varie discipline: nell'atletica figurano importanti atleti come Amel Tuka, medaglia di bronzo negli 800 metri ai Mondiali di atletica leggera del 2015. Anche il calcio \u00e8 molto seguito con buone squadre del campionato e giocatori quali Du\u0161an Bajevi\u0107 e Ivica Osim. Per la pallacanestro la Bosnia ed Erzegovina ha ottenuto varie volte la qualificazione al campionato di Eurobasket. Per la boxe possiamo ricordare Marijan Bene\u0161, mentre nel torneo di scacchi un posto rilevante \u00e8 occupato da Borki Predojevi\u0107, vincitore di due campionati europei giovanili e un Campionato mondiale U16, nel 2003 in Grecia.\nLa Nazionale di calcio della Bosnia ed Erzegovina nacque dall'indipendenza dalla Jugoslavia; il suo miglior risultato \u00e8 stato la qualificazione al mondiali del 2014, concluso per i bosniaci al terzo posto del proprio raggruppamento. Tra i calciatori di maggior livello Edin D\u017eeko, Miralem Pjani\u0107 e Senad Luli\u0107, che giocano rispettivamente nell'Inter, nel Barcellona e nella Lazio."}
{"id": "1460020", "revid": "124908024", "url": "https://it.wikipedia.org/wiki?curid=1460020", "title": "Giacomo Stewart (conte di Moray)", "text": "Quando nacque sua madre era sposata, dal 1527, con Sir Robert Douglas di Lochleven, che fu ucciso nella battaglia di Pinkie Cleugh.\nA capo dei protestanti.\nGiacomo fu tra i nove commissari scozzesi mandati da Maria di Guisa in Francia nel 1558 per intraprendere le trattative matrimoniali tra la regina di Scozia e il delfino Francesco, futuro re di Francia e figlio di Enrico II di Francia.\nA capo dei protestanti scozzesi, firm\u00f2 il 27 febbraio 1560 il trattato di Berwick, che invitava gli inglesi a intervenire in Scozia per difenderli dalle cattoliche truppe francesi della reggente Maria di Guisa. Le truppe inglesi allora intervennero assediando Leith, occupata dalla regina reggente e dalle sue truppe. La pace fu ristabilita con il trattato di Edimburgo, concluso il 6 luglio 1560: esso prevedeva che sia le truppe inglesi sia le truppe francesi si ritirassero dalla Scozia, inoltre che Maria e suo marito Francesco rinunciassero all'uso dello stemma inglese, riconoscendo il titolo di regina d'Inghilterra alla protestante Elisabetta I d'Inghilterra.\nQuando mor\u00ec Maria di Guisa, la Scozia venne governata da un regime protestante del quale facevano parte John Knox e Giacomo. Il paese era quindi diventato protestante.\nMatrimonio e discendenza.\nNel 1562 nella cattedrale di Saint Giles a Edimburgo fu celebrato il matrimonio tra Giacomo e Agnes Keith.\nLa coppia ebbe tre figlie:\nSodalizio con Maria Stuarda.\nLa regina Maria, in Francia da quando era bambina, era praticamente straniera in Scozia. Rimasta vedova e volendo far ritorno nel proprio regno, Giacomo fu mandato in Francia ad accordarsi con la sorellastra sulle condizioni del suo rientro: Maria si rifiut\u00f2 di rinunciare alla fede cattolica ma ottenne di poter celebrare solo privatamente la messa; rinunci\u00f2 per\u00f2 a far ritorno con una scorta armata e riconobbe la Scozia come paese protestante. Come gesto di conciliazione, Maria confer\u00ec al fratello il titolo di conte di Moray.\nNei primi tempi dopo il suo arrivo, Maria si appoggi\u00f2 al fratellastro per ogni questione di governo.\nLa Scozia era lacerata da continue lotte interne tra le varie famiglie. L'irrequietezza nel nord dovuta a sir Huntly e alla famiglia Gordon spinsero Giacomo e Maria ad agire per ristabilire l'ordine. Nella battaglia sir Huntly mor\u00ec. Il corpo, imbalsamato, fu sottoposto a processo da parte del parlamento che lo condann\u00f2 per tradimento ed espropri\u00f2 terre e titoli alla famiglia.\nFuga in Inghilterra.\nIl sodalizio tra i fratellastri Stuart cess\u00f2 quando la regina decise di voler sposare il cugino Enrico Stuart, Lord Darnley, il quale si dichiar\u00f2 - proprio al fratellastro di Moray, Roberto Stuart - contrario alla presenza di cos\u00ec vasti possedimenti nelle mani di Giacomo.\nAl principio di aprile 1565 Giacomo si ritir\u00f2 dalla corte, tramando per evitare il matrimonio. Intorno a lui altri nobili, come Knox e gli Hamilton si riunirono in quanto ostili a Darnley e alla sua famiglia (i Lennox).\nPer essersi rifiutato di comparire dinnanzi alla regina per spiegare il suo comportamento, il 6 agosto Giacomo fu dichiarato fuori legge e i suoi possedimenti sequestrati. La regina marci\u00f2 inoltre con il suo esercito volto a debellare il fratellastro e gli altri ribelli. Moray chiese aiuto a Elisabetta che gli offr\u00ec asilo politico. Giacomo si ritir\u00f2 cos\u00ec a Newcastle, in attesa di poter tornare in Scozia in tempi migliori.\nRitorno in Scozia.\nTra i cospiratori dell'assassinio di Davide Rizzio, consigliere e confidente della regina di Scozia, vi fu anche Giacomo, oltre a Enrico Darnley. Il delitto avvenne il 9 marzo 1566. Tuttavia, Maria promise in seguito il perdono alla maggior parte dei cospiratori, ci\u00f2 che indusse Giacomo a tornare a Edimburgo. I fratelli quindi si riappacificarono.\nA fare i nomi dei cospiratori alla regina fu proprio suo marito Darnley e il risentimento dei nobili coinvolti nei suoi confronti rimase nonostante il perdono reale. Il 10 febbraio 1567 avvenne l'assassinio del re, voluto probabilmente anche da Giacomo.\nNel clima di profonda confusione che l'assassinio di Darnley cre\u00f2 alla corte e nel paese, Giacomo decise di partire per Londra nell'aprile del 1567. Intanto Maria spos\u00f2 Bothwell, l'uomo maggiormente accusato della morte di Darnley. Il matrimonio scaten\u00f2 una ribellione armata tra le forze reali e quelle dei nobili che si concluse con l'imprigionamento della regina nel castello di Locheven (il cui proprietario era William Douglas, fratellastro di Giacomo) e con la sua abdicazione a favore del figlio Giacomo.\nReggenza.\nGiacomo Moray torn\u00f2 in Scozia quando fu eletto reggente del nipote Giacomo VI. Come reggente, si impadron\u00ec dei gioielli di Maria; inoltre diede ordine di catturare Bothwell e, quando questi fu imprigionato in Danimarca (dove mor\u00ec), ne chiese l'estradizione.\nSuccessivamente arriv\u00f2 la notizia della fuga della deposta regina da Locheven, attorno alla quale si radun\u00f2 un esercito di suoi sostenitori di numero susperiore a quello del re e di Moray. Nei pressi del villaggio di Langside l'esercito di Maria si scontr\u00f2 con quello di Moray, pi\u00f9 ridotto ma al cui capo c'erano comandanti esperti.\nLa disfatta subita a Langside, indusse Maria a fuggire dalla Scozia, per evitare inoltre i rastrellamenti operati dal fratello. Decise di fuggire in Inghilterra, dove Elisabetta I la fece di nuovo imprigionare.\nMorte.\nIl governo di Giacomo non port\u00f2 stabilit\u00e0 alla Scozia, che continu\u00f2 a essere divisa in fazioni rivali.\nNel gennaio 1570 Giacomo fu assassinato per volere, probabilmente, di una famiglia rivale, gli Hamilton.\nAl posto di Moray, fu nominato come reggente il nonno paterno del re Matthew Stuart, conte di Lennox.\nLa moglie Agnes si rispos\u00f2 con Sir Colin Campbell, conte di Argyl, da cui ebbe altri tre figli."}
{"id": "1460022", "revid": "767487", "url": "https://it.wikipedia.org/wiki?curid=1460022", "title": "Naid\u0103\u0219", "text": "Naid\u0103\u0219 \u00e8 un comune della Romania di 1.178 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Lescovi\u021ba e Naid\u0103\u0219."}
{"id": "1460023", "revid": "287204", "url": "https://it.wikipedia.org/wiki?curid=1460023", "title": "Naidas", "text": ""}
{"id": "1460024", "revid": "1564499", "url": "https://it.wikipedia.org/wiki?curid=1460024", "title": "Cazzone", "text": ""}
{"id": "1460025", "revid": "17654", "url": "https://it.wikipedia.org/wiki?curid=1460025", "title": "Il finto Stanislao", "text": ""}
{"id": "1460026", "revid": "439868", "url": "https://it.wikipedia.org/wiki?curid=1460026", "title": "Obreja", "text": "Obreja \u00e8 un comune della Romania di 3.454 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di quattro villaggi: Ciuta, Iaz, Obreja, Var."}
{"id": "1460027", "revid": "287204", "url": "https://it.wikipedia.org/wiki?curid=1460027", "title": "Heinrich Reffle von Richtenberg", "text": "Biografia.\nDopo la sconfitta dell'Ordine Teutonico nella Guerra dei Tredici anni, l'ordine venne costretto ad arrendersi e a lasciare che la Prussia dell'Ovest divenisse vassalla della Polonia con la Seconda pace di Thorn del 1466. Il predecessore di von Richtenberg, Heinrich Reu\u00df von Plauen, si era gi\u00e0 del resto proposto di rendere omaggio al Re di Polonia. Dopo averlo fatto, nel 1470, mor\u00ec sulla via del ritorno verso casa.\nI principali problemi della Prussia durante il governo di von Richtenberg furono la Guerra dei preti, una disputa tra il Vescovato di Varmia, che pretendeva di ricevere lo status di Principato Vescovile dall'Imperatore Carlo IV, e dal Re Casimiro IV di Polonia. L'ordine sostenne vittoriosamente Nicolaus von T\u00fcngen nella disputa.\nVon Richtenberg mor\u00ec a K\u00f6nigsberg nel 1477."}
{"id": "1460028", "revid": "767487", "url": "https://it.wikipedia.org/wiki?curid=1460028", "title": "Lobsang Yeshe", "text": "Biografia.\nLobsang nacque in una famosa e nobile famiglia della provincia di Tsang. Suo padre si chiamava Dechhen-Gyalpo e sua madre Sereb-Drolma. Lobsang fu riconosciuto come Panchen Lama dal suo predecessore, Lobsang Ch\u00f6kyi Gyalsten e fu nominato a questa carica con una grande cerimonia presso il monastero di Tashilhunpo.\nRicevette a Lhasa i primi voti da Lozang Gyatso, il grande 5\u00ba Dalai Lama, quando aveva solo 8 anni e ricevette anche il nome di Lobsang Yeshe.\nQuando ebbe trentadue anni, ricevette un messaggio dall'imperatore cinese Kangxi che lo invitava a Pechino, ma il viaggio non fu mai realizzato a causa di una pericolosa epidemia che poteva mettere a rischio la salute del lama tibetano.\nIl reggente, Desi Sangye Gyatso, invit\u00f2 il 5\u00ba Panchen Lama ad andare nella citt\u00e0 di Nangartse, sul lago Yamdrok per iniziare ai voti monacali un gruppo di giovani monaci e individuare tra essi il futuro Dalai Lama. Nell'ottobre del 1697 Lobsang identific\u00f2 in Tsangyang Gyatso il 6\u00ba Dalai Lama.\nNel 1701 Lhasang Khan, un re mongolo alleato dei cinesi uccise il reggente Sangye Gyatso. Questo fatto di estrema gravit\u00e0, sconvolse il giovane Dalai Lama che interruppe i suoi studi per andare da Lobsang e informarlo che voleva rinunciare ai suoi voti.\nA questo punto fu individuato un nuovo Dalai Lama, il settimo, che fu nominato a palazzo Potala nel 1720. Anche questo ennesimo lama fu iniziato ai voti monacali da Lobsang Yeshe, il quale gli diede anche il nome di Kelsang Gyatso. Assunse i pieni voti di monaco nel 1726.\nNel 1728 l'imperatore cinese Yongzheng mand\u00f2 un suo funzionario in Tibet per regolare il problema di alcuni confini tra i due paesi. In quegli anni ci fu una dura guerra civile e i cinesi offrirono Lobsang Yeshe la possibilit\u00e0 di governare alcuni territori di confine; tuttavia, a causa della sua avanzata et\u00e0, il lama fu costretto a rifiutare l'offerta cinese. Malgrado ci\u00f2, alcuni territori ad ovest passarono sotto il controllo del governo di Lhasa.\nDurante la sua vita, Lobsang Yeshe ha scritto diciotto volumi tra inni e precetti.\nLa distruzione delle tombe.\nMor\u00ec nel 1737 a 75 anni. Fu seppellito in una tomba d'oro e di rame, a forma di cupola, molto simile a quella del suo predecessore.\nSfortunatamente, durante la Rivoluzione culturale cinese le tombe dei Panchen Lama dal quinto al nono furono distrutte; ma sotto il decimo Panchen Lama fu edificata un'unica grande tomba al monastero di Tashilhunpo in loro memoria, conosciuta col nome di Tashi Langyar."}
{"id": "1460030", "revid": "767487", "url": "https://it.wikipedia.org/wiki?curid=1460030", "title": "Maes", "text": "La Maes \u00e8 una birra belga prodotta a Waarloos, nel distretto di Kontich, in Belgio.\nStoria.\nNel 1880, Egied Maes decise di aprire una piccola fabbrica di birra a Waarloos. Nel 1901 pass\u00f2 l'azienda ai suoi figli Ferdinand e Theophiel. Questi vi introdussero la meccanizzazione moderna: una macchina a vapore che attivava il mulino della maltazione e le pale nei serbatoi. Tale cambiamento sugger\u00ec una modifica del nome dell'impresa. Divent\u00f2 l'industria della birra - \"Malterie \u00e0 vapeur Sint-Michielskerk\" (dal nome di una chiesa di Waarloos).\nI fratelli anticiparono anche la domanda delle birre di fermentazione bassa della clientela. Lanciarono infatti la loro prima pils negli anni '20. Nel 1926, la terza generazione Maes subentr\u00f2 negli affari. Decidendo di investire in una vasca di mescolamento di alto livello, ottennero rapidamente buoni risultati: nel 1930, la loro birra ottenne il primo premio in occasione dell'esposizione universale di Anversa. Le generazioni seguenti sfruttarono tutta l'esperienza accumulata per perfezionare il prodotto.\nNel 2000 la ditta Alken-Maes \u00e8 stata acquisita dalla Scottish &amp; Newcastle, a sua volta quest'ultima nel 2008 \u00e8 stata assorbita dalla Heineken, che ha mantenuto la Maes in vendita.\nDescrizione del prodotto.\nIl carattere particolare della Maes \u00e8 determinato da cereali scelti molto attentamente. Questa birra a bassa fermentazione subisce una singola filtrazione a freddo. Ha un tenore alcolico di 5,2%(vol) e viene Prodotta in tre versioni in lattina da 25 cl., 33 cl. e 50 cl. e in due versioni in bottiglia da 25 cl. e da 33 cl.\nGusto.\nLa Maes \u00e8 una pils dorata, al gusto di frutta, di un sapore puro e leggero, con un piccolo tasto d'amarezza."}
{"id": "1460032", "revid": "226458", "url": "https://it.wikipedia.org/wiki?curid=1460032", "title": "Finestra temporale", "text": "Le finestre temporali sono aperture bilaterali simmetriche, eventualmente presenti su ciascuna \"tempia\" del cranio degli amnioti, sopra e sotto le ossa sopraorbitale e squamoso, dei quali sono una caratteristica tipica, utile per la classificazione scientifica.\nLa presenza, il numero e la morfologia delle finestre temporali sono assai importanti per la classificazione tassonomica: si distinguono infatti;\nGli \"Euryapsida\" si sono evoluti dai \"Diapsida\", tramite la perdita della finestra temporale inferiore.\nIn termini di tassonomia, i quattro gruppi sono classificati come segue:\nAmniota \nLe finestre temporali superiori vengono dette finestre sopratemporali, mentre quelle inferiori vengono dette finestre infratemporali.\nLa fisiologia associa solitamente la comparsa delle finestre temporali con l'aumento del metabolismo e, di conseguenza, anche della muscolatura della mandibola.\nI primi amnioti del Carbonifero, infatti, non possedevano finestre, mentre i pi\u00f9 evoluti sauropsidi e sinapsidi le avevano.\nIn questi ultimi due gruppi, con l'evoluzione, le finestre temporali si allargarono ulteriormente e cambiarono leggermente forma per far posto a una muscolatura pi\u00f9 forte, in modo tale da poter dare morsi pi\u00f9 potenti e masticare carne o materiale vegetale pi\u00f9 coriacei.\nI dinosauri (facenti parte dei sauropsidi) avevano grosse finestre, cos\u00ec come i loro discendenti, gli uccelli.\nI mammiferi (che sono sinapsidi), non hanno finestre temporali, ma \u00e8 presente un'apertura detta orbita temporale e dei muscoli temporali."}
{"id": "1460042", "revid": "125365086", "url": "https://it.wikipedia.org/wiki?curid=1460042", "title": "Ferrovia Savigliano-Saluzzo-Cuneo", "text": "La ferrovia Savigliano-Saluzzo-Cuneo \u00e8 una linea di interesse regionale che collega le citt\u00e0 di Savigliano e Cuneo.\nNata dall'unione di due infrastrutture concepite in tempi diversi e inaugurate nel 1857 e nel 1892, la linea perse nel tempo buona parte dei suoi traffici a causa dell'espansione del trasporto su gomma; da giugno 2012 a fine 2018 la linea \u00e8 stata interessata dal solo traffico merci per l'intero percorso. La ripresa del servizio viaggiatori \u00e8 avvenuta il 7 gennaio 2019 nel solo tratto Savigliano-Saluzzo. Tale servizio per\u00f2 l'anno successivo \u00e8 stato nuovamente sospeso.\nStoria.\nUn collegamento ferroviario fra Savigliano e Saluzzo fu promosso a partire dal 1851 dagli abitanti di Saluzzo; nel luglio 1853 venne presentata da parte della Societ\u00e0 della Strada Ferrata da Torino a Savigliano la richiesta di autorizzazione a studiare tale collegamento, il cui progetto di massima venne elaborato dall'ingegner Spurgazzi. La relativa concessione venne affidata nel febbraio 1855. I lavori furono portati a termine in tempo per l'apertura all'esercizio avvenuta il 1\u00ba gennaio 1857, con un orario che prevedeva tre coppie di treni giornalieri per una percorrenza di circa venti minuti. Nel 1859 lo Stato rilev\u00f2 l'esercizio della linea, affidandolo in seguito alla SFAI.\nCon legge del 29 luglio 1879 furono inserite fra le ferrovie complementari da realizzarsi in Piemonte la linea Airasca-Moretta-Cavallermaggiore e la sua diramazione Moretta-Saluzzo, che diedero in seguito vita al collegamento Airasca-Saluzzo, e fu contestualmente prevista la costruzione di una relazione che mettesse in collegamento Saluzzo con Cuneo. L'incarico al Genio Civile provinciale di redigere un progetto esecutivo fu affidato nel giugno 1883, e lo stesso fu trasmesso l'anno successivo alla Societ\u00e0 per le Strade Ferrate del Mediterraneo (SFM) la quale ottenne i relativi finanziamenti con legge del 20 giugno 1888. I lavori, suddivisi su cinque lotti, iniziarono nel marzo 1890 e la ferrovia fu completata il 1\u00ba giugno 1892.\nFrattanto, anche la Savigliano-Saluzzo, in base alla legge \"Baccarini\" del 27 aprile 1885, era stata affidata alla stessa SFM, con servizi eserciti dalla Rete Mediterranea; entrambe le linee passarono nel 1905 alle neo-costituite Ferrovie dello Stato.\nCon l'apertura della Saluzzo-Cuneo si intensificarono le richieste da parte del comune di Dronero per la realizzazione di \"un tronco unente Dronero alla ferrovia Cuneo-Saluzzo\". La diramazione Busca-Dronero fu costruita e aperta all'esercizio il 20 settembre 1912, ma l'inaugurazione venne posticipata al 13 ottobre 1913 per consentire a Giolitti, allora Presidente del Consiglio, di partecipare ai festeggiamenti organizzati dall'amministrazione comunale.\nLontane dal fronte della prima guerra mondiale e poco interessate anche dalle vicende della seconda, non costituendo le localit\u00e0 servite obiettivi strategici primari, le due linee, ormai gestite come un'unica infrastruttura, risentirono di tali eventi solo per le conseguenti fluttuazioni della domanda di trasporto, iniziando nel secondo dopoguerra un periodo di costante calo dei proventi da traffico dovuto all'avvento della motorizzazione privata e a un orientamento comune non pi\u00f9 favorevole al trasporto su ferro.\nIn tale contesto, nel 1966 la diramazione per Dronero venne chiusa al traffico viaggiatori, ma rimase in esercizio per l'effettuazione di tradotte settimanali per trasporti militari, legname e prodotti metallurgici&lt;ref name=\"EdR40/34\"&gt;&lt;/ref&gt;.\nNel 1989 la tratta Cuneo-Busca venne attrezzata per il Controllo Centralizzato del Traffico (CTC) e di conseguenza il bivio Madonna dell'Olmo venne impresenziato e prese ad essere gestito in telecomando.\nLa Regione intraprese in tale periodo un esteso piano di ammodernamento della propria rete ferroviaria locale che mirava a diminuire i costi di esercizio attraverso l'automazione e il telecomando degli impianti. A fronte dell'ipotesi di chiusura di alcune linee i lavori condotti portarono il 22 dicembre 1993 all'attivazione del CTC sull'intero nodo di Cuneo e del blocco conta-assi sulla Cuneo-Saluzzo, suddiviso in due sezioni separate dalla stazione di Verzuolo, dotata di doppio segnalamento di protezione e partenza. A completamento degli interventi, analogo sistema di esercizio venne attivato, fra Savigliano e Saluzzo, venne attivato il 6 luglio 1999.\nNel 2001 l'esercizio della linea pass\u00f2 alla neo-costituita Rete Ferroviaria Italiana che due anni dopo dispose la soppressione delle fermate di Lagnasco, Villafalletto e Roata Rossi.\nNel 2012, considerata la pesante situazione economico-finanziaria della Regione Piemonte, che a differenza della confinante Lombardia non intese avviare un programma di valorizzazione del trasporto su ferro, la stessa decret\u00f2 la sospensione dei contratti di servizio su numerose linee secondarie di propria competenza\nUn'eventuale riapertura al traffico passeggeri venne prospettata nel 2014, allorch\u00e9 furono definiti i criteri di attribuzione del punteggio in una eventuale gara per l'affidamento del servizio.\nNell'anno 2016 \u00e8 stato presentato, a Torino, il progetto di mobilit\u00e0 MetroGranda, una linea di metropolitana leggera ideata per collegare i principali centri della provincia di Cuneo sfruttando le vecchie linee Savigliano-Saluzzo-Cuneo, Cuneo-Mondov\u00ec, Mondov\u00ec-Bastia Mondov\u00ec, Bastia-Bra, Bra-Cavallermaggiore, Cavallermaggiore-Savigliano. Il progetto prevederebbe quindi la ricostruzione della linea Mondov\u00ec-Bastia ed un ripristino delle linee Bastia-Bra, Mondov\u00ec-Cuneo e Cuneo-Saluzzo-Savigliano. Non sono per\u00f2 al momento previsti finanziamenti.\nIl servizio viaggiatori tra la stazione di Savigliano e quella di Saluzzo \u00e8 ripreso il 7 gennaio 2019 a seguito della decisione della Regione, a novembre 2018, di ripristinare il collegamento. Tuttavia la giunta regionale ha deciso di cancellare nuovamente il servizio nel 2020.\nCaratteristiche.\nLa linea, a binario unico non \u00e8 elettrificato, \u00e8 lunga 49 km e nella sezione Savigliano-Saluzzo comprende un 17% di tratti in curva, presenta una pendenza media del 2,6 per mille e una massima del 17 per mille. Oltre a due ponti lunghi 11,8 e 15 metri sono presenti tre cavalcavia e numerose opere d'arte minori. La Cuneo-Saluzzo \u00e8 lunga 31,8\u00a0km di cui il 20% in curva, ha una pendenza media del 7,3 per mille e una massima 17,5; fra le numerose opere d'arte annovera otto ponti a travata metallica\nLa circolazione dei treni \u00e8 svolta con controllo centralizzato del traffico e regolata mediante il Dirigente Centrale Operativo di Cuneo. Sono abilitate le stazioni estreme di Savigliano e di Cuneo e quella intermedia di Verzuolo.\nIl servizio passeggeri sulla Savigliano - Saluzzo viene effettuato con un Minuetto.\nPercorso.\nDiramatasi dalla radice sud della stazione di Savigliano, la linea prosegue in rettilineo verso ovest, oltrepassando il fiume Varaita e superando a met\u00e0 percorso l'ex stazione di Lagnasco per raggiungere quella di Saluzzo subito dopo aver incontrato sulla destra, fino al 1986, il binario della soppressa ferrovia Airasca-Saluzzo.\nIl binario prosegue verso sud, affiancandosi al tracciato della ex tranvia Saluzzo-Cuneo, attiva fra il 1880 e il 1948 e incontrando la fermata di Manta, il cui ex fabbricato viaggiatori fu oggetto nel 2005 di un intervento di ristrutturazione che consent\u00ec di ospitarvi la locale sezione della Croce Rossa e la stazione di Verzuolo, impianto che origina movimento merci destinato al locale stabilimento delle Cartiere Burgo.\nViene poi raggiunta la fermata di Costigliole Saluzzo, un tempo localit\u00e0 di interscambio con la tranvia Costigliole-Venasca, superato nuovamente il Varaita e, volgendo a sud est verso la valle Maira, l'ex fermata di Villafalletto per poi risalire il corso del torrente alla volta della stazione di Busca, ove \u00e8 operativo il raccordo con il Mulino Piemontese.\nScavalcato il torrente Maira e lasciata sulla destra la diramazione per Dronero, la linea prosegue dunque nuovamente verso sud superando la ex fermata di Roata Rossi e giungendo infine alla stazione di Cuneo dopo aver impegnato il bivio Madonna dell'Olmo."}
{"id": "1460044", "revid": "228587", "url": "https://it.wikipedia.org/wiki?curid=1460044", "title": "Giulietta", "text": ""}
{"id": "1460045", "revid": "124172244", "url": "https://it.wikipedia.org/wiki?curid=1460045", "title": "Valore di verit\u00e0", "text": "In logica matematica, un valore di verit\u00e0 (o valore logico) \u00e8 un valore che stabilisce il limite entro cui una proposizione risulta vera.\nIn logica classica, gli unici possibili valori di verit\u00e0 sono vero e falso, e ogni proposizione assume necessariamente almeno uno dei due valori e nessun altro (un valore e uno solo), per denotare i quali si usano le lettere maiuscole V ed F, ovvero i due numeri 1 e 0, rispettivamente. \nAlgebricamente, l'insieme formula_1 costituisce un'algebra booleana a due stati. Alternativamente, si possono adoperare altri tipi di algebre come insiemi di valori di verit\u00e0 in logiche non classiche: ad esempio, la logica intuizionista sfrutta un'algebra di Heyting. Ci\u00f2 nonostante, altri valori sono possibili in altre logiche: nella logica fuzzy e nella logica polivalente sono utilizzati altri valori di verit\u00e0 che indicano semplicemente \"vero\" e \"falso\".\nIn teoria dei topos, il suboggetto classificatore di un topos prende il posto dell'insieme dei valori di verit\u00e0."}
{"id": "1460047", "revid": "12487711", "url": "https://it.wikipedia.org/wiki?curid=1460047", "title": "Valore logico", "text": ""}
{"id": "1460051", "revid": "599013", "url": "https://it.wikipedia.org/wiki?curid=1460051", "title": "Frangia d'Aragona", "text": "La Striscia d'Aragona (\"Franja de Arag\u00f3n\" in spagnolo, \"Franja d'Arag\u00f3\" o \"Franja de Ponent\" in catalano, \"Francha d'Arag\u00f3n\" o \"Francha de Leb\u00e1n\" in aragonese) \u00e8 un territorio comprendente le zone dell'Aragona orientale al confine con la Catalogna dove la lingua maggiormente diffusa \u00e8 il catalano nella sua variet\u00e0 occidentale (o dialetti da esso derivati).\nDenominazioni incerte.\nFino agli anni settanta del novecento, si preferivano, per indicare l'ambito territoriale della Striscia d'Aragona, i seguenti termini: \"Marcas de Arag\u00f3n\" (in catalano \"Marques d'Arag\u00f3\", in italiano \"Marche d'Aragona\"), Raya de Arag\u00f3n (in catalano \"Ratlla d'Arag\u00f3\", in italiano \"Frontiera d'Aragona\"), \"Catalu\u00f1a Aragonesa\" (in catalano \"Catalunya Aragonesa\", in italiano \"Catalogna Aragonese\"), oltre a svariati altri. Nella seconda met\u00e0 degli anni settanta, subito dopo la caduta del franchismo, si inizi\u00f2 per la prima volta ad utilizzare il termine di \"Franja de Ponent\" (in italiano Striscia \"di Ponente\"), con evidenti connotazioni nazionaliste di parte catalana, mentre nelle zone di lingua aragonese \"Francha de Leb\u00e1n\" (in italiano Striscia \"di Levante\") in chiara contrapposizione al \"Ponent\" catalano.\nNegli ambienti governativi d'Aragona e di Spagna ebbe invece un immediato successo la denominazione di \"Franja de Arag\u00f3n\" (in italiano Striscia \"d'Aragona\"). Nel 1985, il prestigioso \"Institut d'Estudis Catalans\", venendo incontro alle richieste aragonesi, adott\u00f2 definitivamente il termine di \"Franja d'Arag\u00f3\" (Striscia d'Aragona), non accettato per\u00f2 da molti catalani che continuarono, e continuano tuttora, ad usare la vecchia denominazione di \"Franja de Ponent\". Spesso, sia in Catalogna che in Aragona, soprattutto in occasioni di visite ufficiali e di scambi culturali interregionali, si preferisce utilizzare il termine di \"Franja\" (in italiano \"Striscia\"), senza farlo seguire da alcun aggettivo qualificativo onde evitare malintesi di sorta.\nLimiti territoriali e popolazione.\nVa subito detto che la Striscia d'Aragona non costituisce ancora un territorio dotato di un'autonomia interna. Fra le cause che hanno ritardato e probabilmente continueranno a ritardare il raggiungimento di tale obiettivo c'\u00e8 anche l'incerta definizione dei suoi limiti territoriali. Secondo i compilatori di un \"Anteprogetto di legge sulle lingue d'Aragona\" (\"Anteproyecto de Ley de lenguas de Arag\u00f3n\"), non ancora approvato, la superficie totale dei territori catalanofoni sarebbe di 4.442,80\u00a0km\u00b2 e 47.236 abitanti ripartiti in 62 comuni. Secondo la \"Gran Enciclopedia Aragonesa\" la Striscia \u00e8 invece integrata dalle seguenti sub-regioni (\"comarcas\"), per un totale di 5.370\u00a0km\u00b2 e una popolazione di circa 70.000 abitanti:\nLe istituzioni linguistiche e culturali catalane non sono per\u00f2 d'accordo con le cifre fornite dalla \"Gran Enciclopedia Aragonesa\", che comprenderebbero zone di lingua castigliana o aragonese. Mentre per\u00f2 l\"Institut d'Estudis Catalans\" preferisce eliminare dal computo alcuni comuni mistilingui o in cui si parlano lingue di transizione tra aragonese e catalano (Is\u00e1bena, Lascuarre, Torre la Ribera, ecc.), il \"GREC\" (\"Grupo Enciclopedia Catalana\") li include, e con essi anche altri (Benasque, Castej\u00f3n de Sos, Bisaurri ecc.), scartando in pari tempo solo quelli chiaramente ritenuti ispanofoni. In tal modo si verrebbe a dare un'accezione esclusivamente etnico-linguistica al nome di tale territorio e non prevalentemente, se non esclusivamente, geografica, come voluto dall'istituto enciclopedico aragonese summenzionato e anche da molti aragonesi. Secondo l\"Institut d'Estudis Catalans\" la superficie totale della Striscia d'Aragona sarebbe pari a 4.137,20\u00a0km\u00b2 e 45.984 abitanti (rilevamenti non censuali del 2006), mentre secondo il \"GREC\" i km\u00b2 sono 5.008,0 e gli abitanti 51.294 (tali dati sono basati anch'essi sui rilevamenti del 2006). Entrambe le cifre sono ovviamente inferiori a quelle proposte dall'importante istituzione aragonese soprattutto per ci\u00f2 che riguarda il numero di abitanti della sub-regione (che ricordiamo, \u00e8 di 70.000 circa per la \"Gran Enciclopedia Aragonesa\").\nI territori che, secondo entrambi gli istituti catalani suindicati, entrerebbero a formar parte della Striscia, presenterebbero in ogni caso una forte unit\u00e0 etnico-linguistica (con una percentuale di catalanofoni dell'ordine del 90% circa sulla popolazione totale).\nStoria.\nI territori facenti oggi parte della Striscia d'Aragona furono abitati da popolazioni di lingua e cultura iberiche che, a partire dal II secolo a.C., subirono un intenso processo di romanizzazione che si protrasse fino alla caduta dell'Impero romano d'Occidente. Alla dominazione visigota (V-VII secolo) segu\u00ec quella araba (inizio dell'VIII secolo). La regione fu liberata dal giogo musulmano fra il IX (zona pirenaica) e il XII secolo (contrade limitrofi all'attuale Comunit\u00e0 Valenciana). Integrata nella Corona d'Aragona, di cui segu\u00ec le sorti, fu ripopolata in massima parte da coloni catalani, la cui lingua si \u00e8 conservata fino ai giorni nostri.\nIl catalano della Striscia d'Aragona.\nNella Striscia si parlano vari dialetti catalani tutti appartenenti al catalano occidentale e pertanto strettamente imparentati fra di loro (fra questi i principali sono il \"ribagorz\u00e0\" il \"fragat\u00ed\", il \"tamarit\u00e0\" e il \"maell\u00e0\"). Caratteristica di tali dialetti \u00e8 l'avere adottato nel proprio lessico un certo numero di termini castigliani. Per quanto riguarda il ribagorz\u00e0 si avverte l'influsso, oltre che del castigliano, anche dell'aragonese. Ad Aiguaviva il dialetto utilizzato \u00e8 un catalano con caratteristiche arcaizzanti e vicino, secondo alcuni linguisti, alle parlate di transizione del valenciano (anch'esso appartenente alla grande famiglia catalano-occidentale).\nVa segnalato infine, il punto di vista di alcuni nazionalisti aragonesi, che considerano il catalano della Frangia una lingua a s\u00e9 stante, imparentata con la fabla e che essi hanno ribattezzato \"Aragonese d'Oriente\". Tali teorie, prive di fondamento e non avvalorate dalla dottrina, hanno tuttavia fatto presa su alcune frange popolari, contribuendo a bloccare il processo di normalizzazione linguistica avviato con l\"Anteprogetto di legge sulle lingue d'Aragona\", precedentemente citato.\nTutele presenti e future.\nVa subito segnalato che il cammino da compiere una effettiva normalizzazione linguistica \u00e8 ancora lungo. Purtuttavia i 62 comuni considerati catalanofoni dalle autorit\u00e0 aragonesi sono attualmente oggetto di una limitata tutela linguistica che trova attuazione nel riconoscimento del catalano come lingua d'uso, insieme al castigliano, in due importanti ambiti, quello dell'istruzione e, in parte, quello della pubblica amministrazione.\nCon l\"Anteprogetto della legge sulle lingue d'Aragona\", redatto fra il 2000 e il 2001, ma successivamente arenatosi e mai convertito in legge, la Comunit\u00e0 autonoma d'Aragona, avrebbe dovuto conferire al catalano e all'aragonese la stessa dignit\u00e0, nei rispettivi ambiti territoriali di diffusione, del castigliano, assicurando in tal modo una situazione di perfetto bilinguismo (catalano-castigliano) anche alla Striscia d'Aragona. Si ricorda a questo proposito, che sia la lingua catalana che quella aragonese sono state riconosciute come parte integrante del patrimonio linguistico regionale e pertanto non solo dovrebbero essere oggetto di particolare tutela, ma anche di misure tese al proprio sviluppo e diffusione.\nI ritardi nell'approvazione di una normativa linguistica di ampio respiro da parte del Parlamento aragonese sono in parte dovuti a ragioni oggettive (non ultima la mancanza di accordo su una esatta delimitazione territoriale della sub-regione) e in parte legate alle idiosincrasie di parte del popolo aragonese, piuttosto refrattario nell'assicurare alla lingua catalana, ancor pi\u00f9 che a quella aragonese, uno \"status\" paragonabile a quello del castigliano, seppur all'interno di un ambito territoriale circoscritto. A questo proposito va anche segnalato che alcuni eccessi verbali delle organizzazioni pancatalaniste e nazionaliste pi\u00f9 radicali del \"Principat\" hanno talvolta inasprito gli animi e rafforzato le posizioni altrettanto estreme dei nazionalisti aragonesi che si sono fatti promotori di proteste popolari e raccolte di firme, condizionando l'azione della coalizione socialista-aragonesista (\"PSOE-PAR\") allora al potere, e determinando un congelamento del progetto legislativo, promosso, \u00e8 bene ricordarlo, dallo stesso governo.\nNegli ultimi anni le ottime relazioni esistenti fra i governi delle due Comunit\u00e0 autonome, unitamente ai legami economici, storici, culturali e anche di sangue esistenti fra il popolo aragonese e quello catalano, mai venuti meno, inducono a sperare che presto l'anteprogetto in questione, possa finalmente essere ripreso e convertito in legge, onde assicurare alla Striscia d'Aragona una normalizzazione linguistica soddisfacente."}
{"id": "1460053", "revid": "293377", "url": "https://it.wikipedia.org/wiki?curid=1460053", "title": "Zvonimir Vuki\u0107", "text": "Carriera.\nS'\u00e8 fatto conoscere al mondo quando giocava nel Partizan Belgrado, squadra nella quale trascorse 4 stagioni segnando 45 gol, prima di trasferirsi, nell'estate 2003, allo . Milit\u00f2 per 2 stagioni con la squadra ucraina, grazie alla quale vive anche l'esperienza della Champions League, nell'edizione 2004-2005.\nNell'agosto 2005, negli ultimi giorni di mercato, viene prestato al Portsmouth, andando quindi a giocare nella Premiership inglese. Alla squadra inglese, per\u00f2, non riesce a guadagnare la fiducia dei tecnici e cos\u00ec termina la sua esperienza l\u00ec con 9 presenze ed un gol. Nel calciomercato invernale del 2006 torna in patria nel Partizan Belgrado. A giugno dello stesso anno, torna allo . Dopo essersi trasferito nel Fk Mosca dove colleziona 27 presenze e 5 gol, ritorna nel 2011 al Partizan Belgrado, squadra nella quale ha iniziato la sua carriera, vincendo subito campionato e coppa con il club bianco-nero."}
{"id": "1460054", "revid": "1104133", "url": "https://it.wikipedia.org/wiki?curid=1460054", "title": "L.A. State of Mind", "text": "L.A. State of Mind \u00e8 il secondo album della cantautrice britannica Melanie Brown.\n\u00c8 il secondo lavoro della cantante dopo cinque anni dall'album di debutto, che ebbe scarso successo commerciale.\nL'album, pubblicato il 27 giugno 2005 dall'etichetta discografica Amber Caf\u00e8, \u00e8 stato promosso da un solo singolo, \"Today\", che per\u00f2 ha raggiunto appena la posizione numero quarantuno della classifica britannica e ha portato la cantante ad abbandonare la promozione dell'album stesso.\n\u00c8 stata pubblicata anche una versione in edizione limitata dell'album che includeva un DVD bonus. Questo conteneva \"L.A. State of Mind: The Documentary\", un documentario di 30 minuti."}
