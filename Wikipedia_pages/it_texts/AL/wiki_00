{"id": "1412332", "revid": "123637429", "url": "https://it.wikipedia.org/wiki?curid=1412332", "title": "Collaborazionismo in Francia", "text": "Con l'espressione collaborazionismo in Francia si intende descrivere tutte le attivit\u00e0 di supporto e cooperazione che la Repubblica di Vichy mise in atto tra il 1940 e il 1944 nei confronti del Terzo Reich, che in quel lasso di tempo occupava il territorio transalpino. Collaborazionisti furono definiti sia i sostenitori del governo di Vichy nel sud sia anche quelli del governo tedesco d'occupazione diretta nel nord (compresa Parigi) e sulla costa atlantica.\nLa collaborazione.\nIl 16 giugno 1940 - quando l'invasione nazista aveva ormai raggiunto tutti i suoi obiettivi tattici e strategici - il presidente della Repubblica Albert Lebrun nomin\u00f2 Primo Ministro il Maresciallo P\u00e9tain, che in quel momento svolgeva l'incarico di ambiasciatore presso la Spagna franchista ed era gradito dagli ambienti di estrema destra; il nuovo governo francese, guidato dall'anziano militare, si affrett\u00f2 subito a firmare l'armistizio con i teutonici (22 giugno).\nLa collaborazione, favorita anche dalle non esagerate richieste armistiziali tedesche, fu lanciata dopo l'incontro tra P\u00e9tain ed Adolf Hitler a Montoire-sur-le-Loir, avvuto il 24 ottobre 1940, in cui avvenne la famosa \u00abstretta di mano di Montoire\u00bb. Il Governo di Vichy divent\u00f2 il principale attore del collaborazionismo europeo quando il suo vicepresidente, l'ammiraglio Darlan, firm\u00f2 con l'ambasciatore Otto Abetz i tre protocolli di Parigi del 28 maggio 1941.\nQuesti testi, che istituirono una collaborazione militare tra le forze armate tedesche e francesi in Siria-Libano, a Biserta ed in Tunisia, furono approvati personalmente da P\u00e9tain nel suo telegramma del 15 maggio 1941 al generale Dentz, alto commissario in Siria. Le disposizioni furono applicate totalmente in Siria e Libano e parzialmente in Africa del Nord, con la consegna al nemico di pezzi di artiglieria pesante e di munizioni, che furono in seguito usati contro i soldati francesi a Bir Hakeim e poi durante la campagna di Tunisia.\nLo Stato francese in seguito accord\u00f2, ricambiando diverse concessioni tra cui il rimpatrio dei prigionieri di guerra, il suo appoggio al regime nazista. Questo anche attraverso l'espulsione e la spoliazione dei beni, associata alla \"deportazione\" di stranieri (130.000) \"e di Francesi ebrei\" (70.000). L'obbligo di portare la stella gialla non venne mai istituito nella zona sotto il controllo di Vichy, n\u00e9 vennero emanate leggi repressive o discriminanti nei confronti delle minoranze. (francese: Rafle du V\u00e9lodrome d'Hiver, comunemente chiamato Rafle du Vel' d'Hiv: \"Retata del Vel' d'Hiv\", dal nome con cui viene chiamato il V\u00e9lodrome d'Hiver - \"Velodromo d'inverno\", stadio e circuito per gare di ciclismo), che fu il maggiore arresto di massa contro ebrei sul suolo francese durante la seconda guerra mondiale, a Parigi, eseguita dalla polizia parigina, in cui furono arrestati 12.884 ebrei, tra cui 4.051 bambini e 5.802 donne. Le persone arrestate furono radunate in campi di detenzione, tra cui quello di Drancy, dove la sorveglianza era eseguita dalla gendarmeria francese.\nPer meglio comprendere la stima di cui godeva il governo di P\u00e9tain tra i francesi, basti pensare che quando gli inglesi occuparono il Libano, solo 6.000 soldati su 31.000 accettarono di aderire alla \"Francia libera\" di De Gaulle, mentre gli altri rientrarono in Francia.\nEppure, bench\u00e9 P\u00e9tain e Darlan siano stati largamente responsabili del collaborazionismo, alcuni osservatori degli avvenimenti di tale epoca esitano a classificarli tra i collaborazionisti. Il Maresciallo era certo, all'inizio, un \"reazionario\" e presentava poche affinit\u00e0 con il nazionalsocialismo, sebbene durante il suo processo nel dopoguerra afferm\u00f2 che egli cerc\u00f2 di ottenere il recupero pi\u00f9 rapido possibile dei prigionieri di guerra francesi. Inoltre approfitt\u00f2 della sconfitta francese (forse dovuta in parte anche alle sue cattive scelte strategiche, quando presidi\u00f2 il Consiglio superiore di guerra) per condurre in porto i suoi progetti di Rivoluzione nazionale. Le accuse si sono dunque principalmente indirizzate su Pierre Laval, che portava avanti una collaborazione profonda, giudicando preferibile che la Francia fosse al fianco della Germania alla conclusione della guerra ineluttabilmente vittoriosa per quest'ultima.\nGi\u00e0 prima della fine della guerra i collaborazionisti francesi subirono arresti ed incarcerazioni, seguite da giudizi sommari ed esecuzioni capitali, solitamente emesse direttamente dai partigiani che li avevano catturati. Il semplice intrattenimento di una relazione con un militare tedesco prevedeva per le donne il taglio dei capelli a zero ed il pubblico ludibrio.\nDopo la caduta del Governo di Vichy, alcuni collaboratori dei nazisti furono perseguitati. Alcune stime dicono che circa la met\u00e0 delle sanzioni avvenne in forma di esecuzione sommaria, altre sono estremamente pi\u00f9 tragiche. Nelle \"Memorie\" De Gaulle afferma che 10.842 collaborazionisti sono stati giustiziati senza aver avuto un regolare processo. Solo 779 sono stati i collaborazionisti giudicati in tribunali regolari. Gli altri furono giustiziati ma, poich\u00e9 i giudici chiamati a pronunciarsi avevano tutti, tranne uno, prestato giuramento a Philippe P\u00e9tain, molti degli imputati sfuggirono alle sanzioni. Una legge di amnistia nell'agosto 1953 pose fine all'epurazione (Commission d'\u00e9puration), ad eccezione dei colpevoli di \u00abcrimini contro l'umanit\u00e0\u00bb.\nQuesta la sorte dei governanti principali:\nI partigiani francesi della collaborazione.\nCollaborazionismo politico.\nL'agitazione portata dai \u00abcollaboratori\u00bb pi\u00f9 in vista, la cui collaborazione \u00e8 iniziata nella maggior parte dei casi a Parigi occupata, provenienti da posizioni politiche varie, fece dimenticare l'azione paziente e risoluta del governo di Vichy in materia di collaborazione:\nCollaborazionismo intellettuale.\nTra i collaborazionisti sono da annoverare diverse decine di scrittori e giornalisti rinomati, a volte remunerati dalla \u00ab Propagandastaffel \u00bb tedesca, che finanziava le loro pubblicazioni:\nFiancheggiatori del regime e presunti simpatizzanti intellettuali.\nAltri, pur non essendo assimilabili a dei collaborazionisti, sostennero (almeno per un certo periodo), il governo di Vichy:\nUn caso a parte \u00e8 quello di Jean Giraudoux in quanto dovrebbe essere ascritto tra gli \"antisemiti precoci divenuti resistenti tardivi\" dato che sottobanco passava informazioni alla resistenza.\nAltri, collaboratori parziali e simpatizzanti tiepidi come l'architetto Le Corbusier, o pensatori accusati di una qualche simpatia o perlomeno ambiguit\u00e0 ideologica come il filosofo e scrittore Georges Bataille (accusato di ammirare la simbologia nazista, in particolare per la conferenza del 1939 \"Hitler e l'ordine teutonico\"), non subirono ritorsioni o condanne, venendo considerati estranei a responsabilit\u00e0 collaborazioniste morali o politiche. Emil Cioran, ammiratore del nazismo e del fascismo rumeno negli anni '30, all'epoca del suo trasferimento in Francia (1940) ne aveva invece preso ormai le distanze.\nAlcuni uomini dello spettacolo (ad esempio Sacha Guitry) furono tacciati di collaborazionismo perch\u00e9, durante l'occupazione avevano continuato ad esercitare il loro mestiere (che notoriamente implica delle relazioni pubbliche). Altri artisti infatti (come ad es. Ray Ventura), pur di non compromettersi con il regime, decisero di emigrare.\nI partiti collaborazionisti.\nI due \"grandi\" partiti:\nI partiti \"medi\" :\nI piccoli gruppi filonazisti francesi\nSemi-collaborazionismo\nLa stampa collaborazionista.\nLa grande maggioranza della stampa francese sotto l'occupazione sosteneva la politica collaborazionista e antisemita di P\u00e9tain.\nUna parte di questa stampa era nelle mani dei tedeschi, che finanziavano alcune pubblicazioni, specie, ma non solo, attraverso le \"\u00c9ditions du Pont\"."}
{"id": "1412333", "revid": "292162", "url": "https://it.wikipedia.org/wiki?curid=1412333", "title": "Juventus Football Club 1960-1961", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1960-1961.\nStagione.\nNel campionato 1960-1961 la Juventus vinse il suo 12\u00ba scudetto: guidata in panchina dalla \"bandiera\" Carlo Parola, questi coadiuvato alla direzione tecnica dapprima da un altro ex bianconero, l'oriundo Renato Cesarini fino alla 12\u00aa giornata, e poi dallo svedese Gunnar Gren dal 16\u00ba turno fino alla conclusione, la squadra torinese chiuse il torneo con 49 punti in classifica, staccando le due milanesi e pi\u00f9 dirette rivali, il e l', rispettivamente di 4 e 5 lunghezze.\nIn Coppa Italia, dopo aver superato in sequenza la agli ottavi (1-4) e la ai quarti (0-2), il cammino bianconero s'interruppe in semifinale dinanzi alla futura vincitrice del trofeo (3-1); la Juventus chiuse l'edizione al terzo posto, dopo aver superato i concittadini del in un \"finalina\" di consolazione risoltasi ai tiri di rigore. In Coppa dei Campioni i bianconeri lasciarono la competizione gi\u00e0 al primo turno, superati dal nel doppio confronto, vincendo la sfida di andata in Piemonte (2-0) ma perdendo poi nettamente il \"retour match\" in Bulgaria (1-4)."}
{"id": "1412336", "revid": "113591", "url": "https://it.wikipedia.org/wiki?curid=1412336", "title": "Gorizia-Tirolo", "text": ""}
{"id": "1412338", "revid": "113591", "url": "https://it.wikipedia.org/wiki?curid=1412338", "title": "Tirolo-Gorizia", "text": ""}
{"id": "1412347", "revid": "339392", "url": "https://it.wikipedia.org/wiki?curid=1412347", "title": "Impero Chola", "text": ""}
{"id": "1412348", "revid": "770634", "url": "https://it.wikipedia.org/wiki?curid=1412348", "title": "Distretto di Kannur", "text": "Il distretto di Kannur (o anche di Cannanore; malayalam: \u0d15\u0d23\u0d4d\u0d23\u0d42\u0d30\u0d4d\u200d) \u00e8 uno dei 14 distretti dello stato indiano del Kerala; il capoluogo \u00e8 la citt\u00e0 di Kannur, da cui il distretto prende il nome. Si tratta del secondo distretto che si incontra procedendo in Kerala in direzione nord-sud, dopo quello di Kasaragod; a sud si ritrovano i distretti di Kozhikode, sulla costa, e di Wayanad, nell'entroterra.\nOrigine del nome.\nCi sono molti miti e leggende associate a Kannur. Secondo la teoria pi\u00f9 consolidata, il nome Kannur deriverebbe dalla fusione ovvia delle due parole malayalam \"Kannan\" (riferito a Krishna) e \"Ur\" (luogo). In India \u00e8 piuttosto frequente associare i nomi dei villaggi alla mitologia indiana, tuttavia, nella storia di Krishna, mai ci si riferisce a questo luogo. Un'altra versione indica in \"Kanathur\" l'antico nome di Kannur, come \u00e8 testimoniato pure da un antico documento custodito nel municipio."}
{"id": "1412349", "revid": "26630", "url": "https://it.wikipedia.org/wiki?curid=1412349", "title": "Giancarlo Neri", "text": "Biografia.\nNato a Napoli, nel 1978 si \u00e8 trasferito a New York per giocare da calciatore professionista nei New York Apollo nell'American Soccer League. Dopo aver studiato pittura e scultura alla Arts Students League di New York nel 1980 lascia definitivamente il mondo del calcio e diventa artista a tempo pieno. Lavora tra Stati Uniti, Italia e Brasile anche se torna in Italia nel 1997.\n\u00c8 noto soprattutto per l'opera \"Lo Scrittore\", una scrivania con sedia gigante, alta 9 metri, esibita nel parco di Villa Ada di Roma e all'Hampstead Heath di Londra (ora installata nel Parco di Monza) e per l'installazione \"Massimo Silenzio\", un tappeto di circa 10.000 lampade sferiche disposte sul terreno del Circo Massimo di Roma, e inaugurato il 6 settembre 2007, in occasione della Notte bianca di Roma. Attualmente vive a Roma e ha lo studio a Rio de Janeiro."}
{"id": "1412357", "revid": "211345", "url": "https://it.wikipedia.org/wiki?curid=1412357", "title": "Chiesa di Santa Maria del Rosario detta dei Gesuati", "text": ""}
{"id": "1412358", "revid": "1516566", "url": "https://it.wikipedia.org/wiki?curid=1412358", "title": "Squinzano", "text": "Squinzano (\"Schinz\u00e0nu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel Salento, ai limiti pi\u00f9 settentrionali della provincia leccese, confina con la parte meridionale della provincia di Brindisi e dista dal capoluogo provinciale. Dal 19 gennaio 1999 si fregia del titolo di citt\u00e0.\nGeografia fisica.\nTerritorio.\nIl territorio comunale, confinante con la provincia di Brindisi, si estende per e comprende anche la piccola isola amministrativa denominata \"Settedolori\" interclusa nel comune di Torchiarolo. \u00c8 parte della Valle della Cupa, ossia di quella porzione di pianura salentina, intorno al capoluogo leccese, caratterizzata da una grande depressione carsica. Il territorio risulta compreso tra i 15 e i 57 metri sul livello del mare, con l'altezza massima che si raggiunge presso la Serra di Sant'Elia.\nAl comune appartiene la parte settentrionale della marina di Casalabate, sulla Costa adriatica.\nSquinzano confina a nord con i comuni di Cellino San Marco (BR) e San Pietro Vernotico (BR), a est con i comuni di Torchiarolo (BR) e Lecce, a sud con il comune di Trepuzzi, a ovest con il comune di Campi Salentina.\nClima.\nDal punto di vista meteorologico Squinzano rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai , mentre quella del mese pi\u00f9 caldo, agosto, si aggira sui . Le precipitazioni, frequenti in autunno e in inverno, si attestano attorno ai di pioggia/anno. L'autunno e l'estate sono caratterizzate da lunghi periodi di siccit\u00e0.\nFacendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nIl nome trae origine da una chiara matrice romana. Il casale sorse nel luogo in cui il console Tito Quinzio Flaminino eresse la sua abitazione privata durante le guerre con Taranto; dapprima Quintianum, il toponimo divenne Quinzano e infine Squinzano.\nStoria.\nLa tradizione orale attribuisce la nascita del casale al console romano Tito Quinzio Flaminino, che nel corso delle guerre tarantine del 190 a.C. eresse la sua dimora, la \"Villa Quintiana\", in questo luogo. Rimasto per secoli un minuscolo casale abbandonato, si svilupp\u00f2 accogliendo un gran numero di profughi della vicina citt\u00e0 messapica di Valesio, distrutta dal re normanno Guglielmo il Malo nel 1157.\nDurante il Medioevo segu\u00ec le vicende dalla Contea di Lecce. Con Tancredi d'Altavilla visse un periodo di prosperit\u00e0 dovuto ai privilegi concessi e all'esonero da molte tasse. Nel 1520, nel corso della guerra ispano-francese per la dominazione sul Mezzogiorno italiano, fu teatro di uno scontro tra gli opposti eserciti svoltosi sul \"monte della Battaglia\". Nel 1560 Squinzano divenne, con regio decreto, libero Comune demaniale, ma nel 1623 motivi economici costrinsero a rivendere tale titolo per tornare a essere un Comune feudale, del quale fu beneficiario il nobile spagnolo Giovanni Enriquez. Questi, amante dell'Ordine Francescano, fece costruire un convento adiacente alla preesistente chiesa di Santa Maria delle Grazie, inaugurato nel 1625 e successivamente ampliato. Sempre in questi anni, nel 1627 fu portata a compimento la costruzione della chiesa della Santissima Annunziata, la cui edificazione fu incentivata dall'evento prodigioso dell'apparizione della Madonna a una pia donna del paese, tale Maria Manca, avvenuta secondo la tradizione nel 1618. Alla morte di Giovanni (1626) successe il figlio Gabriele Agostino, il quale ottenne il titolo di Principe di Squinzano. Dopo la morte improle di quest'ultimo, il titolo principesco pass\u00f2 ai nobili Filomarino di Cutrofiano. L'abolizione del feudalesimo riusc\u00ec a liberare il territorio di Squinzano dalle soggezioni nobiliari ed ecclesiastiche e lanci\u00f2 il paese verso lo sviluppo economico, demografico e urbano.\nNel XIX secolo Squinzano intraprese la lotta contro la dominazione straniera dapprima con la Carboneria, successivamente con la Giovane Italia. Alla fine delle lotte risorgimentali il voto di annessione al neo costituito Regno d'Italia fu quasi unanimemente espresso dai suoi abitanti. La situazione economica si accrebbe notevolmente; tra il 1869 e il 1891 venne costruita la stazione ferroviaria che, posta in una posizione intermedia tra Brindisi e Lecce, trasform\u00f2 il paese in centro delle attivit\u00e0 dell'intero comprensorio. Tra il 1870 e il 1910 la popolazione aument\u00f2 fino a raggiungere i abitanti e super\u00f2 quota all'indomani della prima guerra mondiale.\nIl periodo del ventennio fascista e successivo alla Liberazione del 1945 \u00e8 comune a tutti i centri agricoli del Sud, gravato da numerosi sacrifici economici e pieno di grandi speranze per il futuro.\nSimboli.\nProfilo araldico dello stemma:\nProfilo araldico del gonfalone:\nStemma e gonfalone comunali sono stati modificati in occasione del conferimento al Comune di Squinzano del titolo di Citt\u00e0 in data 19 gennaio 1999. Tuttavia il Comune \u00e8 ancora rappresentato dai vecchi simboli, essendo in corso di realizzazione il disegno ufficiale del nuovo stemma. Il vecchio gonfalone \u00e8 di colore bianco e riporta lo stemma in cui \u00e8 rappresentata un'aquila che regge uno scudo con la raffigurazione di un leone che esce dalla foresta.\nMonumenti e luoghi d'interesse.\nArchitetture religiose.\nChiesa di San Nicola.\nLa chiesa madre, dedicata al patrono san Nicola, fu edificata tra il 1590 e il 1612, quando sorse come chiesa parrocchiale in sostituzione della chiesa della Visitazione di dimensioni non pi\u00f9 adeguate all'accresciuto numero di abitanti. La chiesa sorge sui resti di un antico luogo di culto con cripta dedicato a San Nicola risalente a prima del XII secolo e officiato dai monaci Basiliani.\nPresenta una facciata in pietra di carparo, con caratteristiche rinascimentali, tripartita da paraste con decorazioni ovali simili a quelle del Sedile di Lecce. Il portale d'ingresso, finemente decorato da una cornice in pietra leccese del 1612, \u00e8 sovrastato da una nicchia contenente la statua di San Nicola (1969). In corrispondenza delle porte laterali si aprono due rosoni riccamente scolpiti. Il campanile a pianta quadrata, realizzato dall'architetto locale Saverio Tommasi e ultimato nel 1658, si innalza su cinque piani per 32 metri.\nL'interno \u00e8 a croce latina, diviso in tre navate da sedici poderosi pilastri che reggono la copertura a volte. All'incrocio del transetto con la navata centrale si innalza una cupola ellissoidale realizzata nel 1801. L'abside accoglie l'altare maggiore, acquistato dal Convento di Santa Chiara a Napoli nel 1828, e un coro ligneo intagliato in noce scuro del 1843, sul quale campeggia un organo a canne costruito, in sostituzione del vecchio, nel 1964. Lungo le navate laterali e nel transetto si dispongono gli altari dedicati (dalla navata sinistra a quella destra) all'Annunziata, a San Francesco d'Assisi, allo Spirito Santo, al Santissimo Sacramento, a San Nicola, al Crocifisso, alla Madonna del Rosario, a Santa Maria dei Martiri, alla Piet\u00e0, a Sant'Oronzo.\nChiesa di Santa Maria delle Grazie.\nLa costruzione della chiesa di Santa Maria delle Grazie avvenne dal 1559 al 1583; verso la fine del XVII secolo venne restaurata e ampliata a tre navate per volont\u00e0 del guardiano Padre Ambrogio di San Nicola. Nel 1623, il feudatario Giovanni Enriquez incoraggi\u00f2 la venuta dei Frati Minori Riformati i quali presero possesso della chiesa ed edificarono l'attiguo convento. Chiuso nel 1652 da Innocenzo X per la scarsit\u00e0 di frati che lo abitavano, fu riaperto nel 1671 dai Frati Minori Scalzi e nel 1675 fu adibito a noviziato. Dopo la soppressione degli ordini religiosi (1866) il convento fu trasformato in ospedale e ricovero di mendicit\u00e0 dove i frati vi rimasero per opere di assistenza. Fra i frati che dimorarono nel convento \u00e8 da menzionare Sant'Egidio Maria da Taranto, al quale si collega il culto verso la Madonna del Pozzo.\nLa chiesa, ora sede parrocchiale, presenta una sobria facciata scandita da paraste poggianti su alti basamenti e caratterizzata da cinque bifore, di cui quella centrale posta in asse con il portale d'accesso. A coronamento del prospetto \u00e8 posto un timpano triangolare sul quale \u00e8 raffigurata la Vergine tra angeli oranti.\nL'interno, rinnovato nel corso dei secoli, \u00e8 suddiviso in tre navate terminanti con absidi e scandite da archi a tutto sesto.\nChiesa della Santissima Annunziata.\nLa chiesa della Santissima Annunziata, fondata nel 1618 da parte della devota Maria Manca in seguito a un evento prodigioso, fu terminata nel 1627.\nLa facciata, inquadrata da due paraste con capitelli corinzi, \u00e8 caratterizzata da un elegante portale barocco, sormontato dalla statua del Redentore e affiancato da due nicchie ospitanti le statue dell'Arcangelo Gabriele e della Madonna. In asse col portale vi \u00e8 un decoratissimo finestrone rettangolare il cui timpano interrompe il cornicione sul quale sono incise in latino le prime parole dell'Ave Maria. Un motivo di quattro festoni attraversa tutto il prospetto. La facciata termina con un timpano mistilineo nel quale si apre una nicchia vuota.\nL'interno, a navata unica con volta a botte unghiata, \u00e8 un susseguirsi di opere d'arte. Lungo le pareti si aprono quattro arcate per lato nelle quali sono contenute le tele a soggetto mariano della Visitazione, della Purificazione, dell'Immacolata, della Nativit\u00e0, dell'Assunzione e della Presentazione. Sul fondo del presbiterio \u00e8 addossato il barocco altare maggiore, realizzato in pietra e contenente un'immagine della Madonna col Bambino di epoca cinquecentesca. A lato dell'altare vi \u00e8 l'organo settecentesco e il coro.\nChiesa di San Giovanni Battista.\nLa chiesa di San Giovanni Battista fu edificata nel XVII secolo essendo documentata per la prima volta in una visita pastorale del 1670. Intorno alla met\u00e0 del XVIII secolo, divenuta sede della Confraternita dell'Immacolata, sub\u00ec un radicale intervento di restauro resosi necessario per le precari condizioni in cui versava la struttura. A questo periodo si deve la sostituzione dell'originario soffitto ligneo con l'attuale volta in muratura.\nLa sobria facciata, priva di decorazione, si caratterizza per il portale d'ingresso inquadrato da due semicolonne corinzie che sorreggono l'architrave. Due nicchie murate sono posizionate ai lati del portale. L'edificio \u00e8 dotato di campanile a vela con due fornici.\nL'interno, ad aula unica rettangolare scandita in due campate voltate a crociera, \u00e8 interamente decorato con stucchi. Il presbiterio accoglie un barocco altare maggiore sul quale campeggia un grande dipinto raffigurante la Vergine Immacolata. Nelle brevi cappelle della navata sono ospitati quattro altari con relative tele o statue dei santi a cui sono intitolati.\nChiesa di Mater Domini.\nLa chiesa di Mater Domini, sede dell'omonima parrocchia, ha antiche origini sebbene l'attuale struttura sia stata terminata nel 1727 come si evince dall'iscrizione posta sul cartiglio sovrastante il portale d'accesso.\nLa facciata, delimitata tra due paraste lisce, si connota per la sua semplicit\u00e0 e per l'attenzione rivolta all'elemento del portale barocco con stipiti elegantemente decorati. Sull'architrave del portale campeggia il cartiglio commemorativo dell'inaugurazione dell'edificio e al centro si apre una finestra lobata. La terminazione superiore \u00e8 caratterizzata dalla presenza delle tipiche volute di raccordo tra la trabeazione e il frontone curvilineo sommitale sul quale sono posizionati alcuni acroteri. La chiesa \u00e8 dotata di campanile a vela nel quale si apre una bifora ospitante le campane.\nL'interno \u00e8 a navata unica suddiviso in campate da paraste sormontate da una cornice che ne percorre tutto il perimetro. Lungo le pareti sono presenti due tele di primo Ottocento del pittore leccese Pasquale Grassi e le statue in cartapesta di San Rocco e della Madonna del Buon Consiglio, quest'ultima opera dello scultore Salvatore Sacquegna. L'abside, modificato negli anni sessanta del secolo scorso, \u00e8 privo di altare maggiore.\nCappella di San Giuseppe Patriarca.\nLa cappella di San Giuseppe presenta una sobria facciata in carparo, con copertura a capanna, sulla quale si apre il portale d'ingresso timpanato e sovrastato da un finestrone rettangolare. Sul portale \u00e8 incisa la data 1696.\nL'interno, a navata unica, \u00e8 scandito in tre campate ed \u00e8 caratterizzato da medaglioni, disposti tra volute, nei quali sono raffigurate scene della vita di San Giuseppe e gli Evangelisti. Oltre all'altare maggiore dedicato al titolare, sono presenti tre altari minori dedicati a Sant'Anna, all'Addolorata e al Sacro Cuore di Maria.\nCappella di San Leonardo.\nLa cappella di San Leonardo risale al XVII secolo e fu innalzata su iniziativa di tal Santi Serrati. L'edificio presenta una facciata con portale d'ingresso sormontato da un timpano triangolare, elemento architettonico riproposto anche sul coronamento superiore. Arricchiscono il prospetto due alte lesene ioniche percorse da un motivo a losanghe e legate da tre festoni. L'incisione SS. ROSARIO, posta sulla base del timpano, ricorda l'originaria intitolazione della chiesa. L'interno \u00e8 a navata unica con volta in muratura realizzata nel corso del XIX secolo. L'altare, collocato sulla parete di fondo, \u00e8 un tipico esempio di barocco salentino. Realizzato in pietra leccese, \u00e8 caratterizzato dalla presenza di due colonne tortili, scanalate, ricche di motivi decorativi fitomorfi. Al centro dell'altare \u00e8 collocata una statua in cartapesta della Madonna del Rosario tra San Domenico di Guzm\u00e1n e Santa Caterina da Siena. In quattro nicchie sono custoditi i simulacri di San Michele Arcangelo, di Sant'Anna con Maria bambina, di Sant'Antonio da Padova e di .\nCappella della Madonna dei Martiri.\nLa cappella della Madonna dei Martiri \u00e8 un piccolo edificio settecentesco, originariamente di pertinenza del Seminario diocesano di Lecce. Sul semplice prospetto a capanna, delineato da una liscia cornice, si apre il portale d'ingresso e una finestra circolare. Sulla sinistra si erge un campanile a vela. L'interno, ad aula unica con volta a stella, custodisce un altare con tela raffigurante la Vergine col Bambino.\nChiesa di Maria Regina.\nLa chiesa di Maria Regina, incominciata nel 1954 per volont\u00e0 di don Nicola Leone, fu completata e consacrata il 31 maggio 1969. Possiede una struttura ovale in stile moderno ed \u00e8 costruita in carparo e cemento; internamente di rilevanza artistica \u00e8 un gigantesco mosaico, opera della ditta Mellini di Firenze, raffigurante la Vergine titolare del tempio nella sua celestiale regalit\u00e0; sulla parte anteriore dell'antistante altare maggiore si nota un paliotto in bronzo fuso, diviso in tre sezioni sulle quali sono raffigurati tre episodi biblici relativi ad altrettanti personaggi: Abele, Abramo e Melchisedek; lateralmente vi \u00e8 l'altare del Sacramento, anche questo ricoperto nella parte anteriore da un paliotto e sormontato da un pregevole Crocifisso.\nConvento di Sant'Elia.\nIl convento di Sant'Elia fu costruito nel 1575 per volont\u00e0 del barone di Campi Luigi Maria Paladini, il quale volle nel suo territorio una comunit\u00e0 di Cappuccini. Il complesso conventuale sorse su preesistenze monastiche basiliane e normanne e riprende i semplici canoni costruttivi imposti dall'ordine francescano. Soppresso nel 1811 in seguito all'ordinanza murattiana, il convento fu chiuso e incamerato dallo Stato e successivamente acquistato da privati. Nonostante rientri nei confini amministrativi del comune di Trepuzzi, per tradizione \u00e8 collegato alla cittadina di Campi Salentina. La citt\u00e0 meno distante \u00e8 tuttavia Squinzano. Nel 2002 i tre comuni hanno sottoscritto un accordo per la gestione associata finalizzata al recupero e alla fruizione del monumento.\nAlla struttura conventuale, costituita dal chiostro, dal refettorio, dalla foresteria e dalle celle per i monaci, \u00e8 addossata una chiesa di modeste dimensioni restaurata nel 2008. Il restauro ha riportato alla luce i resti mortali di alcuni frati traslati il 23 novembre dello stesso anno nel convento dei frati Cappuccini di Campi Salentina.\nArchitetture civili.\nVilla Cleopazzo.\nDi propriet\u00e0 comunale, viene utilizzata come sede di manifestazioni, mostre ed eventi della citt\u00e0. Dal 2003 \u00e8 anche sede della Biblioteca Comunale, arricchitasi successivamente con l'attivazione delle sezioni della Mediateca e dell'Emeroteca. La villa fu edificata per volere di Ermanno Cleopazzo tra il 1913 e il 1917. In stile Liberty, si articola su due piani; il piano terra destinato a ospitare la servit\u00f9, la cucina e i magazzini, il primo piano occupato dagli ambienti della famiglia padronale.\nPalazzo Baronale.\nIl palazzo Baronale fu edificato nel XVII secolo dalla nobile famiglia spagnola degli Enriquez, principi di Squinzano. Dell'originario edificio, radicalmente restaurato verso la fine dell'Ottocento, rimane solo l'elegante portale d'ingresso che si affaccia su Piazza Plebiscito. Annessa \u00e8 una piccola cappella gentiliza dedicata alla Madonna del Carmine. Attualmente il palazzo \u00e8 conosciuto con il nome delle famiglie proprietarie Campa-Sansonetti.\nSociet\u00e0.\nEtnie e minoranze straniere.\nAl 31 dicembre 2019 a Squinzano risultano residenti 298 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Squinzano \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nReligione.\nSquinzano \u00e8 sede di una vicaria dell'arcidiocesi di Lecce comprendente le unit\u00e0 pastorali di Squinzano e San Pietro Vernotico. L'unit\u00e0 pastorale squinzanese comprende a sua volta le parrocchie del comune stesso e dei comuni di Campi Salentina, Trepuzzi e Surbo.\nLe parrocchie di Squinzano sono 5: San Nicola, Mater Domini, Maria Santissima delle Grazie, Maria Santissima Regina, Maria Santissima Vergine di Fatima. Dal 2000 le parrocchie San Nicola e Mater Domini sono affidate a un solo parroco.\nCultura.\nIstruzione.\nScuole.\nNel comune di Squinzano hanno sede quattro scuole dell'infanzia, tre scuole primarie e due scuole secondarie di primo grado divise in due poli. Squinzano \u00e8 anche sede di un istituto d'istruzione secondaria superiore che comprende il liceo scientifico, l'istituto tecnico commerciale, sito a Campi Salentina, e l'istituto professionale per i servizi commerciali ed il turismo, sito a Carmiano. \u00c8 presente inoltre una scuola dell'infanzia paritaria.\nMusica.\nBanda musicale dei Fratelli Abbate.\nL'associazione concertistica musicale \u00abErnesto e Gennaro Abbate\u00bb nacque il 22 febbraio 1876, in seguito alla deliberazione del consiglio comunale riunitosi in seduta straordinaria. Inizialmente ha visto susseguirsi alla direzione dell'orchestra alcuni artisti di rilievo nazionale e internazionale come Alessio Polito e Attilio Baviera, ma furono i fratelli di origine bitontina Ernesto e Gennaro Abbate che da direttori inaugurarono e vissero il periodo aureo dell'orchestra, dal primo dopoguerra fino alla morte di Gennaro.\nErnesto Abbate prese la direzione della banda comunale nel dopoguerra per l'impossibilit\u00e0 del suo predecessore a continuare l'opera dopo la pace del 1918. Il \"Gran concerto musicale Tito Schipa\" di Squinzano si esib\u00ec via via sulle piazze dei paesini locali, fino a raggiungere citt\u00e0 come Foggia, Benevento, Sanremo, Roma, ecc. Tra i trionfi pi\u00f9 importanti quello del 1928 a Roma, in occasione dell'adunata nazionale degli agricoltori d'Italia, alla cui manifestazione era invitata per l'appunto la Banda di Squinzano. Tra gli apprezzamenti che la banda riceveva dal mondo dello spettacolo e della musica si ricorda il celebre Pietro Mascagni che giunse a Squinzano sempre nel 1928 per assistere in Piazza Plebiscito all'esecuzione del famoso \"Amico Fritz\". L'anno successivo segna l'apice della Banda: la citt\u00e0 di Bologna aveva organizzato nell'ambito dell'Esposizione Internazionale, una gara fra le pi\u00f9 note e qualificate Bande italiane da giro, alla quale non poteva mancare il Concerto Musicale di Squinzano, che dopo la magistrale esecuzione della \"Sagra dei fiori\", poema sinfonico di composizione dello stesso Ernesto (fatti bissare per acclamazione), e dopo quella della pi\u00f9 popolare e nota \"Traviata\", fu giudicata \"fuori concorso\" per palese ed evidente superiorit\u00e0 nella grazia, nella tecnica e nella finezza interpretativa. Ernesto mor\u00ec prematuramente nell'aprile 1934 e come ultimo regalo alla Banda e alla citt\u00e0 affid\u00f2 la sua bacchetta al fratello Gennaro.\nGennaro Abbate era l'ultimo dei grandi musicisti pugliesi, ammirato da tanti, invidiato da molti, tra cui lo stesso Pietro Mascagni. Allietato dai richiami dei maggiori templi della lirica internazionale, dopo i successi al cospetto del re d'Italia, dello zar di Russia, del re d'Inghilterra, tutti ammaliati dalla sua opera, scelse Squinzano per raccogliere l'eredit\u00e0 del fratello. In poco tempo riusc\u00ec a trasformare quella che era ancora una banda, seppur di successo nazionale, in una grande orchestra, pur mantenendo propri gli strumenti delle bande. Riusc\u00ec a riportare gli spartiti nella loro dimensione originaria ottenendo risultati inimmaginabili prima di allora. Seguirono \"vent'anni di successi unici\" negli annali delle bande musicali, interrotti solo dalla tragica parentesi della guerra mondiale. Ma fino alla morte di Gennaro, avvenuta nel 1954, l'orchestra continu\u00f2 a inanellare successi e trionfi che fecero grande il nome di Squinzano in Italia e nel mondo della musica.\nGi\u00e0 dagli ultimi anni della gestione di Gennaro Abbate la banda era spesso affidata a dei sostituti che alleviavano il lavoro al maestro. Successivamente questi divennero i nuovi direttori d'orchestra, che perpetuarono il percorso artistico propiziato dagli Abbate, tenendo sempre i due fratelli come fonte d'ispirazione e come maestri di musica.\nEconomia.\nImportante centro agricolo, dalla forte vocazione olearia, ospita aziende collegate al settore per la produzione di vini tipici come il Negroamaro e il Malvasia, oltre che di ortaggi. La grande produzione di olio di oliva \u00e8 proveniente da piante in prevalenza della tipologia \"oglialora\" e \"nard\u00f2\", riconoscibili per l'imponente struttura delle chiome. Presente \u00e8 anche l'attivit\u00e0 manifatturiera legata all'abbigliamento, all'artigianato del legno, della lavorazione di infissi e al settore metalmeccanico. Numerose le medio-piccole ditte di costruzioni edile, attivit\u00e0 commerciali, aziende artigiane e di trasporti rappresentano una cospicua percentuale dell'indotto imprenditoriale della citt\u00e0.\nBuona parte dell'indotto economico \u00e8 dato dai numerosi impiegati (statali e del comparto artigianale) che lavorano nella vicina citt\u00e0 di Lecce e quello dei pendolari a medio-lunga distanza (da Brindisi e Bari), quale il personale dei comparti difesa e sicurezza. Nella media regionale il tasso di disoccupazione.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP4 Squinzano-Campi Salentina\", \"SP5 Squinzano-Torchiarolo\", \"SP95 Squinzano-Cellino San Marco\", \"SP96 Squinzano-Casalabate\", \"SP100 Squinzano-Casalabate-intersezione SP236 per Surbo\", \"SP357 San Pietro Vernotico-Squinzano-Trepuzzi\".\nFerrovie.\nLa cittadina \u00e8 servita da una propria stazione ferroviaria della linea Adriatica delle Ferrovie dello Stato. \u00c8 attualmente attiva per il servizio passeggeri sulla linea Bari\u2013Lecce: presso di essa effettuano fermata vari treni regionali e nazionali.\nSport.\nCalcio.\nLa principale societ\u00e0 di calcio della citt\u00e0 \u00e8 stata l'Associazione Sportiva Dilettantistica Real Squinzano, radiata nel 2011. Il club giocava nello Stadio Angelo Paticchio capace di ospitare fino a persone. Con i tre campionati di Serie C2 disputati, \u00e8 l'ottava squadra della provincia di Lecce per numero di campionati disputati tra i professionisti.\nImpianti.\nLo Stadio \u00e8 intitolato alla memoria di Angelo Paticchio, personaggio cittadino, nonch\u00e9 ex-allenatore dell'Unione Sportiva Squinzano degli anni '80 e '90.\nL'impianto fu costruito durante gli anni '70 ed \u00e8 costituito da una tribuna centrale coperta, da una gradinata opposta (settore ospiti) e da una curva, la struttura pu\u00f2 contenere oltre unit\u00e0."}
{"id": "1412359", "revid": "133260", "url": "https://it.wikipedia.org/wiki?curid=1412359", "title": "Brevetti", "text": ""}
{"id": "1412360", "revid": "767487", "url": "https://it.wikipedia.org/wiki?curid=1412360", "title": "La legge del silenzio (film)", "text": "La legge del silenzio (\"Black Hand\"), \u00e8 un film poliziesco del 1949 diretto da Richard Thorpe. Prodotto dalla Metro Goldwyn Mayer, fu interpretato da Gene Kelly in uno dei suoi pochi ruoli drammatici, quello di un uomo che lotta contro il crimine organizzato tra New York e Napoli.\nTrama.\nAgli inizi del Novecento l'immigrato italiano a New York Johnny Columbo decide di vendicare l'assassinio di suo padre perpetrato da una organizzazione criminale che si fa chiamare \"La Mano Nera\" che ha il controllo totale sul quartiere italo-americano di Little Italy. Tuttavia dovr\u00e0 scontrarsi con l'omert\u00e0 dei suoi connazionali, mentre solo il poliziotto Lorelli cercher\u00e0 di aiutarlo, ma, dopo essere venuto in possesso di importanti documenti a Napoli, verr\u00e0 ucciso dalla Mano Nera. A sua volta anche Johnny cadr\u00e0 nelle mani dei criminali, ma riuscito a fuggire miracolosamente, sar\u00e0 in grado di portare a destinazione la documentazione costata la vita del suo amico poliziotto, e a far condannare i capi dell'organizzazione criminale, vendicando cos\u00ec la morte di suo padre.\nProduzione.\nIl film, con il titolo di lavorazione \"The Knife\", fu prodotto dalla Metro-Goldwyn-Mayer (MGM) (controlled by Loew's Incorporated). Le riprese durarono da fine luglio a fine agosto 1949.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 12 marzo dopo una prima tenuta a New York l'11 marzo 1950."}
{"id": "1412370", "revid": "1543377", "url": "https://it.wikipedia.org/wiki?curid=1412370", "title": "Lycoperdon echinatum", "text": "Lycoperdon echinatum \u00e8 un fungo basidiomicete della famiglia Agaricaceae ben riconoscibile per la presenza delle sue spinule completamente sul tutto il fungo e per il colore da avorio a marrone. Come tutti i \"Lycoperdon\" perde le spore da vecchio se percosso da gocce di pioggia oppure spontaneamente. Le spore di questa specie possono provocare allergia temporanea.\nDescrizione della specie.\nCarpoforo.\nRotondeggiante, di dimensioni da 1\u00a0cm ai 5\u00a0cm di diametro, ricoperto completamente da fitti aculei riuniti a piramide, lunghi 3\u20136\u00a0mm, che vanno dal giallo-avorio al marrone scuro e si staccano abbastanza facilmente dal fungo vecchio.\nImenio.\nDa bianco a marrone-avorio, contenente nella gleba.\nGleba.\nDa biancastra a marrone-avorio, contenente l'imenoforo, a maturazione polverulenta e spesso provocante allergie temporanee.\nDistribuzione e habitat.\nFruttifica in estate-autunno, solitario o gregario in piccoli gruppi, su suolo calcareo, soprattutto in boschi di faggio.\nCommestibilit\u00e0.\nNon commestibile, coriaceo e indigesto."}
{"id": "1412375", "revid": "1982", "url": "https://it.wikipedia.org/wiki?curid=1412375", "title": "Chiesa di Montecalvario", "text": ""}
{"id": "1412378", "revid": "287204", "url": "https://it.wikipedia.org/wiki?curid=1412378", "title": "Psilocybe cyanescens", "text": "\"Psilocybe cyanescens\" Wakef., Trans. Br. mycol. Soc. 29: 141 (1946), \u00e8 un fungo allucinogeno meno noto e frequente della \"P. cubensis\"."}
{"id": "1412380", "revid": "1828520", "url": "https://it.wikipedia.org/wiki?curid=1412380", "title": "Nazionale di calcio a 5 dell'Inghilterra", "text": "La nazionale di calcio a 5 dell'Inghilterra \u00e8, in senso generale, una qualsiasi delle selezioni nazionali di Calcio a 5 della Football Association che rappresentano l'Inghilterra nelle varie competizioni ufficiali o amichevoli riservate a squadre nazionali.\nA differenza del calcio, l'Inghilterra non vanta una grande tradizione in fatto di calcio a 5: la squadra inglese ha partecipato ad un unico campionato del mondo, nel 1988, venendo eliminata al primo turno, avendo raccolto un solo punto per il pareggio con il Canada per 3-3. I campionati europei non sono andati molto meglio: l'Inghilterra non ha preso parte alle prime quattro fasi di qualificazione, e nelle due successive ha mancato la qualificazione non avendo ottenuto alcun punto; alle qualificazioni per l'Europeo in Repubblica Ceca (2005) \u00e8 stata eliminata da Cipro e Albania, mentre per il campionato disputato in Portogallo a novembre 2007 l'Inghilterra \u00e8 giunta ultima nel raggruppamento comprendente anche Romania, Lettonia e Bulgaria."}
{"id": "1412381", "revid": "306448", "url": "https://it.wikipedia.org/wiki?curid=1412381", "title": "Andrea Adriatico", "text": " Vive e lavora dividendosi tra Bologna e Roma.\nBiografia.\nLaureato in Scienze dell'Architettura e in Progettazione Urbana alla Universit\u00e0 di Roma Tre e al Dams di Bologna, \u00e8 diplomato all'Accademia Antoniana d'Arte Drammatica di Bologna nel 1988. Giornalista professionista dal 1992, consegue una specializzazione in videogiornalismo con Milena Gabanelli in un progetto del Fse. Ha insegnato cinema e videoarte presso l'Accademia di Belle Arti dell'Aquila, il Dams di Bologna e l'Accademia di Belle Arti di Roma.\nCome attore debutta nel gennaio 1989 nella performance \"Piccola Orgia\", ispirata a \"Orgia\" di Pier Paolo Pasolini, con la regia di Mauro Bertocchi, al centro La Morara di Bologna. \u00c8 questa l'unica apparizione come attore.\nNel maggio 1989 d\u00e0 vita a Bologna al festival \"Loro del Reno\", che avr\u00e0 una seconda edizione nel 1990, e poi sar\u00e0 ripreso dal 2006 al 2009 da Teatri di vita.\nNel 1989 costituisce con l'attrice tedesca Iris Faigle la compagnia teatrale \":riflessi\" (che va letto \"due punti riflessi\"), il cui nome \u00e8 ispirato al primo romanzo di Aldo Palazzeschi. Nel biennio 1991/92 la compagnia viene invitata in residenza creativa al Santarcangelo dei Teatri - Festival dal direttore Antonio Attisani.\nNel gennaio 1993 Adriatico fonda a Bologna un nuovo spazio aperto alla scena contemporanea del teatro, della danza e della musica: Teatri di vita. Successivamente porta in scena una \"trilogia della clonazione\", il cui primo spettacolo \"Ferita. Sguardo su una gente dedicato ad Adolf Hitler\" \u00e8 anche l'ultimo che vede in scena Iris Faigle.\nMentre nel 1997 Teatri di Vita apre lo sguardo alla scena internazionale, nel 1998 Adriatico crea l'ultimo spettacolo con la sigla: riflessi (dopo di allora la produzione si chiamer\u00e0 Teatri di vita): \"Lotta d'angeli\", con la drammaturgia di Milena Magnani, in coproduzione con il teatro francese La Fonderie di Le Mans e il centro tedesco Podewil di Berlino, con cui affronta per la prima volta un tour internazionale. L'anno successivo, mentre Teatri di vita trasloca in una sede pi\u00f9 ampia diventando uno dei maggiori teatri di Bologna, Adriatico porta in scena \"Madame de Sade\" di Yukio Mishima. In questa occasione affronta per la prima volta il linguaggio cinematografico. Infatti, nel 2000 realizza (insieme con Anna Rispoli) il suo primo cortometraggio \"Anarchie\", tratto da una scena di \"Madame de Sade\". Il cortometraggio, un complesso piano sequenza di 11 minuti, partecipa a numerosi festival italiani.\nNel 2002 il terzo cortometraggio \"Pugni\" \u00e8 presentato alla \"Mostra del Cinema di Venezia\", e in seguito in numerosi altri festival italiani e stranieri, dove si aggiudica diversi premi. Segue il primo lungometraggio \"Il vento, di sera\", prodotto da \"Teatri di vita\", sceneggiato con Stefano Casi, e interpretato da Corso Salani e Francesca Mazza, con la partecipazione tra gli altri di Alessandro Fullin, Ivano Marescotti e Giovanni Lindo Ferretti. Il film debutta in prima mondiale nel 2004 al 54\u00ba \"Festival del Cinema di Berlino\", riscuotendo grande attenzione, tra l'altro con una lunga recensione su \"Variety\" che definisce questo film \"segno potente di un cinema italiano rinvigorito\". Nel 2007 esce il secondo lungometraggio \"All'amore assente\", sceneggiato con Stefano Casi e Marco Mancassola, con la partecipazione di Massimo Poggio, Francesca D\u2019Aloja, Milena Vukotic e Tonino Valerii, presentato al London International Film Festival, premio speciale della giuria al festival Annecy Cin\u00e9ma Italien.\nNel 2009 affronta l'opera di Samuel Beckett in una tetralogia dal titolo \"Non io nei giorni felici\".\nNel 2010 esce il film \"\" realizzato in collaborazione con Giulio Maria Corbelli. Il lungometraggio \u00e8 un film documentario nel quale vengono raccontate dai diretti protagonisti le proprie storie personali legate all'AIDS. Il documentario successivo, \"Torri, checche e tortellini\", \u00e8 dedicato alla nascita del Cassero, il primo centro lgbt italiano ospitato in uno spazio pubblico, a Bologna.\nNel 2016 \u00e8 ideatore e regista dell'evento teatrale \"Bologna, 900 e duemila\" per le celebrazioni dei 900 anni del Comune di Bologna, su testi di tre scrittrici (Milena Magnani, Grazia Verasani e Simona Vinci) e allestito in tre spazi monumentali del centro storico. Nel 2018 inizia le riprese del film \"Gli anni amari\" sulla vita di Mario Mieli, con Nicola Di Benedetto, Sandra Ceccarelli e Antonio Catania, che viene presentato in anteprima nella serata di pre-apertura della Festa del Cinema di Roma. Le riprese sono accompagnate dalle polemiche per la personalit\u00e0 di Mieli che arrivano a coinvolgere il Sottosegretario del Ministero per i Beni e le Attivit\u00e0 Culturali.\nNel 2020 ha ricevuto il \"Basilicata Cinema Movie Award\" per il suo impegno sui diritti civili."}
{"id": "1412390", "revid": "1782831", "url": "https://it.wikipedia.org/wiki?curid=1412390", "title": "Phantom Lady", "text": "Phantom Lady \u00e8 un personaggio dei fumetti pubblicato in origine dalla Quality Comics ed ora di propriet\u00e0 della DC Comics. \u00c8 una delle prime supereroine a debuttare nel corso della Golden Age, negli anni quaranta.\nCome pubblicato dalla \"Fox Feature Syndacate\" alla fine degli anni quaranta, la semi-nuda e prosperosa Phantom Lady \u00e8 un controverso esempio di \"\"good girl art\", uno stile di disegno nei fumetti che rappresenta personaggi femminili in situazioni provocanti e pose da pin-up che alimentarono lo scetticismo sull'effetto che tali immagini potevano avere sui bambini. Phantom Lady venne creata dallo studio \"Eisner &amp; Iger\", uno dei primi a produrre fumetti su richiesta degli editori. Le prime avventure del personaggio furono illustrate da \"Arthur Peddy\".\nOrigini del personaggio e prime pubblicazioni delle storie.\nQuality Comics.\nPhantom Lady comparve per la prima volta in \"Police Comics\" n. 1 della Quality, nell'agosto 1941, un titolo d'antologia. Il primo numero incluse anche le prime comparse di Plastic Man e della Bomba Umana. Quella pubblicazione stabil\u00ec l'alter ego di Phantom Lady come Sandra Knight, la bellissima figlia debuttante del senatore degli Stati Uniti Henry Knight. Una notte, incroci\u00f2 due potenziali assassini di suo padre, riuscendo furtivamente a fermarli solo con un giornale arrotolato. Di conseguenza, la Knight svilupp\u00f2 un gusto per l'avventura ed il combattimento del crimine, e, dopo aver trovato un \"proiettore di luce nera\"\", che un amico di famiglia, il Professor Davis, invi\u00f2 a suo padre. Sandra adott\u00f2 il dispositivo come arma che poteva accecare i suoi nemici, oppure, se puntato di s\u00e9, renderla invisibile.\nAssunse l'identit\u00e0 di Phantom Lady in un costume dotato di un mantello verde e l'equivalente di un costume da bagno giallo. Storie pubblicate decenni pi\u00f9 tardi dalla DC Comics, dopo che acquis\u00ec il personaggio, le confezionarono un'origine pi\u00f9 dettagliata, donandole un ruolo pi\u00f9 attivo ed aggressivo, spiegado che il suo costume era utilizzato come tattica per distrarre deliberatamente i nemici maschi.\nPhantom Lady fu protagonista di \"Police Comics\" fino al n. 23. \"Arthur Peddy\" continu\u00f2 a disegnare il personaggio e le sue avventure fino al n. 13, passando la mano a Joe Kubert, dal n. 14 a n. 17; Frank Borth illustr\u00f2 Police Comics dal n. 18 al n. 21, ed infine Arthur Peddy ritorn\u00f2 al n. 22; Rudy Palais disegn\u00f2 il n. 23. Phantom Lady comparve anche in \"Feature Comics\" dal n. 69 al n. 71 come parte del crossover con Spider Widow e Raven.\nLa Fox Feature Syndacate e la Star Publications.\nDopo che la Quality cess\u00f2 la pubblicazione delle avventure di Phantom Lady, la Iger Studios credette di possedere il personaggio, per cui lo cedette alla Fox Feature Syndacate, una mossa che avrebbe successivamente creato confusione su chi effettivamente possedeva il copyright. La versione della Fox che debutt\u00f2 in \"Phantom Lady\" n. 13 \u00e8 meglio conosciuta dai fan contemporanei affezionati allo stile \"good girl art\" della Quality di Matt Baker. Baker modific\u00f2 il costume, cambiando i colori in rosso e blu, sostanzialmente rivelando uno spacco, e aggiungendo una gonna veramente corta. La Fox pubblic\u00f2 \"Phantom Lady\" solo fino al n. 26, nell'aprile 1949, contemporaneamente fu il protagonista di \"All-Top Comics\" dal n. 8 al n. 17, sempre con illustrazioni di Baker. La galleria di avversari in questi due titoli della Fox includevano Avenging Skulls, The Fire Fiend, Killer Clown, Kurtz, il Robot Derubante, Subway Slayer e l'Avvoltoio.\nLa copertina di Baker per \"Phantom Lady\" n. 17, dell'aprile 1949, fu riprodotta in \"Seduction of the Innocent\", il libro del 1954 del Dr. Frederick Wertham, denunciando ci\u00f2 che vedeva come effetto moralmente corruttivo dei fumetti sui bambini. La copertina, che illustrava Phantom Lady nell'atto di fuggire dalle funi, fu presentata con una postilla di Wertham che affermanva: \"\"Stimolazione sessuale combinando i \"fari\" con i sogni dei sadici di legare una donna\"\". Nel frattempo, la Fox inizi\u00f2 il suo declino e le sue propriet\u00e0 cominciarono ad essere acquisite da altri editori. La storia di Phantom Lady su \"All-Top\" fu quindi ristampata come racconti di sfondo in \"Jungle Thrills\" della Star Publications, che anch'essa chiuse i battenti.\nAjax-Farrell Publications.\nLa Ajax-Farrell Publications pubblic\u00f2 poi quattro numeri del secondo titolo di \"Phantom Lady\", la cui copertina venne datata dicembre 1954, gennaio 1955 fino al giugno 1955. La compagnia la pubblic\u00f2 come personaggio di supporto in due numeri di \"Wonder Boy\".\nPer allora, gli sforzi di Wertham condussero ad un'investigazione del Congresso nell'industria del fumetto. Questi spinsero gli editori a realizzare nell'inverno del 1954, un proprio \"Codice di Autorit\u00e0 dei Fumetti\". Di conseguenza vennero realizzati alcuni cambiamenti al costume di Phantom Lady, cos\u00ec, lo spacco fu coperto, mentre i pantaloni sostituirono la gonna.\nCharlton Comics e I.W. Publications.\nIl patrimonio della Farrell fu poi acquisito dalla Charlton Comics, e, finch\u00e9 la DC non rilanci\u00f2 il personaggio negli anni settanta, l'unica comparsa di Phantom Lady avvenne con le storie di Matt Baker alla fine degli anni cinquanta, inizio anni sessanta. La I.W. Publications di Israel Waldman, pi\u00f9 tardi, Super Comics, pubblic\u00f2 ristampe non autorizzate dal 1958 al 1964, incluse le ristampe di Phantom Lady nei numeri di \"Great Action Comics\" e \"Daring Adventures\". Nel 1985 lo scrittore di fumetti Alan Moore scrisse Watchmen dove Silk Spectre 2 si basa su una fusione tra Phantom Lady e Black Canary.\nDC Comics.\nSandra Knight.\nNel 1956, la DC Comics ottenne i diritti sui personaggi della Quality Comics, in cui si credeva inclusa anche Phantom Lady, reintroducendo successivamente i suoi 17 supereroi con un gruppo di altri ex eroi della Quality come i Combattenti per la Libert\u00e0 in \"Justice League of America\" n. 107, dell'ottobre 1973.\nCome per tutti gli altri personaggi acquisiti dalla DC Comics, eredit\u00e0 dei titoli della Golden Age, i Combattenti per la Libert\u00e0 furono rilocati in un mondo parallelo. Ci si riferiva alla loro Terra particolare come \"Terra-X\". Su Terra-X, la Germania nazista vinse la Seconda guerra mondiale. La squadra fu protagonista di una serie personale durata di 15 numeri, dal 1976 al 1978, in cui lasciarono temporaneamente la loro Terra per la \"Terra-1\" e a Phantom Lady furono concessi dei veri poteri \"fantasma\".\nNel 1981, Phantom Lady divenne un ospite ricorrente dell'All-Star Squadron, una squadra di supereroi stanziati su Terra-2, la locale era della Seconda Guerra Mondiale che la DC Comics aveva ambientato su Terra-2. Phantom Lady quindi ricomparve con il resto dei supereroi della DC in \"Crisi sulle Terre infinite\", una storia che intendeva eliminare la confusione generata dalle diverse contraddizioni narrative, fondendo tutti i mondi paralleli in un unico mondo e correggendo retroattivamente la \"continuity\" temporale. Questo fece s\u00ec che i giorni di Phantom Lady sulla Terra-X venissero cancellati, e i Combattenti per la Libert\u00e0 trasformati in una cellula dell'All-Star Squadron.\nLa DC ricolleg\u00f2 le origini di Phantom Lady defininte nella \"Police Comics\" della Quality, in modo che appartenesse alla prestigiosa famiglia Knight di Opal City, la centrale degli supereroi di Starman della DC. La sua storia iniziale cambi\u00f2: mise a tappeto gli assassini di suo padre con un pugno, e non con un giornale. In tempi pi\u00f9 recenti, le fu dato un ruolo pi\u00f9 attivo nell'acquisizione del raggio di luce nera, avuto in dono da un amico di famiglia, invece di riceverlo dal Professor Abraham Davis, fuggito da un'Europa sotto il controllo nazista. Nella ricostruzione della storia, Sandra Knight diede asilo al Professor Davis, donandogli un laboratorio in modo che potesse lavorare e completare la sua invenzione. Anche Ted Knight, ora suo cugino, aiut\u00f2 Davis, come risultato della sua acquisizione dei poteri per divenire il primo Starman.\nIl fumetto \"Damage\" del 1994 defin\u00ec la storia post-Seconda Guerra Mondiale di Phantom Lady. In tale contesto Phantom Ledy era un agente dell'Agenzia di Intelligence nel corso della Guerra Fredda, un'agenzia chiamata Argento, in cui incontr\u00f2 e spos\u00f2 il suo compagno di squadra ed ex membro dell'All-Star Squadron Iron Munro. I due erano in coppia in numerose missioni combattendo un agente sovietico di nome Il Barone. In realt\u00e0 il Barone Blitzkrieg, era un nemico che entrambi incontrarono nel corso della Seconda Guerra Mondiale. Poco dopo essere rimasta incinta, Sandra venne rapita dal Barone che rub\u00f2 il feto dal suo ventre e la lasci\u00f2 per morta. Dopo essere fuggita dalla Polonia comunista, Sandra volle ricoprire il ruolo di spia, per questo si rivolse ad un vecchio amico, Roy Lincoln. Lui l'aiut\u00f2, e presto inizi\u00f2 a frequentare l'Universite Notre Dame des Ombres nella speranza di avere contatti con l'intelligence allo scopo di ritrovare cos\u00ec suo figlio. Sfortunatamente, non vi riusc\u00ec. La presenza di Phantom Lady negli Stati Uniti ed il suo lavoro con l'Intelligence americana fu tenuto nel massimo in segreto. Non si riun\u00ec mai a suo marito, e da anziana divenne direttrice, in Washington D.C., di un centro di addestramento per spie femminili\nIn Manhunter n. 23, del giugno 2006, Phantom Lady incontra il Manhunter corrente, Kate Spencer, che gli rivela che lei era sua nonna. Si scopr\u00ec che Phantom Lady ed Iron Munro ebbero un bambino prima del matrimonio che diedero in adozione, Walter Pratt, il padre di Spencer. L'Atomo della Golden Age, Al Pratt, permise a Phantom Lady di utilizzare i suoi contatti di informazione cos\u00ec che lei potesse entrare in una casa di ragazze madri, causando la credenza che il bambino fosse il figlio di Pratt. Knight e Munro si mantennero comunque in contatto, infatti lei lo port\u00f2 a conoscere Kate e suo figlio, Ramsey.\nDee Tyler.\nUna seconda Phantom Lady, Delilah \"Dee\" Tyler, venne introdotta in \"Action Comics Weekly\" n. 636 del gennaio 1989. Nel fumetto le fu assegnato un ruolo, fino al n. 641, con illustrazioni di \"Chuck Austen\". La figlia del procuratore generale degli Stati Uniti, Tyler venne addestrata in Francia dalla Phantom Lady originale, l'attuale anziana Sandra Knight, all'esclusiva Universit\u00e9 Notre Dame des Ombre. Eredit\u00f2 l'equipaggiamento ed il costume di Knight.\nNon fu la sola ad essere addestrata ed equipaggiata, dato che anche la sua compagna di stanza Marie Saloppe comparve nelle vesti di Phantom Lady in \"Action Comics Weekly\" n. 639. L'abilit\u00e0 primaria di Tyler era una notevole conoscenza dell'arte marziale conosciuta come Savate, anche conosciuta come Kickboxing francese. Aveva inoltre a disposizione un dispositivo esplosivo da poslo, ed un proiettore olografico sviluppato dalla sua compagna di stanza e d'infanzia Sarah, dispositivo che poteva essere utilizzato per creare potenti illusioni.\nQuesta Phantom Lady non divenne mai protagonista di una serie, ma solo e periodicamente ospite di altri fumetti, inclusi la serie \"Starman\" del 1988, \"Flash\", e pi\u00f9 frequentemente nella serie \"Starman\" del 1994. Si un\u00ec alla nuova versione dei Combattenti per la Libert\u00e0 nella serie \"Justice Society of America\" del 1999.\nIl personaggio fu graficamente ucciso in \"Crisi Infinita\" n. 1, del dicembre 2005, in una battaglia contro la Societ\u00e0 segreta dei supercriminali. Il gruppo fu attaccato mentre investigava nel luogo d'incontro degli altri super criminali. Tyler fu ferita da Cheetah ma fatalmente impalata da Deathstroke. Il suo corpo venne appeso al Washington Monument insieme a quelli della Bomba Umana e di Black Condor. Dee Tyler ritorn\u00f2 come Lanterna Nera nel \"crossover\" \"La notte pi\u00f9 profonda\".\nStormy Knight.\nUna nuova Phantom Lady venne introdotta in \"Crisis Aftermath: The Battle for Bl\u00fcdhaven\" del 2006, come uno dei metaumani a guardia di Bl\u00fcdhaven. Comparve nella miniserie, \"Uncle Sam and the Freedom Fighters\". Il suo nome \u00e8 Stormy Knight, e, come il personaggio originale, suo padre \u00e8 un senatore degli Stati Uniti, sebbene non sia stata stabilito alcun collegamento con la famiglia Knight di Opal City.\nSembra conoscere Padre Tempo, lasciando intendere che lo incontr\u00f2 precedentemente in vesti private, rifererendosi al suo \"look\" come \"Quest'anno \u00e8 l'anno del look stile Colonnello Sanders, Tempo?\". Ag\u00ec come una viziata stella del cinema trattando i suoi compagni come una ragazza del liceo tratterebbe i \"secchioni\", in particolare con la Bomba Umana e con Major Force, ma mostr\u00f2 un forte rispetto per il nuovo Doll Man, probabilmente i due avevano lavorato insieme qualche tempo addietro. Il suo cinturino non solo proietta luce, ma \u00e8 in grado di piegare la realt\u00e0.\nNon mantenne la sua identit\u00e0 segreta. In \"Brave New World\", un programma radio, la nomin\u00f2 come Stormy Knight. Come gli altri membri del gruppo di Bl\u00fcdhaven, questa incarnazione di Phantom Lady \u00e8 un'assassina a sangue freddo, sebbene vi siano indicazioni nel n. 1 di \"Uncle Sam and the Freedom Fighters\", che la Knight avesse iniziato ad avere degli scrupoli e a derogare da ci\u00f2 che gli era stato ordinato di fare. Nel n. 1, suo padre venne descritto in una luce pi\u00f9 simpatica, come un uomo che, se fosse stato eletto, avrebbe potuto sciogliere il gruppo di Bl\u00fcdhaven. Fu assassinato su ordine di Padre Tempo e sostituito da un sosia. Venne creduto che il Senatore Knight volesse guidare l'America tramite una forma di governo dittatoriale, ma fu scoperto che in realt\u00e0 colui che desiderava questo tipo di America era un cyborg chiamato Gonzo il Bastardo Meccanico, un sosia meccanico che impersonava il Senatore Knight.\nNel secondo numero di \"Uncle Sam and the Freedom Fighters\", Stormy divenne un Combattente per la Libert\u00e0. Rivel\u00f2 di avere una laurea in fisica quantistica e finse di essere un'idiota viziata in modo da diventare un bersaglio per gli avversari. Il suo cinturino sembr\u00f2 essere in grado di trasportare Stormy e i suoi compagni dalla terza dimensione alla quarta.\nNella seconda serie di \"Uncle Sam and the Freedom Fighters\", del settembre 2007, Stormy, sempre sotto shock per la morte di suo padre, inizi\u00f2 a drogarsi e a bere pesantemente. Dopo aver tagliato in due in diretta nazionale, sotto l'effetto dell'alcool, un super criminale, Black Condor la port\u00f2 alla extradimensionale Heartland, dove Zio Sam le disse che non se ne sarebbe andata finch\u00e9 non si fosse rimessa in sesto. Successivamente, Stormy si tagli\u00f2 i polsi, ma venne salvata da Doll Man. Miss America rimosse tutte le tossine dal suo corpo, permettendole di recuperarsi nel migliore dei modi. Alla fine della miniserie, Stormy decise di dimettersi dalla sua carriera di eroina per diventare un'attrice.\nVersioni alternative.\nBlue Bulleteer.\nNegli anni settanta, la Paragon Publications di Bill Black, ora AC Comics, inizi\u00f2 a pubblicare il proprio rinnovamento di Phantom Lady nel fumetto \"Fem Fantastique\", nella credenza che il personaggio sarebbe caduto nel pubblico dominio. La Phantom Lady di Black era una versione ancora pi\u00f9 svestita della versione di Matt Baker, e le furono aggiunte una pistola ordinaria ed una maschera. Quando la DC minacci\u00f2 un'azione legale, la AC cambi\u00f2 la sua versione in \"Nightveil\", un personaggio naturalmente super potente che fu successivamente membro del Femforce, il primo gruppo di sole donne; come Verotik, pubblicarono nonostante tutto le storie originali della Quality e della Fox. Molti credettero che queste storie iniziali divennero di pubblico dominio poich\u00e9 gli editori che le pubblicarono finirono sul lastrico prima di rinnovare il copyright.\nKingdom Come.\nUna nuova Phantom Lady fu mostrata in \"Kingdom Come\" della Elseworld. Fu descritta nella serie come un fantasma della versione originale. Il co-creatore della serie Alex Ross utilizz\u00f2 la famosa modella pin-up Bettie Page come modello.\nShadow Lady.\nShadow Lady \u00e8 un personaggio visto in \"Big Bang Comics\", del quale tutti i personaggi sono parodie dei personaggi della DC. Come Sandra Knight, Veronica Prescott \u00e8 una ricca debuttante, il cui padre invent\u00f2 il \"Proiettore del Raggio Ombra\". Shadow Lady non \u00e8 Veronica, tuttavia, ma \u00e8 un sosia duplicato, creato dal Proiettore. Possiede il potere di divenire solida o intangibile a comando, e il suo proiettore pu\u00f2 essere utilizzato per accecare i suoi nemici. Il costume del personaggio, e lo stile artistico, sono aderenti alla Phantom Lady originale.\n52.\nNel numero finale di \"52\", venne rivelata l'esistenza di un nuovo multiverso, originariamente costituito da 52 realt\u00e0 identiche. Tra le realt\u00e0 parallele mostrate, una fu nominata Terra-10. A causa del \"mangiare\" di Mr. Mind questa realt\u00e0 assunse le sembianze della Terra-X pre-Crisi, inclusi i personaggi della Quality Comics. I nomi dei personaggi e dei gruppi di eroi non furono menzionati, ma comparve un personaggio molto somigliante alla Phantom Lady, Sandra Knight. A seguito di un commento di Grant Morrison, questo universo alternativo non \u00e8 la Terra-X pre-Crisi."}
{"id": "1412392", "revid": "2151048", "url": "https://it.wikipedia.org/wiki?curid=1412392", "title": "Astro", "text": "L'astro \u00e8 un oggetto naturale visibile nel cielo notturno o diurno, al di fuori dell'atmosfera. Esso pu\u00f2 essere una stella, un pianeta, un satellite naturale o un asteroide.\nGeneralmente non si considerano astri le comete, le galassie, le nebulose e le supernove.\nI fenomeni meteorologici non rientrano in questa categoria, interessando esclusivamente la troposfera dell'atmosfera terrestre.\nSin dall'antichit\u00e0, agli astri era attribuita natura mitologica in quanto ognuno di essi veniva assimilato a una vera e propria divinit\u00e0, come attestato ad esempio da Cicerone: "}
{"id": "1412399", "revid": "775372", "url": "https://it.wikipedia.org/wiki?curid=1412399", "title": "Risoluzioni del Consiglio di sicurezza delle Nazioni Unite (301-400)", "text": ""}
{"id": "1412403", "revid": "198277", "url": "https://it.wikipedia.org/wiki?curid=1412403", "title": "Juventus Football Club 1959-1960", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1959-1960.\nStagione.\nTrascinata mai come stavolta dalla classe e, soprattutto, dalle reti del suo \"Trio Magico\", la Juventus inanell\u00f2 in questa stagione il primo \"double\" nazionale della sua storia (un'accoppiata fin l\u00ec riuscita solamente al Grande Torino). Con l'arrivo in panchina del tandem Parola-Cesarini \u2014 quest'ultimo, gi\u00e0 \"maestro\" di S\u00edvori in Sudamerica \u2014, il talento irrequieto dell'argentino venne parzialmente incanalato a vantaggio delle prestazioni globali della squadra, che in quest'annata espresse un gioco a tratti spettacolare.\nIn Serie A i piemontesi tornarono alla vittoria dello scudetto dopo un anno di pausa, con un cammino quasi trionfale. In testa sin dalle prime giornate, la \"Vecchia Signora\" seppe accumulare vantaggio partita dopo partita, sfiancando in corso d'opera la rincorsa di un effimero prima, del poi e, infine, di una che per il quarto anno di fila dovette accontentarsi della piazza d'onore. L'attacco bianconero, rifornito da capitan Boniperti ormai stabilmente in cabina di regia, mise a segno 92 gol in 34 partite portando il \"Cabez\u00f3n\" e il suo compagno di reparto, il \"Gigante Buono\" Charles, rispettivamente a quota 28 e 23 reti, ovvero al primo e terzo posto della classifica marcatori.\nIl 18 settembre 1960 arriv\u00f2 anche la vittoria della quarta Coppa Italia bianconera. Nella finale di San Siro, la Juventus biss\u00f2 il trionfo ottenuto dodici mesi prima sempre a Milano, superando i sopracitati viola 3-2 nei tempi supplementari; avendo gi\u00e0 ottenuto l'accesso alla Coppa dei Campioni tramite campionato, i torinesi lasciarono ai gigliati il loro posto nella neonata Coppa delle Coppe. In questa stagione gli juventini contribuirono inoltre, assieme ad altre squadre italiane, alla vittoria della Coppa dell'Amicizia italo-francese da parte della Lega Nazionale Professionisti, in una manifestazione dove i club del \"bel paese\" ebbero la meglio sulle formazioni transalpine del Groupement des Clubs Autoris\u00e9s."}
{"id": "1412406", "revid": "1566286", "url": "https://it.wikipedia.org/wiki?curid=1412406", "title": "Brian Henson", "text": "Biografia.\n\u00c8 il figlio dell'ideatore dei Muppet Jim Henson. Ha raccolto la sua eredit\u00e0 artistica proseguendo la \"saga\" dei Muppet con la produzione di numerosi film. \nHa sposato in seconde nozze l'attrice Mia Sara, che gli ha dato una figlia."}
{"id": "1412407", "revid": "1910023", "url": "https://it.wikipedia.org/wiki?curid=1412407", "title": "Nazionale di calcio a 5 della Danimarca", "text": "La nazionale di calcio a 5 della Danimarca \u00e8, in senso generale, una qualsiasi delle selezioni nazionali di Calcio a 5 della Dansk Arbejden Idraetsforbund che rappresentano la Danimarca nelle varie competizioni ufficiali o amichevoli riservate a squadre nazionali.\nLa Danimarca non vanta una grande tradizione in fatto di calcio a 5, la squadra danese ha partecipato ad un unico campionato del mondo, nel 1989, venendo eliminata al primo turno da Olanda e Paraguay, ma raccogliendo comunque una vittoria ed un pareggio. La Danimarca invece non ha mai preso parte alle qualificazioni per i campionati europei."}
{"id": "1412410", "revid": "610351", "url": "https://it.wikipedia.org/wiki?curid=1412410", "title": "Risoluzioni del Consiglio di sicurezza delle Nazioni Unite (401-500)", "text": ""}
{"id": "1412415", "revid": "775372", "url": "https://it.wikipedia.org/wiki?curid=1412415", "title": "Risoluzioni del Consiglio di sicurezza delle Nazioni Unite (501-600)", "text": ""}
{"id": "1412422", "revid": "1632387", "url": "https://it.wikipedia.org/wiki?curid=1412422", "title": "Pacific Trash Vortex", "text": "Il Pacific trash vortex, noto anche come great Pacific garbage patch, in italiano grande chiazza di immondizia del Pacifico, o isola di rifiuti plastici, o semplicemente isola di plastica, \u00e8 un enorme accumulo di rifiuti galleggiante, composto principalmente da materiali plastici, situato nell'Oceano Pacifico, approssimativamente fra il 135\u00ba e il 155\u00ba meridiano Ovest e fra il 35\u00ba e il 42\u00ba parallelo Nord.\nEstensione.\nLa sua estensione non \u00e8 nota con precisione: le stime vanno da 700.000 km\u00b2 fino a pi\u00f9 di 10 milioni di km\u00b2 (cio\u00e8 da un'area pi\u00f9 grande della Penisola iberica a un'area pi\u00f9 estesa della superficie degli Stati Uniti), ovvero tra lo 0,41% e il 5,6% dell'Oceano Pacifico. Le valutazioni ottenute indipendentemente dall'Algalita Marine Research Foundation e dalla Marina degli Stati Uniti stimano l'ammontare complessivo della sola plastica dell'area in un totale di 3 milioni di tonnellate. L'oceanografo americano Charles Moore ritiene che l'area potrebbe contenere fino a 100 milioni di tonnellate di detriti.\nUna chiazza di detriti galleggianti simile, con densit\u00e0 comparabili, \u00e8 presente anche nell'Oceano Atlantico (\u00e8 chiamata \"North Atlantic garbage patch\"). Molti animali come tartarughe e uccelli muoiono a causa dell'inquinamento da plastica, soprattutto a causa della sua ingestione che pu\u00f2 provocare occlusioni o perforamento dell'apparato digestivo.\nOrigine.\nContainer delle navi cargo.\nOccasionalmente, improvvise tempeste provocano la caduta di interi container trasportati da navi cargo, il cui contenuto va non solo ad alimentare il North Pacific Gyre, ma anche ad arenarsi su spiagge poste ai confini del PTV. La pi\u00f9 famosa perdita di carico \u00e8 avvenuta nel 1990, quando dalla nave Hansa Carrier sono caduti in mare ben 80.000 articoli, tra stivali e scarpe da ginnastica della Nike che, nei tre anni successivi, si sono arenati nelle spiagge degli stati della British Columbia, Washington, Oregon e Hawaii. Questo non \u00e8 stato l'unico caso, nel 1992 sono caduti in mare decine di migliaia di giocattoli da vasca da bagno, mentre nel 1994 \u00e8 stata la volta di attrezzature per hockey su ghiaccio. Questi eventi notevoli sono molto utili per determinare, da parte delle diverse istituzioni interessate, i flussi delle correnti oceaniche su scala globale.\nMaremoto giapponese del 2011.\nIl Terremoto e maremoto del T\u014dhoku del 2011 ha colpito la costa orientale giapponese l'11 marzo 2011 ha provocato un enorme afflusso di detriti nell'oceano; questi galleggiando, spinti dalle correnti, si sono distribuiti nell'oceano Pacifico, raggiungendo anche la costa americana. Uno studio condotto nel luglio 2012 ha rivelato che parte dei detriti galleggianti si sono accumulati nel Pacific Trash Vortex accrescendolo fino ad una larghezza di 2000 miglia; dei quali solo il 2% non \u00e8 costituito da plastica.\nScoperta.\nL'esistenza della Grande chiazza di immondizia del Pacifico fu preconizzata in un documento pubblicato nel 1988 dalla National Oceanic and Atmospheric Administration (NOAA) degli Stati Uniti. Le predizioni erano basate su risultati ottenuti da diversi ricercatori con base in Alaska che, fra il 1985 e il 1988, misurarono le aggregazioni di materiali plastici nel nord dell'Oceano Pacifico.\nQueste indagini trovarono elevate concentrazioni di detriti marini accumulati nelle regioni dominate dalle correnti marine. Basandosi su ricerche effettuate nel Mar del Giappone, i ricercatori ipotizzarono che condizioni similari dovessero verificarsi in altre porzioni dell'Oceano Pacifico, dove le correnti prevalenti favorivano lo sviluppo di masse d'acqua relativamente stabili. I ricercatori indicarono specificamente il Nord del Pacifico come zona di convergenza del Vortice subtropicale.\nPer diversi anni alcuni ricercatori oceanici, tra cui Charles J. Moore, hanno investigato a fondo la diffusione e la concentrazione dei detriti plastici presenti nel Vortice subtropicale del Nord Pacifico; la concentrazione stimata della plastica \u00e8 di frammenti per km\u00b2, con una media di raccolti utilizzando una rete a strascico rettangolare delle dimensioni di 0,9\u00d70,15 m. A 10 m di profondit\u00e0 \u00e8 stata individuata una concentrazione pari a poco meno della met\u00e0 di quella in superficie, con detriti che consistono principalmente di monofilamenti, fibre di polimeri incrostati di plancton e diatomee.\nEcologia.\nMentre i rifiuti galleggianti di origine biologica sono spontaneamente sottoposti a biodegradazione, in questa zona oceanica si sta accumulando un'enorme quantit\u00e0 di materiali non biodegradabili come plastica e rottami marini. Anzich\u00e9 biodegradarsi, la plastica si fotodegrada, ovvero si disintegra in pezzi sempre pi\u00f9 piccoli fino alle dimensioni dei polimeri che la compongono; nondimeno, questi ultimi restano plastica e la loro biodegradazione resta comunque molto difficile. La fotodegradazione della plastica pu\u00f2 produrre inquinamento da PCB.\nIl galleggiamento delle particelle plastiche, che hanno un comportamento idrostatico simile a quello del plancton, ne induce l'ingestione da parte degli animali planctofagi, e ci\u00f2 causa l'introduzione di plastica nella catena alimentare. In alcuni campioni di acqua marina prelevati nel 2001, il rapporto tra la quantit\u00e0 di plastica e quella dello zooplancton, la vita animale dominante dell'area, era superiore a sei parti di plastica per ogni parte di zooplancton.\nL'isola costituisce un nuovo ecosistema dove la plastica \u00e8 colonizzata da circa mille tipi diversi di organismi eterotrofi, autotrofi, predatori e simbionti, tra cui diatomee e batteri, alcuni dei quali apparentemente in grado di degradare la materia plastica e gli idrocarburi. In esso si trovano anche agenti potenzialmente patogeni, come batteri del genere vibrio. La plastica, a causa della sua superficie idrofobica, presenta una maggior resistenza alla degradazione e si presta a essere ricoperta da strati di colonie microbiche.\nAzioni di sensibilizzazione.\nNel 2012 lo studente di ingegneria Boyan Slat ha ideato un \"concept\" finalizzato alla pulitura degli oceani dalla plastica: The Ocean Cleanup che \u00e8 cominciato nel 2018 . Secondo gli studi effettuati dal suo team il processo di pulitura sarebbe praticamente a costo zero, poich\u00e9 realizzato sfruttando la luce solare, l'energia delle correnti marine e mediante il riciclo a terra dei materiali raccolti.\nL'11 aprile 2013 l'artista Maria Cristina Finucci ha fondato il Garbage Patch State pronunciando il discorso di insediamento alla presenza della Direttrice Generale dell'UNESCO Irina Bokova .\nAltre isole oceaniche di rifiuti.\nA seguito di ricerche condotte con una serie ventennale di crociere scientifiche svolte fra il Golfo del Maine e il Mar dei Caraibi, la ricercatrice Kara Lavender Law ha riscontrato anche nell'oceano Atlantico un'elevata concentrazione di frammenti plastici in una zona compresa fra le latitudini di 22\u00b0N e 38\u00b0N, corrispondente all'incirca al Mar dei Sargassi. Simulazioni al computer hanno individuato due altre possibili zone di accumulo di rifiuti oceanici nell'emisfero meridionale: una nell'oceano Pacifico a Ovest delle coste del Cile e una seconda allungata tra l'Argentina e il Sud Africa attraverso l'Atlantico.\nUn sesto accumulo di rifiuti potrebbe essere in corso di formazione nel mare di Barents, col rischio di un suo spostamento nel mar Artico .\nLa prima mappatura delle isole di plastica negli oceani \u00e8 di luglio 2014 ed \u00e8 stato pubblicato su Proceedings of the National Academy of Sciences. "}
{"id": "1412427", "revid": "1573940", "url": "https://it.wikipedia.org/wiki?curid=1412427", "title": "Aeluroscalabotes felinus", "text": "Il geco gatto (Aeluroscalabotes felinus () \u00e8 un piccolo sauro della famiglia Eublepharidae. \u00c8 l'unica specie del genere Aeluroscalabotes.\nIl suo nome volgare deriva dalla sua abitudine, quando dorme, di avvolgersi nella coda, assumendo appunto una posizione che ricorda quella di un gatto che dorme.\nDescrizione.\nGeco snello e di taglia media, gli adulti arrivano fino a 20\u00a0cm di lunghezza compresa la coda, i maschi sono leggermente pi\u00f9 piccoli delle femmine (femmine: 7 pollici, maschi 4 pollici). \u00c8 considerato uno dei gechi pi\u00f9 primitivi attualmente esistente, anche per la sua somiglianza con le prime forme di geco ritrovate nei fossili. Contrariamente agli altri gechi arboricoli, non \u00e8 dotato di lamelle subdigitali (setae), e per arrampicarsi utilizza unghie retrattili e la sua coda prensile. Presenta un colore caff\u00e8 marrone, che si sposta dal color ruggine.\nBiologia.\nPrincipalmente \u00e8 attivo di notte; insettivoro e di abitudini arboricole. Predilige zone umide, montane e silvestri. Preferisce temperature fresche\nDistribuzione e habitat.\nQuesta specie di gechi si pu\u00f2 incontrare in natura nel Sud-Est Asiatico, in particolare in Indonesia, Malaysia, Singapore e Thailandia. In quest'ultimo paese \u00e8 considerata specie protetta, e ne \u00e8 vietata la cattura e l'esportazione.\nTassonomia.\nEsistono due sottospecie riconosciute:"}
{"id": "1412434", "revid": "125667743", "url": "https://it.wikipedia.org/wiki?curid=1412434", "title": "Muleg\u00e9", "text": "Muleg\u00e9 \u00e8 uno dei 5 comuni dello stato della Bassa California del Sud; si estende per un'area di 33.092\u00a0km\u00b2 con una popolazione di 52.743 abitanti secondo il censimento del 2005. Le sue coordinate sono 26\u00b036\u2032N E 112\u00b020'O, e confina: a Nord con lo stato messicano della Bassa California, confine tracciato sul 28\u00ba parallelo, a est con il Golfo di California, a sud con il comune di Comond\u00fa e a ovest con l'Oceano Pacifico. A capo del comune c'\u00e8 la citt\u00e0 di Santa Rosal\u00eda.\nIsole.\nOltre alla terraferma fanno giuridicamente parte del comune anche le seguenti isole:\nDal lato dell'Oceano Pacifico: \nDal lato del Golfo di California: \nSuddivisione amministrativa.\nIl comune si divide in 5 \"delegazioni comunali\":\nqueste a loro volta di suddividono in ulteriori 22 \"subdelegazioni\" tra cui annoveriamo le pi\u00f9 importanti:"}
{"id": "1412437", "revid": "709565", "url": "https://it.wikipedia.org/wiki?curid=1412437", "title": "Ford Falcon", "text": "Falcon \u00e8 un nome usato da diverse vetture prodotte dalla Ford:"}
{"id": "1412442", "revid": "666668", "url": "https://it.wikipedia.org/wiki?curid=1412442", "title": "Nazionale di calcio a 5 della Polonia", "text": "La nazionale di calcio a 5 della Polonia \u00e8, in senso generale, una qualsiasi delle selezioni nazionali di Calcio a 5 della Polski Zwi\u0105zek Pi\u0142ki No\u017cnej che rappresentano la Polonia nelle varie competizioni ufficiali o amichevoli riservate a squadre nazionali.\nLa Polonia non vanta una grande tradizione in fatto di calcio a 5, la squadra polacca ha partecipato ad un unico campionato del mondo, il FIFA Futsal World Championship 1992, dove ha raggiunto il secondo turno dietro all'Argentina, eliminando Nigeria ed Hong Kong.\nAi campionati europei, la Polonia \u00e8 stata presente nelle qualificazioni sin dalla prima edizione sperimentale del 1996 dove nel girone A giunse quarta su sei, eliminata dall'Olanda. Alle qualificazioni per gli Europei di Spagna del 1999 giunse seconda dietro la qualificata Croazia. Due anni pi\u00f9 tardi guadagn\u00f2 la sua prima e per ora unica qualificazione alla fase finale, vincendo il proprio raggruppamento e lasciandosi dietro la nazionale portoghese. Nella fase finale per\u00f2 giunse ultima nel girone A, eliminata al primo turno. Le tre successive edizioni non sono state molto fortunate per i polacchi, eliminati nel 2003 dal Belgio, nel 2005 dall'Italia e nel 2007 dalla Spagna campione del mondo.\nRosa attuale.\nAllenatore: B\u0142a\u017cej Korczy\u0144ski"}
{"id": "1412447", "revid": "22414", "url": "https://it.wikipedia.org/wiki?curid=1412447", "title": "Foresta boreale", "text": ""}
{"id": "1412458", "revid": "125406494", "url": "https://it.wikipedia.org/wiki?curid=1412458", "title": "Provincia di Cosenza", "text": "La provincia di Cosenza \u00e8 una provincia italiana della Calabria. Con un territorio di , \u00e8 la pi\u00f9 estesa provincia calabrese, la quinta provincia in Italia per estensione e seconda del Sud. Con abitanti \u00e8 inoltre la provincia della Calabria pi\u00f9 popolosa.\nAffacciata a ovest sul Mar Tirreno e a est sul Mar Ionio, confina a nord con la Basilicata (province di Potenza e di Matera), a sud con le province di Catanzaro e di Crotone. Corrisponde, grosso modo, ai territori dell'antica provincia di Calabria citeriore, dalla quale ha ereditato anche i simboli. Il territorio cosentino \u00e8 piuttosto variegato, caratterizzato da una prevalenza di montagne e colline a dispetto di aree pianeggianti, ma con ampi tratti di costa e con i suoi 150 comuni \u00e8 la prima provincia calabrese per numero di comuni. Ospita, presso Arcavacata di Rende, l'Universit\u00e0 della Calabria. Sullo Jonio - Sibaritide, dopo il Referendum del 2017, \u00e8 nata la citt\u00e0 di Corigliano-Rossano. Con i suoi 74.057 abitanti \u00e8 il comune pi\u00f9 popoloso della provincia. Mentre per estensione territoriale \u00e8 il primo comune della regione..\nGeografia fisica.\nTerritorio.\nFanno parte del territorio provinciale la catena del Pollino (2248\u00a0m) a nord, la catena costiera dell'Appennino Paolano sul Tirreno, l'Orsomarso e il massiccio montuoso della Sila. Vi sono numerose valli; le principali sono la Valle del Crati e la Valle del Savuto, ed un'area pianeggiante, quella di Sibari. Sono presenti tre grandi laghi artificiali, \"Cecita-Mucone\", \"Arvo\" e \"Ampollino\", ed altri di minori dimensioni. Il fiume pi\u00f9 lungo della regione Calabria \u00e8 il Crati, che partendo dalla Sila, attraversa l'omonima la valle, dove \u00e8 situato il capoluogo, Cosenza, e la piana di Sibari per sfociare nel mar Ionio.\nVi sono da citare certamente il Golfo di Policastro, a nord/ovest al confine con la Basilicata tirrenica, e il Golfo di Corigliano, a nord/est che comprende la costa della piana di Sibari fino al confine con la Basilicata ionica.\nLa superficie territoriale \u00e8 suddivisa in 3.604\u00a0km2 di montagna, 2.696\u00a0km2 di collina e 352\u00a0km2 di pianura. La provincia ha anche 228\u00a0km di coste, divise quasi equamente fra i mari del Tirreno e dello Jonio, sulle quali sono presenti numerose localit\u00e0 balneari.\nClima.\nIl clima della provincia presenta molte differenze climatiche fra i centri e le aree della costa, e le aree pi\u00f9 interne. Le catene montuose presenti sul territorio, incidono sulle condizioni climatiche e le precipitazioni delle aree pianeggianti e dei rilievi minori, facendo della provincia di Cosenza, una delle aree pi\u00f9 piovose del meridione e dell'Italia Intera.\nIl clima si caratterizza per autunni, inverni e primavere molto piovose, ma con clima miti in pianura e sulle coste, ed estati piuttosto secche. Le valli principali, le aree interne del Pollino e quelle della Sila, presentano le prime, condizioni climatiche condizionate da forti tassi di umidit\u00e0, e le seconde, temperature tipiche montane.\nIn base alle indicazioni della stazione meteorologica di Cosenza abbiamo:\nprecipitazioni medie annue si aggirano sui 881,2 mm, con minimo in estate e picco in autunno-inverno\nStoria.\nLa provincia calabrese, la pi\u00f9 estesa della regione, ha vissuto stratificazioni culturali, le cui tracce sono ancora presenti su tutto il territorio, una storia millenaria ancora oggi visibile attraverso i reperti storici archeologici, i monumenti e i centri storici di tutti i comuni che fanno parte della provincia.\nOrigini.\nI primi insediamenti e presenze umane nella provincia di Cosenza, databili grazie al recupero e al ritrovamento di utensili rudimentali come la selce, ma anche utensili in metallo, riconducono a diverse fasi che vanno dal Paleolitico inferiore, al Neolitico. Vi sono ritrovamenti che, seppur limitati per le trasformazioni dell'ambiente originario, accertano la presenza di gruppi di popolazioni nomade, con attivit\u00e0 legate alla caccia e alla pesca.\nFra i siti pi\u00f9 importanti della fase paleolitica, abbiamo Tortora, Praia a mare e Scalea, luoghi dove sono stati ritrovati siti di origine Paleolitica. Altri insediamenti minori, ritrovati sul versante ionico della provincia, si associano ai siti appena citati. I siti pi\u00f9 importanti sono posti in aree collinari del nord-est della provincia, di facile raggiungimento, e lungo corsi di acqua dei fiumi interni, quali il fiume Noce ed il fiume Lao. Fra i maggiori siti rinvenuti da scavi archeologici, il pi\u00f9 importante resta quello della Grotta del Romito a Papasidero, ove sono state rinvenute incisioni rupestri raffiguranti bovidi.\nSono stati rinvenuti insediamenti risalenti alla fase neolitica nei quali \u00e8 documentata la presenza di gruppi che praticano le prime forme di agricoltura e allevamento, con rinvenimenti sul luogo di manufatti in ceramica. Di rilevante interesse gli insediamenti preistorici individuati ed in corso di studio da parte della Soprintendenza per i Beni Archeologici della Calabria in Sila. Molti sono i siti nella quale sono stati rinvenuti interessanti testimonianze, alcune delle quali si sovrappongono al periodo precedente. Le testimonianze riportano le abitudini dei gruppi del luogo, alcune primitive forme di commercio utilizzando la navigabilit\u00e0 dei corsi d'acqua delle aree interne e i primi tracciati rupestri di alcune vie di comunicazione, che collegano le aree collinari con le valli e le coste. Di questo periodo sono le civilt\u00e0 rupestri che verranno assoggettate e conquistate dalla futura Sybaris. Il periodo del rame, invece, \u00e8 poco significativo, o per lo meno lo risulta essere dai rinvenimenti e dai reperti trovati nella provincia. La cultura del rame \u00e8 di derivazione campana e pugliese, ma gli scarsi reperti non riescono a restituire un quadro completo, mentre l'et\u00e0 del ferro \u00e8 significativa grazie alle testimonianze rinvenute dalle necropoli di Spezzano Albanese (sito di Torre Mordillo) e San Lorenzo, stabilimenti di et\u00e0 pre-ellenica; parte dei reperti rinvenuti \u00e8 visitabile presso il Museo archeologico nazionale della Sibaritide ed il Museo dei Brettii e degli Enotri di Cosenza.\nEt\u00e0 Greca.\nMolto rilevante \u00e8 il periodo ellenico che ha vissuto la provincia di Cosenza insieme a tutta la regione Calabria. Periodo florido, da tutti i punti di vista, economico, politico e sociale, probabilmente il miglior periodo storico, ad oggi, di tutta la provincia. Significative sono i ritrovamenti delle colonie greche che hanno interessato e scritto la storia di questo periodo. Il processo di colonizzazione da parte della Grecia verso quella regione che in seguito verr\u00e0 definita \"Magna Grecia\", comincia nell'VIII secolo a.C. Nella provincia di Cosenza, la colonia greca pi\u00f9 importante \u00e8 stata certamente quella di Sibari, fiorente citt\u00e0 e struttura di centri urbani, che raggiunse la popolazione di 300.000 abitanti, con diversi centri abitati dislocati lungo la piana omonima, fino alle pendici del Pollino e la costa tirrenica, capace di controllare dunque, l'intera provincia cosentina. Altri centri di rilevata importanza sono \"Pandosia\", citt\u00e0 sorta in quella che \u00e8 adesso il capoluogo di provincia, in un'area interna della Valle del Crati, \"Laos\" fondata da Sibari e che un tempo sorgeva sulla riva destra del fiume Lao, \"Scidros\" (posta tra Cetraro e Belvedere Marittimo), \"Clampetia\" (nell'area tra Amantea e San Lucido), \"Temesa\" (tra Amantea e Nocera Terinese) e \"Ursentum\" (l'attuale Orsomarso). Di minore importanza ma di uguale pregio ed interesse, da citare sono certamente i siti e i centri di \"Aufugum\" (l'attuale Montalto Uffugo), \"Argentanum\" (l'attuale San Marco Argentano), \"Bergae\", \"Besidiae\" (l'attuale Bisignano) e \"Lymphaeum\" (l'attuale Luzzi). Lo stato delle colonie e dei centri urbani di questo periodo durer\u00e0 circa sei secoli, nel corso dei quali varie lotte interne, mutazioni politico-economiche nel Mediterraneo e la presenza dei popoli Bruzi all'interno del territorio provinciale portarono alla scomparsa prima dell'influsso della Grecia su questi territori, e in seguito alla scomparsa delle stesse colonie, che coincisero con l'avvento dei Romani.\nEt\u00e0 Romana.\nIl territorio sotto la presenza dei Bruzi, venne ben presto fatto oggetto di attacchi da parte dei Romani, intorno all'inizio del III secolo a.C., che non trovarono grandi ostacoli da parte del popolo Bruzio nonostante il sostegno da parte dell'Impero dell'Epiro e di Pirro, sostegno che si spense con le guerre puniche nel II secolo a.C.\nRoma mut\u00f2 drasticamente le condizioni sociali dei centri della provincia, colonizzando ampie parti di territorio, e dominando le antiche colonie presenti, queste ultime soggetto a sovrapposizioni urbanistiche o edificazioni affiancate alle citt\u00e0 preesistenti. La scomparsa della cultura bruzia e l'assimilazione di quella greca, segnarono un confine netto tra il passato e il presente di quel periodo. I romani si concentrarono nello sfruttamento delle risorse e dei minerali (vedi San Marco Argentano), mentre procedette ad un depauperamento del territorio, con l'estinzione dell'agricoltura e di tutte le attivit\u00e0 portuali, e delle infrastrutture esistenti, eliminando il vecchio tracciato reticolare che collegava i vari centri interni, sostituendolo con la via Capua-Rhegium nel tratto provinciale della via Popilia-Annia. La via Popilia era una via realizzata a scopi militari, necessaria via di comunicazione per trasportare le risorse accaparrate nei territori occupati, e come collegamento fra i vari centri che stavano sorgendo lungo la stessa strada.\nLa conseguenza del dominio romano fu soprattutto un totale abbandono delle antiche aree greche, fertili e strategiche sotto il punto di vista delle comunicazioni marine; in seguito si diffusero e svilupparono i centri urbani a mezza costa, pi\u00f9 protetti da attacchi via mare, e attigui ad aree collinari facilmente coltivabili, centri urbani che ancora oggi costituiscono l'ossatura generale di praticamente tutti i centri storici urbani costieri della provincia, che solo nell'immediato dopoguerra, svilupparono nuovamente le aree costiere, dopo quasi due millenni di abbandono.\nIl cristianesimo.\nIn questa fase storica, importante e molto influente, fu l'avvento del cristianesimo di tradizione orientale. Giunsero molti monaci provenienti dal medioriente e dal nord dell'Africa, che importarono la cultura orientale della cristianit\u00e0, ma anche nuovi metodi di coltivazione e di conduzione agricola. Il periodo fu piuttosto florido anche sotto l'aspetto sociale, favorendo l'aggregazione delle culture latine con quelle greche e quelle bruzie. Sorge in questo periodo l'eparchia di Mercurion (sistema urbano di luoghi di culto) e vengono edificati complessi religiosi di grande rilievo, specie nelle aree ioniche della provincia.\nI principali ordini religiosi di questa fase sono quelli dei Benedettini, dei Certosini e dei Cistercensi, di quest'ultimo ordine si stacco in seguito il ramo della riforma Florense. Tra le figure di spicco, in ambito religioso abbiamo invece San Nilo da Rossano, Gioacchino da Fiore da Celico e San Francesco da Paola, in ambito scientifico e filosofico invece spiccano le figure di Bernardino Telesio, mentre il reggino Tommaso Campanella insieme ad altri esimi studiosi, scienziati ed umanisti, daranno vita all'Accademia Cosentina.\nMedioevo.\nIl periodo appena successivo alla caduta dell'Impero romano, vide come protagonisti i Bizantini, che occuparono tutta la regione combattendo contro i Barbari, e i Goti che lasciarono ampie tracce del loro passato. Da citare anche i Longobardi che occuparono il nord della provincia per tutto il IX secolo. L'impero Bizantino ebbe comunque, il predominio per molti secoli, e su tutti i centri urbani della provincia. I maggiori centri di questo periodo furono Rossano e Corigliano che ancora oggi conservono ampie testimonianze dell'epoca bizantina, mentre con l'avvento dei Normanni si prosegu\u00ec l'opera di recupero del territorio, iniziato con i Bizantini dopo la caduta dell'impero romano. Vennero erette importanti fortificazioni militari, ma significative saranno anche le costruzioni religiose di questo periodo, condotto da grandi personaggi.\nDal XIII secolo in poi, la provincia e l'intera regione subiranno un periodo di declino economico, dovuto essenzialmente alle lotte interne fra i fari livelli di potere, le diverse dinastie che si contenderanno i terreni e i feudi della provincia cosentina.\nStoria moderna.\nL'et\u00e0 moderna comincia con un periodo di forte incertezza, proseguendo dunque il percorso lasciato con il medioevo. Gli Aragonesi dovettero far fronte alla proteste contadine represse con la forza dalle truppe guidate da Ferdinando I d'Aragona. Difficile fu la ripresa economica nonostante vani tentativi di sostegno ad iniziative imprenditoriali. In questo periodo da evidenziare \u00e8 l'arrivo di un forte contingente di profughi albanesi che daranno vita a numerose localit\u00e0, ancora oggi presenti sul territori, che seppero mantenere la cultura arb\u00ebresh\u00eb e le caratteristiche delle popolazioni che le fondarono. Si intensificano le strutture militari e si rinforzano quelle esistenti, a difesa da parte degli Aragonesi, della provincia minacciata dagli ottomani e dai francesi, oltrech\u00e9 ancora da lotte feudatarie interne.\nLa sconfitta dei francesi per mano degli spagnoli, segnarono l'avvento dei napoletani, con Napoli vicereame spagnolo, in territorio regionale, con la Calabria che passa ad essere una provincia del Regno di Napoli, cosa che comport\u00f2 l'ennesima crisi economica e sociale della provincia cosentina. Il territorio cosentino venne utilizzato solo a scopo militare, tant'\u00e8 che in questo periodo vennero erette numerose torri di guardia a difesa del regno di Napoli. Vi furono inoltre, alcuni episodi di crudele barbarie, atti di pulizia etnica con la cacciata degli ebrei dal regno e lo sterminio delle popolazioni valdesi di Guardia Piemontese, episodi risalenti entrambi alla met\u00e0 del \u2018500.\nDa aggiungere anche due devastanti terremoti presenti e ricordati negli annali del regno, ossia il terremoto del 27 marzo 1638 e quello del 1659, oltre ad una serie di pestilenze e carestie che decimano costantemente la popolazione.\nIn ambito artistico, si afferma Giovanni Francesco Donadio detto il \"Mormando\", architetto e organaro, nativo di Mormanno sommo caposcuola e padre del Rinascimento a Napoli ed il pittore cinquecentesco Pietro Negroni.\nStoria contemporanea.\nLa fase contemporanea inizia con gli impegni politici e amministrativi dettati da Carlo III di Spagna, che tent\u00f2 di promuovere un miglioramento nel campo agricolo. Il lavoro di ripresa di questa attivit\u00e0 verr\u00e0 poi continuato da Ferdinando IV. Per poter promuovere le opere necessarie ad un rinnovamento nell'economia agricola, i vari governatori non si fecero scrupoli nell'utilizzare le ingenti risorse possedute dalla curia calabrese, un ingente patrimonio, tanto ingente da far ritenere necessaria l'istituzione di un ente gestore, la Cassa Sacra (fine XVIII secolo), ente attuato in concomitanza con un nuovo tragico terremoto, quello del 1783. L'esproprio dei beni ecclesiastici aveva lo scopo di risanare l'economia della provincia e della Calabria intera, procedendo unitamente con una distribuzione pi\u00f9 equa della propriet\u00e0 fondiaria. La riforma purtroppo non ottenne gli effetti sperati.\nIl governo francese cerc\u00f2 di riorganizzare l'assetto civile della provincia, eliminando il feudo, ma dovettero fare i conti con il fenomeno del brigantaggio, che imperverso in tutta la regione, ed anche nella provincia, specie in Sila. I Borboni ritornarono al potere e cercarono di limitare il progetto di restauro civico intrapreso dai francesi, con la conseguenza di continui conflitti sociali e politici. Si alimentarono le prime speranze rivoluzionarie, segnate dalla tragedia della spedizione dei fratelli Bandiera. Nel 1860 Garibaldi in Calabria, e con l'Unit\u00e0 d'Italia si diede avvio ad una repressione fortissima del brigantaggio. La provincia di Cosenza venne formalizzata l'anno successivo, e cos\u00ec appare oggi come allora, con gli stessi confini e le stesse citt\u00e0.\nIn ambito architettonico, la provincia visse un periodo altalenante. Il Barocco sar\u00e0 l'architettura che condizioner\u00e0 lo stile di molti edifici e luoghi di culto. Iniziato il secolo precedente, il barocco, di chiara influenza napoletana si affermer\u00e0 nei centri principali della provincia, in particolar modo a Mormanno e a Morano Calabro, centri che sforneranno grandi interpreti dell'architettura barocca, come i pittori Francesco Oliva, Angelo e Genesio Galtieri nativi di Mormanno attivi fra Lucania e Calabria. Nel campo della pittura emergeranno alcuni ottimi interpreti, tra i quali il rendese Cristoforo Santanna e soprattutto Mattia Preti, catanzarese originario di Taverna, considerato il pi\u00f9 grande pittore calabrese di ogni epoca, uno dei maggiori esponendi di quest'arte di tutto il Seicento, che affrescher\u00e0 molti edifici religiosi della provincia. Purtroppo la provincia non vir\u00e0 il periodo florido del secolo precedente, ma si assister\u00e0 ad un assestamento delle strutture gi\u00e0 esistenti.\nSimboli.\nLo stemma, approvato con Decreto reale del 7 marzo 1938, ha la seguente descrizione:\nIl gonfalone \u00e8 stato approvato con deliberazione del Consiglio Provinciale n. 43 del 3 giugno 1991.\nLo stemma condivide la presenza della croce con gli stemmi delle province di, Catanzaro, Vibo Valentia e Reggio Calabria (quest'ultima per\u00f2 non \u00e8 potenziata ma greca); \u00e8 formato dallo scudo sul quale solitamente vengono figurate le armi, di forma sannitica quadrato ma in basso smussato ed aguzzo in punta, con sfondo in colore argento. La croce nera rappresenta il valore dei Crociati Calabresi che, sotto la guida di Boemondo Duca di Calabria, parteciparono alla liberazione di Gerusalemme. Lo scudo centrale presenta intorno gli accartocciamenti e i fregi tipici della foggia antica delle Province.\nSopra lo scudo vi sta la corona, simbolo di sovranit\u00e0, di forma ducale senza i simboli classici del ramo di quercia e di oliva, questi ultimi posti ai lati dello scudo, in quanto lo stemma della provincia di Cosenza, come per altre province, non conserva le forme stabilite per le Province, ma rientra nelle \"concessioni speciali\", o meglio nell'art. 95 del R.d. n. 651 approvato il 7 giugno del 1943.\nLa provincia di Cosenza venne istituita con un decreto del 2 gennaio del 1861.\nMonumenti e luoghi d'interesse.\nArchitetture religiose.\nLe principali architetture religiose della citt\u00e0 di Cosenza sono:\nMentre nel territorio provinciale sono notevoli i seguenti edifici sacri:\nArchitetture civili.\nNella citt\u00e0 di Cosenza i principali edifici civili sono:\nMentre nel territorio provinciale sono presenti le seguenti architetture civili notevoli:\nArchitetture militari.\nCastelli in provincia.\n- Castello di Paola, la sua costruzione si deve ai Normanni la costruzione del \u2018\u2019Castello di Paola\u2019\u2019 intorno all\u2019anno 1110 d.C. Questa roccaforte fu eretta usando malta e tufo, in una posizione strategica che sovrastava la citt\u00e0 e aveva lo scopo di difesa.\nTorri di guardia.\nTorre Sant\u2019Angelo Corigliano-Rossano ;\nTorre del Cupo Corigliano-Rossano;\nTorre di Ferro Corigliano-Rossano;\nAree naturali.\nLa provincia di Cosenza accoglie nel suo territorio, due Parchi nazionali e 11 Aree naturali protette (Riserve naturali).\nI parchi nazionali sono:\nMentre le riserve naturali sono:\nInfine vi \u00e8 anche una Riserva naturale regionale che \u00e8 la Riserva naturale Tarsia.\nSociet\u00e0.\nEvoluzione demografica.\nLa tabella seguente riporta l'evoluzione del numero dei residenti nella provincia dal 2001 al 2007:\nEtnie e minoranze straniere.\nSecondo i dati ISTAT al 31 dicembre 2018 nel territorio provinciale di Cosenza risultano essere iscritti stranieri, ripartiti in uomini e donne.\nDi sotto sono riportate le comunit\u00e0 con pi\u00f9 di 1000 persone:\nQualit\u00e0 della vita.\nSecondo la ricerca de Il Sole 24 ORE sulla qualit\u00e0 della vita nelle province italiane, la provincia di Cosenza nel 2009 si \u00e8 collocata all'89\u00ba posto (la seconda provincia calabrese dopo quella di Catanzaro), perdendo quattro posizioni rispetto all'anno precedente.\nLingue e dialetti.\nOltre all'italiano, nella provincia di Cosenza viene parlato il dialetto cosentino, parte del calabrese, tranne nei numerosi paesi dell'Arberia di Calabria, 20 comuni e 7 frazioni, dove viene parlata la lingua arb\u00ebreshe, antica lingua albanese parlata nell'Albania meridionale. Nella comunit\u00e0 di Guardia Piemontese si parla invece il Guardiolo, un dialetto occitano portato dai Valdesi provenienti da Bobbio Pellice (TO) nel XI-XIII secolo per fuggire alle persecuzioni religiose in Piemonte.\nIl dialetto cosentino fa parte del dialetto calabrese, parlato nella citt\u00e0 di Cosenza e nel territorio della provincia di Cosenza. \u00c8 caratterizzato da una parlata morbida e di ampio respiro, con la lettera \"T\" sostituita con la \"D\". In provincia il dialetto \u00e8 influenzato dalla vicinanza con le altre regioni: si ha quindi un dialetto maggiormente simile al lucano nei paesi che si affacciano sulla costa tirrenica e sull'alto versante ionico.\nLa lingua arb\u00ebreshe \u00e8 parlata dalla popolazione d'etnia albanese (Arb\u00ebresh\u00eb) in molti paesi della provincia, specie in quelli ai piedi del Pollino. La lingua albanese \u00e8 ancora ampiamente parlata dalla minoranza etno-linguistica albanese, e, insieme alle tradizioni culturali e religiose d'origine, mantiene ancora fermamente la lingua madre albanese. Questa popolazione si \u00e8 insediata in Calabria nel Medioevo, quando intere famiglie albanesi dovettero abbandonare la madre patria e fuggire dall'Albania a causa dell'invasione turca ottomana e alle conseguenti persecuzioni politico-religiose, rifugiandosi in tutta l'Italia meridionale.\nReligione.\nNella provincia di Cosenza la religione maggiormente diffusa \u00e8 il Cristianesimo, nella maggior parte nella confessione cattolica. Sono molto numerosi i fedeli di rito greco-bizantino, della minoranza etnica e linguistica albanese. Come nel resto d'Italia sono comunque presenti altre minoranze religiose, quali musulmane, ebree e ortodosse.\nNel territorio provinciale si estendono l'arcidiocesi di Cosenza-Bisignano, la diocesi di Cassano all'Jonio, l'Eparchia di Lungro, l'arcidiocesi di Rossano-Cariati e la diocesi di San Marco Argentano-Scalea.\nIl totale delle parrocchie registrate nelle diocesi della provincia ammontano a 319.\nMedia.\nCinema.\nLa provincia di Cosenza in passato \u00e8 stata scarsamente protagonista di set cinematografici, se si escludono alcuni importanti pellicole girate sulle montagne della Sila quali \"Il lupo della Sila\", e \"Il brigante Musolino\". A Cosenza e sul Tirreno Cosentino nel 2009 \u00e8 stato girato il film \"Vorrei vederti ballare\" interpretato dal cast formato da Alessandro Haber, Gianmarco Tognazzi, Giuliana De Sio, Paola Barale, Chiara Chiti, Adriana Toman, Giulio Forges Davanzati, Franco Castellano. Nel 2011 nella zona dell'alto Tirreno cosentino tra Praia a Mare e Fiumefreddo Bruzio viene girato in quattro settimane il film \"La Moglie Del Sarto\" del regista Massimo Scaglione con la partecipazione di Maria Grazia Cucinotta nelle vesti di protagonista, Marta Gastini, Anna Prete, Tony Sperandeo, Carlo Fabiano e Pietro Delle Piane. 'La moglie del sarto' di Massimo Scaglione al Festival di Montr\u00e9al - Adnkronos\nDal 2007 ogni anno nel capoluogo silano ad aprile si svolge il festival \"La Primavera del Cinema Italiano- Premio Federico II\", un evento la cui principale connotazione \u00e8 quella di promuovere il cinema del nostro Paese con particolare attenzione all'incontro diretto con i protagonisti dello spettacolo filmico, le loro proposte, le manie e i miti. La manifestazione si chiude con la cerimonia di consegna del Premio Federico II (statuetta che rappresenta l'ottagono, simbolo della storia della citt\u00e0 di Cosenza). Anche Diamante \u00e8 spesso scelta come location per film cinematografici, fiction e programmi televisivi. Tra i lungometraggi ricordiamo:\nUna parte del film Il Mondo di Mezzo \u00e8 stata girata a Cosenza.\nTeatro.\nLa provincia di Cosenza ospita i seguenti teatri:\nCucina.\nLa cucina della provincia cosentina, si rif\u00e0 sostanzialmente alla tradizione regionale. Ampio \u00e8 l'uso dei prodotti della terra, mentre a tavola a far da padrone \u00e8 il maiale e tutti i suoi derivati. Nelle zone costiere, ampio e vario \u00e8 l'utilizzo di prodotti ittici, mentre nelle aree interne montane si possono assaggiare piatti a base di cacciagione.\nVino.\nLa produzione di vino, eccelle solo in alcune aree provinciali, in particolare tra la Valle del Crati e il Savuto. I vini doc della provincia sono, per ordine geografico:\nCultura.\nUniversit\u00e0 e istruzione.\nSul territorio provinciale \u00e8 presente l'Universit\u00e0 della Calabria. L'universit\u00e0 ha sede ad Arcavacata, frazione di Rende. \u00c8 un campus universitario con il complesso universitario realizzato negli anni settanta fuori da centri abitati, con la possibilit\u00e0 di realizzare residenze per gli studenti, adiacenti all'universit\u00e0.\nMusei.\nI musei della citt\u00e0 di Cosenza sono:\nMentre i principali musei presenti sul territorio provinciale sono:\nEconomia.\nAgricoltura.\nL'agricoltura \u00e8, come nel resto della regione, il settore pi\u00f9 importante sia per numero di occupati che di aziende. Ampie sono le aree della provincia nella quale l'agricoltura \u00e8 predominante sul resto del paesaggio, ed ampie sono le coltivazioni tipiche del luogo. Le aree interne, dalle piane alle valli alle aree pedemontane, fino alle valli montane della Sila, si prestano bene a varie forme di produzione agricola, offrendo un ventaglio di prodotti ricco e variegato.\nMolte son quindi le aree interessate dall'agricoltura. La piana di Sibari \u00e8 il cuore pulsante di questo settore: gli agrumeti sono il campo primario della piana, che produce circa il 55% delle clementine italiane, fregiate tra l'altro di marchio DOP. Le valli quali la valle del Savuto e la valle del Crati, sono ricche di vigneti e di piantagioni di alberi da frutta. Importanti sono le coltivazioni di ulivo presenti nelle valli, e nelle aree pedemontane ai piedi del Pollino e della Sila, che ben si prestano alla coltivazione dell'ulivo, con distretti alimentari attivi in questo settore, una produzione ottimale con prodotti riconosciuti nel mercato nazionale ed internazionale, come fra i migliori del mondo, cos\u00ec come da alcuni decenni si sono affermati nobili vitigni che garantiscono la produzione di alcuni vini D.O.C. quali il Donnici e il Savuto. Negli anni consorzi agricoli insieme alle varie istituzioni, stanno cercando di ottenere ulteriori marchi IGP e DOP, per alcuni prodotti prettamente indigeni. Ricordiamo fra questi la Clementina di Calabria, e la Patata silana. Molto diffusi sono anche i prodotti caseari, prodotti sia nell'areale della Sila che nella zona di Campotenese ai piedi del Pollino, con la produzione dei prodotti tipici locali, specie del Caciocavallo Silano.\nPesca ed allevamento.\nIl settore ittico \u00e8 un settore importante e molto diffuso nell'intera provincia, visto soprattutto il numero consistente di centri urbani, alcuni fra i pi\u00f9 grandi dell'intera regione, sviluppati lungo le due coste dello Ionio e del Tirreno.\nFra i centri pi\u00f9 importanti di questo settore, vi sono Corigliano Calabro e Cassano allo Ionio sulla costa ionica, Paola e i paesi dell'alto Tirreno, sul Tirreno.\nPer quel che concerne l'allevamento questo \u00e8 praticamente diffuso su tutto il territorio, dalla costa all'aree montane. In queste ultime aree si concentra maggiormente l'allevamento bovino, mentre nelle zone collinari della provincia e sulla costa \u00e8 diffuso l'allevamento di ovini e caprini e di animali domestici di razza avicola (polli e tacchini).\nIndustria e commercio.\nL'industria \u00e8 il settore che pi\u00f9 di altri ha avuto nel corso del tempo uno sviluppo a macchia di leopardo su tutto il territorio. Attivit\u00e0 industriali di un certo rilievo si trovano solo in alcune aree della provincia, mentre altre aree, specie le zone pi\u00f9 interne, che soffrono della carenza di infrastrutture adeguate, presentano attivit\u00e0 pi\u00f9 che altro artigianali. La provincia \u00e8 priva di distretti industriali; questo ha comportato la mancanza del know-how necessario ad uno sviluppo industriale con basi pi\u00f9 solide su tutto il territorio. Non mancano rilevanti attivit\u00e0 industriali, sia nel campo dell'industria alimentare che nei settori di industria pesante (fonderie, e industria chimica), questi ultimi nell'area urbana di Cosenza, e nell'area Corigliano-Rossano\nIl settore energetico occupa una parte consistente dell'industria cosentina. Oltre alle centrali idroelettriche realizzate nei primi decenni del secolo scorso, site nei comuni di Acri e San Giovanni in Fiore, e le nuove centrali idroelettriche di Tarsia, vi sono altre infrastrutture energetiche di rilievo, come la centrale a gas di Rossano, di propriet\u00e0 dell'Enel. Il settore delle fonti energetiche rinnovabili \u00e8 in crescita, grazie alla creazione di parchi eolici realizzati nella valle del Crati e nella piana di Sibari. Il mercato dell'energia nel complesso, \u00e8 un settore ancora in crescita nella provincia cosentina.\nTerziario e servizi.\nQuello del terziario e dei servizi \u00e8 il settore pi\u00f9 in crescita, conseguente ad un travaso di lavoratori da parte del settore manifatturiero verso questo settore. Il polo urbano di Cosenza con il suo hinterland \u00e8 il maggiore centro erogatore di servizi. Un secondo polo urbano di una certa importanza \u00e8 quello di Corigliano-Rossano sulla costa ionica.\nCosenza e il suo hinterland forniscono pressoch\u00e9 tutti i servizi principali della provincia, oltrech\u00e9 servizi \"avanzati\" collocati soprattutto nella cittadina di Rende. I principali centri urbani della provincia offrono comunque tutti i servizi primari necessari per i comprensori territoriali che gravitano intorno ad essi.\nIl turismo della provincia di Cosenza \u00e8 il pi\u00f9 variegato fra quello delle province calabresi, poich\u00e9 all'ormai consolidato turismo estivo delle localit\u00e0 marittime e a quello culturale e religioso dei principali centri interni la provincia di Cosenza ha oramai da molti anni acquisito anche un turismo montano pressoch\u00e9 annuale, che, se pur presente nelle altre province calabresi, resta per queste ultime un settore minore rispetto a quello della provincia di Cosenza. La provincia di Cosenza secondo il XV rapporto sul turismo in Calabria \u00e8 il territorio calabrese che occupa la posizione maggioritaria della domanda turistica regionale con il 38,3% degli arrivi e il 37% delle presenze registrate nel 2017. Nel Report su andamento turistico del 2019 promosso dalla regione Calabria a fronte di presenze e arrivi, ben il 42,6% hanno soggiornato nella provincia di Cosenza.\nFra le localit\u00e0 marittime pi\u00f9 importanti vanno segnalate: Praia a mare, Diamante, Belvedere Marittimo, Scalea, Cetraro, Paola, Fuscaldo, Fiumefreddo Bruzio ed Amantea sulla costa tirrenica. Cariati, Corigliano, Rossano, Sibari, Trebisacce e Mirto sulla costa ionica. I centri urbani culturali e religiosi nelle aree interne sono: Mormanno, Cassano allo Jonio, Castrovillari, Rocca Imperiale, Morano Calabro, Altomonte, Acri, San Giovanni in Fiore, San Marco Argentano, Bisignano e\nOrsomarso. Le localit\u00e0 turistiche montane pi\u00f9 importanti sono: Camigliatello Silano, Lorica, Fago del Soldato e Silvana Mansio.\nInfrastrutture e trasporti.\nLinee ferroviarie.\nIl sistema ferroviario della provincia si divide in:\nI tratti ferroviari di competenza statale sono i tratti costieri tirrenici e quelli ionici, ed 4 tratti interni. Il primo va dalla stazione di Praja-Ajeta-Tortora a quella di Campora San Giovanni frazione di Amantea, mentre il secondo va dalla stazione di Marina di Rocca Imperiale fino alla stazione di Cariati. I tratti interni sono la Ferrovia Cosenza-Sibari e la Ferrovia Paola-Cosenza.\nI tratti di competenza regionali sono la Ferrovia Cosenza-Catanzaro Lido che collega i due capoluoghi, la Ferrovia Cosenza-Camigliatello-San Giovanni in Fiore che \u00e8 una trasversale.\nInoltre va segnalata una tratta ferroviaria dismessa, ossia la Ferrovia Lagonegro-Castrovillari-Spezzano Albanese.\nLinee stradali.\nLe Principali arterie che attraversano la provincia sono:\nPorti e aeroporti.\nPorti.\nLa provincia di Cosenza possiede un reticolare sistema portuale. Fra i porti principali vi sono quello di Corigliano, il pi\u00f9 importante nel settore ittico, e quello di Sibari. Quest'ultimo \u00e8 un porto turistico, chiamato \"Laghi di Sibari\".\nAeroporti.\nLa provincia di Cosenza non ha sul proprio territorio aeroporti attivi. \u00c8 in costruzione un aeroporto nel comune di Scalea. Sarebbe prevista la realizzazione di uno scalo aereo nella Piana di Sibari, tra i comuni di Cassano e Corigliano, ma il progetto \u00e8 fermo da anni.\nComuni.\nAppartengono alla provincia di Cosenza i seguenti 150 comuni:\nComuni pi\u00f9 popolosi.\nNella tabella sottostante vengono proposti i comuni con pi\u00f9 di abitanti, in ordine di popolosit\u00e0:\nComunit\u00e0 montane.\nLe caratteristiche orografiche dei territori della Provincia, essendo tendenzialmente montagnosi, hanno incentivato il costituirsi di aggregazioni comunali in Comunit\u00e0 Montane. Praticamente tutti i centri delle aree pi\u00f9 interne fanno parte di Comunit\u00e0 Montane. Nonostante alcune modifiche avvenute per decreto regionale sull'ordinamento e il riassetto delle comunit\u00e0 montane calabresi, quelle della Provincia di Cosenza, sono rimaste pressoch\u00e9 immutate, salvo pochi cambiamenti, come ad esempio, l'esclusione di Trebisacce dalla Comunit\u00e0 Montana Alto Ionio.\nLe Comunit\u00e0 Montane della Provincia di Cosenza sono:\nAree urbane.\nNell'area urbana cosentina (comprendente i territori conurbati di Cosenza, Rende e Castrolibero) i residenti sono circa (dati del 2018). mentre nell'area vasta (comprendente un pi\u00f9 ampio settore del territorio provinciale) secondo uno studio dell'Istituto nazionale di statistica del 2015 risiedono circa abitanti; entrambe non costituiscono un ente giuridico-amministrativo unitario. Nell'ambito dell'area urbana vasta, i comuni di Cosenza, Rende (con il parco industriale di Rende), Montalto Uffugo, Castrolibero, Mendicino e Dipignano rientrano nel \"Piano strategico Cosenza-Rende e area urbana 2020\".\nSport.\nCalcio.\nNessuna squadra appartenente a un comune della provincia ha disputato la massima categoria calcistica. La squadra di maggior blasone \u00e8 il Cosenza Calcio che ha militato per 23 stagioni in serie B. Altre squadre calcistiche di rilievo sono il Rende Calcio, e il Castrovillari Calcio, che hanno giocato nei campionati di serie C1 e C2. Rilevante anche l'A.S.D. Corigliano, militante in serie D.\nPallavolo.\nLa pi\u00f9 importante squadra di pallavolo in provincia \u00e8 la \"Volley Corigliano\", formazione che ha militato in Serie A1.\nImpianti sportivi.\nL'impianto sportivo pi\u00f9 capiente della provincia \u00e8 lo \"Stadio San Vito\" di Cosenza, con 25.000 posti a sedere;\naltri impianti sportivi a Cosenza sono il \"Pala Ferraro\" sito in via Popilia, il \"Palazzetto dello sport di via Casali\", e il \"Palazzetto dello sport di Donnici\".\nIn provincia i maggiori impianti sportivi sono:\nLa provincia accoglie sul proprio territorio alcune localit\u00e0 sciistiche, le pi\u00f9 importanti delle quali, realizzate sull'altopiano della Sila. Queste sono:"}
{"id": "1412472", "revid": "287204", "url": "https://it.wikipedia.org/wiki?curid=1412472", "title": "Naxalbari", "text": " \nNaxalbari (o Naksalbari, Nakalbari) \u00e8 un villaggio dell'India di 1.763 abitanti, situata nel distretto di Darjeeling, nello stato federato del Bengala Occidentale.\nGeografia fisica.\nLa citt\u00e0 \u00e8 situata a 26\u00b0 40' 60 N e 88\u00b0 13' 0 E e ha un'altitudine di 152 , lungo il fiume Mechi, che separa Naxalbari dal Nepal.\nStoria.\nIl paese \u00e8 celebre soprattutto per la rivolta avvenuta nel marzo 1967, quando circa 150 contadini armati di archi e frecce hanno attaccato i latifondisti e si sono impadroniti dei campi. La ribellione, durata due mesi e repressa nel sangue dall'esercito, ha dato vita a una serie di sommosse successive contro il governo, sfociate nel movimento tuttora esistente dei Naxaliti, che prendono il nome appunto da questo villaggio.\nSociet\u00e0.\nEvoluzione demografica.\nAl censimento del 2001 la popolazione di Naxalbari assommava a 1.763 persone, delle quali 920 maschi e 843 femmine. "}
{"id": "1412477", "revid": "125390519", "url": "https://it.wikipedia.org/wiki?curid=1412477", "title": "Tony Burton", "text": "Biografia.\nNel 1955 e nel 1957 vinse il Flint Golden Gloves nella categoria dei mediomassimi, prima di diventare un boxeur professionista per un breve periodo di tempo.\nBurton \u00e8 noto al grande pubblico per l'interpretazione di Tony \"Duke\" Evers, l'allenatore di Apollo Creed prima e di Rocky Balboa poi, nella serie \"Rocky\".\nL'attore \u00e8 stato l'unico con Sylvester Stallone e Burt Young ad aver preso parte a tutti e sei i capitoli della serie. Con dei flashback e immagini di repertorio tratte dagli episodi precedenti, \u00e8 apparso anche in \"Creed - Nato per combattere\" (2015), lo spin-off che vede Stallone nuovamente candidato all'Oscar, e nel suo sequel \"Creed 2\" (2018), in cui avviene il definitivo passaggio di consegne nel quale, idealmente, suo figlio allener\u00e0 Adonis Creed, figlio a sua volta di Apollo Creed, che come coach aveva appunto Tony.\nFra gli altri film da lui interpretati si possono citare \"Distretto 13 - Le brigate della morte\" (1976) di John Carpenter, e \"Bound - Torbido inganno\" (1996) dei fratelli Wachowski. Tony Burton ebbe anche il ruolo di garagista nel film \"Shining\" (1980) di Stanley Kubrick, anche se la scena in cui compare venne poi eliminata nella versione europea della pellicola.\nAfflitto nei suoi ultimi anni di vita da problemi di salute, mor\u00ec il 25 febbraio 2016 a Menifee, California, per le complicanze derivanti da una polmonite.\nDoppiatori italiani.\nNelle versioni in italiano dei suoi film, Tony Burton \u00e8 stato doppiato da:"}
{"id": "1412485", "revid": "6923", "url": "https://it.wikipedia.org/wiki?curid=1412485", "title": "Ford Falcon (Australia)", "text": "La Ford Falcon \u00e8 un'autovettura prodotta in diverse versioni dal 1960 dalla Ford Motor Company of Australia nello stabilimento di Campbellfield, sobborgo nella periferia nord di Melbourne, Victoria, Australia. Gareggia nel Campionato Supercars.\nPrima generazione (1960\u20131966).\nFord XK FalconFord XL FalconFord XM FalconFord XP Falcon\nSeconda generazione (1966\u20131972).\nFord XR FalconFord XT FalconFord XW FalconFord XY Falcon\nTerza generazione (1972\u20131979).\nFord XA FalconFord XB FalconFord XC Falcon\nQuarta generazione (1979\u20131988).\nFord XD FalconFord XE FalconFord XF FalconFord XG FalconFord XH Falcon\nQuinta generazione (1988\u20131998).\nFord EA FalconFord EB FalconFord ED FalconFord EF FalconFord EL Falcon\nSesta generazione (1998-2010).\nFord AU FalconFord BA FalconFord BF Falcon\nSettima generazione (2008-2016).\nFord FG FalconFord FG X Falcon"}
{"id": "1412499", "revid": "666668", "url": "https://it.wikipedia.org/wiki?curid=1412499", "title": "Nazionale di calcio a 5 della Croazia", "text": "La nazionale di calcio a 5 della Croazia \u00e8, in senso generale, una qualsiasi delle selezioni nazionali di Calcio a 5 della Hrvatski Nogometni Savez che rappresentano la Croazia nelle varie competizioni ufficiali o amichevoli riservate a squadre nazionali.\nStoria.\nMolto attiva sin dalla sua rifondazione, la nazionale croata ha partecipato a un solo campionato del mondo, il FIFA Futsal World Championship 2000, dove ha raggiunto il secondo turno dietro alla Russia, eliminando Costa Rica e Australia.\nAi campionati europei, la Croazia \u00e8 stata presente nelle qualificazioni sin dalla prima edizione sperimentale del 1996 dove nel girone A giunse seconda dietro ai Paesi Bassi. Agli Europei di Spagna del 1999 \u00e8 riuscita per la prima volta a partecipare alla fase finale dove \u00e8 stata eliminata da Spagna e Paesi Bassi. La Croazia si \u00e8 riqualificata anche per il successivo appuntamento in Russia nel 2001 ma \u00e8 nuovamente stata eliminata al primo turno da Spagna e Ucraina.\nAlle qualificazioni del 2003 la Croazia \u00e8 rimasta fuori in favore della Repubblica Ceca, mentre due anni dopo \u00e8 stata l'Ungheria ad estromettere i croati dalla fase finale. Nel 2007 infine la Croazia ha dovuto di nuovo cedere il passo alla Repubblica Ceca nonostante il vantaggio dell'organizzazione del girone di qualificazione a Spalato. Da aggiungere che nel 2006 ad Algarve, la nazionale croata \u00e8 giunta seconda nel Mundialito dietro al Portogallo."}
{"id": "1412502", "revid": "125628589", "url": "https://it.wikipedia.org/wiki?curid=1412502", "title": "Papa Leone XII", "text": "Biografia.\nInfanzia.\nNato dal conte Ilario della Genga, appartenente alla famiglia dei feudatari (Conti della Genga) dell'omonimo borgo marchigiano (all'epoca in provincia di Macerata, poi dal 1860 ricompreso nella provincia di Ancona), e di sua moglie la contessa Maria Luisa Periberti di Fabriano, Annibale era il sesto di dieci figli. La notizia che tra i suoi antenati ci fosse il famoso artista Gerolamo Genga \u00e8 destituita di ogni fondamento mancando di fonti documentarie.\nEducazione e ordinazione.\nDella Genga studi\u00f2 teologia al Collegio Campana in Osimo dal 1773 al 1778 e, in seguito, al Collegio Piceno a Roma fino al 1783, quando cominci\u00f2 i suoi studi all'Accademia dei Nobili Ecclesiastici. In seguito ricevette il suddiaconato nel 1782 e fu ordinato presbitero il 14 giugno 1783.\nNunzio apostolico ed episcopato.\nNel 1790 si fece notare per un brillante sermone da lui pronunciato in commemorazione dell'imperatore Giuseppe II. Nel 1792 Pio VI lo nomin\u00f2 suo segretario particolare e successivamente, nel 1793 fu eletto arcivescovo titolare di Tiro e nel 1794 fu nominato canonico della Basilica di San Pietro. Fu consacrato nella cattedrale di Frascati dal cardinale Stuart e fu inviato a Lucerna in qualit\u00e0 di nunzio apostolico. Nello stesso anno fu trasferito alla nunziatura di Colonia, in seguito allo scoppio della guerra della prima coalizione, spost\u00f2 la sua residenza ad Augusta.\nNei 12 anni trascorsi in Germania fu incaricato di svolgere delicate ed importanti missioni diplomatiche presso le corti di Dresda, Vienna, Monaco e W\u00fcrttemberg, nonch\u00e9 presso Napoleone Bonaparte.\nIn questo periodo and\u00f2 incontro a ristrettezze economiche. In seguito allo scioglimento dello Stato della Chiesa (1798), egli fu considerato dai francesi alla stregua di un prigioniero di stato, e trascorse alcuni anni nell'abbazia di Monticelli.\nIn Germania, avrebbe avuto tre figli illegittimi. \nCardinale.\nNel 1814 della Genga viene scelto come latore delle congratulazioni di papa Pio VII a Luigi XVIII di Francia dopo la sua restaurazione e, nello stesso anno, fu inviato alla Conferenza di pace di Parigi quando Ercole Consalvi era ancora in esilio.\nViene creato cardinale nel concistoro dell'8 marzo 1816 con il titolo presbiteriale di Santa Maria in Trastevere e ha ricevuto il suo zucchetto rosso l'11 marzo e la sua chiesa titolare il 29 aprile 1816. In seguito fu nominato arciprete della Basilica di Santa Maria Maggiore, e reso titolare della diocesi di Senigallia, carica da cui si dimise nel settembre 1816 per motivi di salute, senza mai essere entrato nella sua diocesi, ma, il 9 maggio 1820, riceve, da papa Pio VII, l'ambita funzione di vicario generale di sua santit\u00e0 per la diocesi di Roma.\nPontificato.\nNel conclave del 1823 l'appoggio dalla fazione degli zelanti gli consent\u00ec di essere eletto (28 settembre) nonostante la decisa opposizione della Francia. Pare che la sua elezione sia stata facilitata dal fatto che si pensava avesse ormai poco da vivere; tuttavia, nonostante l'et\u00e0 e le precarie condizioni di salute, il suo pontificato dur\u00f2 5 anni.\nPolitica estera ed economica.\nLeone XII deleg\u00f2 la condotta della politica estera al cardinale segretario di Stato Giulio Maria della Somaglia e successivamente al pi\u00f9 accorto Tommaso Bernetti, i quali riuscirono a stipulare diversi accordi e trattati particolarmente favorevoli allo Stato della Chiesa e al papato stesso. Leone era una persona fondamentalmente frugale e questa sua indole si riflett\u00e9 nella sua amministrazione, che riusc\u00ec a fare economie nella gestione della giustizia, a ridurre le imposte ed anche a reperire le risorse per l'esecuzione di alcuni importanti lavori pubblici. Si impegn\u00f2 alla riforma dell'amministrazione dello Stato pontificio, portando a termine la riforma tributaria. Stabil\u00ec che tutti i parroci dovessero percepire la stessa congrua. Nonostante l'importanza e l'originalit\u00e0 delle suddette iniziative, \u00e8 indubbio che l'avvenimento pi\u00f9 conosciuto e arduo del suo pontificato fu il grande Giubileo del 1825. \nNonostante tutto ci\u00f2 alla fine del suo pontificato la situazione delle finanze risult\u00f2 essere peggiore rispetto a quella iniziale e il Giubileo stesso non contribu\u00ec a migliorare le cose.\nIl Giubileo del 1825.\nEvento centrale del pontificato di Leone XII fu la celebrazione del giubileo nel 1825, l\u2019unico regolarmente celebrato in tutto l\u2019Ottocento. Infatti, nel 1800 non fu possibile celebrarlo perch\u00e9 Roma fino a pochi mesi prima era occupata dalle truppe francesi. Anche successivamente non fu rispettata la ricorrenza: nel 1850 salt\u00f2 a causa della Repubblica romana del 1849 e nel 1875 Pio IX fu costretto a celebrare il giubileo all\u2019interno del Vaticano a motivo della presa di Roma del 1870.\nL\u2019indizione del giubileo da parte di Leone XII rappresent\u00f2 una coraggiosa presa di posizione personale del papa, una vera e propria sfida per vedere come avrebbe risposto il mondo cattolico all\u2019invito della Chiesa, in un contesto culturale e spirituale in profonda trasformazione.\nMolti si opponevano all\u2019indizione del giubileo. In particolare, i sovrani europei, anche cattolici, erano preoccupati che il prevedibile grande movimento di pellegrini potesse favorire la circolazione di idee e di agenti rivoluzionari, pericolosi per l\u2019ordine pubblico. Anche all\u2019interno della curia romana si accese la \u201cbattaglia del giubileo\u201d, tra la ferma intenzione del pontefice e le concrete preoccupazioni di molti alti prelati. Ai timori per la sicurezza, motivati anche dai recenti moti del 1820-1821 e dal brigantaggio che infestava le campagne intorno a Roma, si aggiungevano preoccupazioni di ordine economico, per il grande impegno finanziario richiesto dall\u2019accoglienza dei fedeli. Impegno che le casse dello Stato pontificio, esauste per le vicende napoleoniche, avrebbero faticato a sostenere. Alla fine, la determinazione del pontefice Leone XII super\u00f2 ogni obiezione:\n\u00abNoi abbiamo pubblicato il Giubileo, e il Giubileo s\u2019aprir\u00e0\u2026 Ora la sagra tromba ha squillato: le nazioni cristiane sono convocate: noi faremo il nostro dovere, n\u00e9 temeremo alcun pericolo\u2026 Si dir\u00e0 quel che si dir\u00e0: si ha da fare il Giubileo\u00bb\nLeone XII con la Bolla \"Quod hoc ineunte saeculo\" invitava i credenti a venire a Roma, definita una Santa Gerusalemme, per ottenere l\u2019indulgenza plenaria, cio\u00e8 il perdono totale dei propri peccati.\nL\u2019anno santo inizi\u00f2 ufficialmente la Vigilia di Natale, il 24 dicembre 1824, con il rito di apertura da parte del papa della porta santa nella basilica di San Pietro, in Vaticano. Contemporaneamente, tre cardinali legati (Giulio Maria Della Somaglia, Benedetto Naro e Bartolomeo Pacca) aprivano le porte sante delle altre basiliche patriarcali: San Giovanni in Laterano, Santa Maria Maggiore e San Paolo fuori le mura, che inagibile per l\u2019incendio del 1823 \u00e8 sostituita da Santa Maria in Trastevere. Il perdono giubilare veniva ottenuto visitando le quattro basiliche, trenta volte i romani, quindici volte i forestieri.\nDella solenne cerimonia d\u2019apertura abbiamo una descrizione che, nel suo genere, \u00e8 unica, provenendo dalla penna di una principessa reale, Maria Cristina, figlia di Vittorio Emanuele I re di Sardegna e futura regina delle Due Sicilie, che \u00e8 onorata dalla Chiesa col titolo di venerabile. Essa assist\u00e9 alla funzione con la madre Maria Teresa e la sorella, descrivendo la cerimonia con ricchezza di dettagli.\nIl giubileo del 1825 fu attentamente preparato sul piano spirituale dal papa che volle curare personalmente l\u2019organizzazione dell\u2019evento. L\u2019anno santo vero e proprio fu preceduto da missioni, tenute da religiosi predicatori nell\u2019agosto del 1824 nelle principali piazze di Roma con grande afflusso del popolo, e da provvedimenti che regolavano le cerimonie e l\u2019impatto sociale dell\u2019evento. Vennero proibiti gli spettacoli teatrali, i balli, e limitati gli orari delle osterie mentre si provvedeva a restaurare le chiese e ad attrezzare gli ospizi per accogliere i pellegrini. Le confraternite romane, in particolare l\u2019Arciconfraternita della Trinit\u00e0 dei Pellegrini, si adoperarono per assistere i forestieri che arrivavano a Roma, procurando vitto e alloggio ed elargendo elemosine ai bisognosi. Sull\u2019esempio di Leone XII, che appena eletto aveva voluto ripristinare il pranzo offerto ai pellegrini poveri e servito dal pontefice in prima persona vestito con il grembiule, tutta la societ\u00e0 romana fu coinvolta nell\u2019accoglienza dei forestieri organizzata dalle confraternite, anche le dame dell\u2019aristocrazia, in una gara di carit\u00e0 che rasentava l\u2019ostentazione.\nNel suo diario Massimo d\u2019Azeglio, noto patriota, letterato e artista, piemontese di nascita, ma residente per lunghi periodi a Roma, ci testimonia del clima severo imposto alla citt\u00e0 dalle celebrazioni giubilari:\n\u00abuno dei primi pensieri di Papa Leone era stato di pubblicare il gran giubileo universale per l'anno \u201825; la qualcosa significava Roma trasformata per dodici mesi in un grande stabilimento di esercizi spirituali. Non teatri, non feste, non balli, non ricevimenti, neppure in piazza i burattini; ed invece prediche, missioni, processioni, funzioni, ecc.\u00bb.\nAlcune misure furono dirette a migliorare l\u2019amministrazione della citt\u00e0 e dello Stato. Esse riguardavano, tra l\u2019altro, la riforma delle parrocchie, la lotta al brigantaggio, la semplificazione delle procedure giudiziarie. Ma anche il blocco dei canoni di affitto e degli sfratti, lo sviluppo edilizio, l\u2019abbigliamento delle donne e il consumo di alcolici. Lo sforzo di buon governo prese l\u2019avvio con la Visita Apostolica, una ricognizione dello stato delle chiese e degli ospedali per focalizzare le criticit\u00e0, studiare le soluzioni, pianificare il recupero. Il giubileo divent\u00f2 cos\u00ec una occasione di conoscenza e intervento, rappresentativo delle aspirazioni di riforma dell\u2019intero pontificato di Leone XII.\nIl giubileo del 1825 avrebbe dovuto rappresentare nelle intenzioni di Leone XII una ideale riconciliazione collettiva dopo le vicende napoleoniche. In realt\u00e0 all\u2019appello del pontefice rispose un concorso limitato di adesioni, in linea con la tendenza di decrescita avviata gi\u00e0 nel secolo precedente, segno di un declino nel lungo periodo. Inoltre, dalle analisi storiche emerge come l\u2019afflusso preponderante dei pellegrini provenisse per lo pi\u00f9 dalla penisola italiana, coinvolgendo in misura irrisoria il resto dell\u2019Europa e del mondo. Ciononostante, la celebrazione del giubileo nel 1825 segn\u00f2 un importante momento di continuit\u00e0 nella millenaria tradizione della Chiesa, riconfermata poi nel giubileo del 1900, quando Leone XIII nella bolla di indizione si richiamer\u00e0 proprio a quello precedente, celebrato 75 anni prima da Leone XII.\nPolitica interna.\nLeone XII si distinse per la durezza con cui affront\u00f2 la societ\u00e0 segreta della Carboneria. Durante il giubileo del 1825 furono ghigliottinati pubblicamente, in Piazza del Popolo a Roma, i due carbonari Angelo Targhini e Leonida Montanari. Il cardinale legato Agostino Rivarola, investito di poteri straordinari, venne mandato a Ravenna per reprimere i carbonari.\nProib\u00ec le societ\u00e0 bibliche, di stampo protestante e finanziate spesso dalla massoneria e, fortemente influenzato dai gesuiti, riorganizz\u00f2 tutto il sistema scolastico.\nPubblic\u00f2 il codice \"Reformatio Tribunalium\". Riordin\u00f2 le Universit\u00e0 del suo Stato con la bolla \"Quod divina sapientia\", dell'agosto 1824, suddividendole in due classi: alla prima assegn\u00f2 quelle di Roma e Bologna, con trentotto cattedre; alla seconda quelle di Ferrara, Perugia, Camerino, Macerata e Fermo, con diciassette cattedre. Istitu\u00ec, nello stesso tempo, la Congregazione degli Studi, allo scopo di controllare l'operato delle Universit\u00e0 stesse. Venne dato maggiore spazio all'istruzione scientifica ad esempio con l'istituzione della laurea in farmacia. Volle rivedere anche il cosiddetto \"indice dei libri proibiti\" e permise la libera circolazione delle opere di Galileo Galilei. Defin\u00ec anche un progetto di riforma delle parrocchie romane, sopprimendone 17 e creandone 9.\nControversia sulla vaccinazione.\nVari testi attribuiscono a Leone XII il divieto di vaccinazione contro il vaiolo. In particolare Benedetto Croce scrisse che \"il papa che similmente abol\u00ec codici e tribunali istituiti dai francesi volle tornare agli ordini del vecchio tempo, e rinchiuse daccapo i giudei nei ghetti e li astrinse ad assistere a pratiche di una religione che non era la loro, e perfino proib\u00ec l\u2019innesto del vaiuolo che mischiava le linfe delle bestie con quelle degli uomini: vani sforzi che poi cedettero dal pi\u00f9 al meno alle necessit\u00e0 dei tempi\".\nSecondo Donald J. Keefe nessun documento ufficiale riporta tali affermazioni.\nDa testi dell'epoca risulta che papa Leone si limit\u00f2 a togliere nel 1824 l'obbligatoriet\u00e0 della vaccinazione (invisa a larghi strati della popolazione per la sua supposta pericolosit\u00e0, sebbene fosse stata resa obbligatoria, dopo due anni dallo scoppio di un'epidemia di vaiolo, nello Stato Pontificio il 20 giugno 1822 prima dal conte Monaldo Leopardi, gonfaloniere e padre di Giacomo Leopardi), pur mantenendone il carattere gratuito:\nSecondo il medico Giacomo Tommasini questo port\u00f2 la popolazione, specie nelle campagne, a trascurare la vaccinazione nonostante che la Commissione Provinciale di Sanit\u00e0 mettesse a disposizione il vaccino a chi ne avesse fatto richiesta e nonostante l'impegno degli stessi medici. Cos\u00ec una successiva epidemia, avvenuta nel 1828, solamente nella citt\u00e0 di Bologna, caus\u00f2 553 morti, e una terza epidemia si abbatt\u00e9 nel 1835.\n\u00c8 importante notare che l'antivaiolosa all'epoca non era obbligatoria in molti stati europei, compreso il Regno di Sardegna (poi Regno d'Italia), in cui divenne obbligatoria solo nel 1859. A titolo comparativo l'Inghilterra offr\u00ec gratuitamente la vaccinazione nel 1840 e la rese obbligatoria nel 1853.\nDa notare che Leone XII nel 1824 insign\u00ec dell'ordine equestre dello Sperone d'oro Luigi Sacco come ringraziamento per l'invio di 108 copie del suo libro sulla vaccinazione che furono distribuiti negli uffici di sanit\u00e0 dello Stato Pontificio. Questo fatto fu scoperto da A.P. Gaeta in un carteggio inedito da lui rinvenuto nell'Archivio Segreto Vaticano. Commentando questa scoperta Maria Luisa Righini Bonelli rileva che \"non sembra quindi attendibile quanto alcuno volle affermare, e cio\u00e8 che\" Leone XII \"si sarebbe mostrato contrario a ci\u00f2 che aveva fatto Pio VII e specialmente il cardinal Consalvi, promotore dell'editto emanato nel 1822 a favore della vaccinazione\" .\nLa questione \u00e8 stata definitivamente chiarita da Berc\u00e9 e Otteni che con un'ampia e documentata trattazione hanno dimostrato come non si sia trattato di un divieto bens\u00ec di rendere facoltativa la vaccinazione che aveva incontrato forti opposizioni nella popolazione. \u00c8 pure attestata con certezza l'esistenza di voci presso i contemporanei circa questo supposto, ma falso, obbligo, riportata dalla stessa circolare del Tommasini e dalla poesia del Belli \"Er linnesto\".\nConcistori per la creazione di nuovi cardinali.\nPapa Leone XII durante il suo pontificato ha creato 25 cardinali nel corso di 8 distinti concistori.\nOnorificenze.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nCuriosit\u00e0 - Morte.\nPare che Leone XII avesse ricevuto durante tutta la sua vita il sacramento dell'estrema unzione ben diciassette volte; una di queste capit\u00f2 dopo gli strapazzi dell'incoronazione e siccome guar\u00ec dopo che l'avevano gi\u00e0 dato per morente la vigilia di Natale, si grid\u00f2 al miracolo.\nLeone, di carattere forte e determinato, continu\u00f2 a lavorare fino all'ultimo, nonostante la malferma salute. Mor\u00ec a Roma il 10 febbraio 1829. Resta traccia della diffusa impopolarit\u00e0 di questo papa nell'epitaffio sulla statua di Pasquino: \"Qui della Genga giace, per sua e nostra pace\".\nNote.\n\"Parte di questo testo \u00e8 la traduzione dell'articolo presente sull'Enciclopedia Britannica del 1911 ora di pubblico dominio.\""}
{"id": "1412506", "revid": "1782831", "url": "https://it.wikipedia.org/wiki?curid=1412506", "title": "Serie B d'Eccellenza 1999-2000 (pallacanestro maschile)", "text": "Il campionato di Serie B d'Eccellenza di pallacanestro maschile 1999-2000 \u00e8 stato organizzato in Italia e rappresenta il terzo campionato italiano.\nLe ventotto squadre sono state suddivise in due gironi all'italiana su base geografica, con partite di andata e ritorno. Al termine della stagione regolare, le prime otto squadre di ogni girone partecipano ai play-off per la promozione in Legadue, le squadre classificatesi tra il 9\u00ba ed il 13\u00ba posto ai play-out per la retrocessione in Serie B2, le squadre classificatesi al 14\u00ba posto sono retrocesse direttamente in serie B2. I play-off sono strutturati in modo da far incrociare 4 squadre del girone A con 4 del girone B dando vita a 2 tabelloni tennistici. Le gare si svolgono al meglio delle 3 partite, le vincenti delle 2 finali salgono in serie A2.\nVerdetti.\nFormazione: Battoia, Brighi, Cempini, Dall'Oca, Diana, Feliciangeli, Gasparotto, Iacomuzzi, Paoli, Pilat. Coach: Demis Cavina\nFormazione: Battistella, Benzi, Corvo, De Monaco, Di Lorenzo, Esposito, Marchetti, Marino, Tessitore, Vitiello. Coach Antonio Trullo"}
{"id": "1412512", "revid": "115538130", "url": "https://it.wikipedia.org/wiki?curid=1412512", "title": "Emanuel L\u00f6wy", "text": "Biografia.\nSpecializzato nell'arte ceramica dell'antica Grecia, fu il primo docente di \"Archeologia e Storia dell'Arte Antica\" all'Universit\u00e0 \"La Sapienza\" di Roma, istituendo la prima cattedra di archeologia in Italia, dal 1891 al 1915.\nL'anno successivo fond\u00f2 il Museo dei Gessi (poi Museo dell'Arte Classica). L'idea di L\u00f6wy era quella di creare dei calchi in gesso di sculture ellenistiche originali e da copie romane a scopo didattico per le sue attivit\u00e0 di professore. Tuttavia la prima sede fu al pianterreno di un palazzo al rione Testaccio al centro storico di Roma. In seguito, nel 1925, il museo fu spostato all'Istituto di San Michele, e nel 1935 collocato nella sua attuale sede alla citt\u00e0 universitaria.\nGiulio Giglioli fu uno dei suoi principali allievi.\nDal 1918, fino alla sua morte, insegn\u00f2 archeologia all'Universit\u00e0 di Vienna.\nDi origine ebraica, fu un grande amico di Sigmund Freud."}
{"id": "1412513", "revid": "125118300", "url": "https://it.wikipedia.org/wiki?curid=1412513", "title": "Episodi di Alfred Hitchcock presenta (serie televisiva 1985) (prima stagione)", "text": "La prima stagione della serie televisiva 1985: Alfred Hitchcock presenta \u00e8 composta da 22 episodi, trasmessi tra settembre 1985 e maggio 1986, ed \u00e8 stata preceduta da un film TV come episodio pilota, contenente 4 \"remake\" della serie originaria del 1955. In Italia la stagione fu trasmessa inizialmente a partire dal 3 ottobre 1986 sul canale Rai 1. \n\"Incidente in una piccola prigione\".\nTrama.\nLarry Broome, un rappresentante in viaggio, ha la sfortuna di caricare l'autostoppista Curt Venner, un uomo sgradevole, i cui pantaloni sembrano essere macchiati di sangue. Quando le radio locali comunicano di un recente omicidio, la polizia si mette subito sulle tracce del presunto assassino: Curt Venner.\n\"L'uomo del Sud\".\nTrama.\nCarlos, un vecchio ricco ed eccentrico, fa una scommessa singolare con un giovane giocatore: se l'accendino di quest'ultimo si accender\u00e0 dieci volte di seguito allora lui vincer\u00e0 una macchina, se invece far\u00e0 cilecca anche solo una volta, Carlos gli taglier\u00e0 un dito.\n\"Il vaso di vetro\".\nTrama.\nL'ultima mostra di opere di arte moderna dell'artista Knoll non sembra sortire il favore della critica. Egli decide quindi di recuperare qualche nuovo pezzo per il suo prossimo lavoro dal suo amico sfasciacarrozze. Mentre sta ispezionando una Mercedes del '38, Knoll trova un vaso contenente uno strano oggetto melmoso immerso in un liquido blu. Questo vaso diventa da quel momento il pezzo principale della sua nuova collezione di opere d'arte."}
{"id": "1412519", "revid": "150809", "url": "https://it.wikipedia.org/wiki?curid=1412519", "title": "Nazionale di calcio a 5 argentina", "text": ""}
{"id": "1412521", "revid": "150809", "url": "https://it.wikipedia.org/wiki?curid=1412521", "title": "Nazionale di calcio a 5 australiana", "text": ""}
{"id": "1412522", "revid": "150809", "url": "https://it.wikipedia.org/wiki?curid=1412522", "title": "Nazionale di calcio a 5 belga", "text": ""}
{"id": "1412524", "revid": "150809", "url": "https://it.wikipedia.org/wiki?curid=1412524", "title": "Nazionale di calcio a 5 brasiliana", "text": ""}
{"id": "1412525", "revid": "110157", "url": "https://it.wikipedia.org/wiki?curid=1412525", "title": "Museo dell'acqua e del mulino", "text": "Il Museo dell'Acqua e del Mulino era un piccolo allestimento museale che fu realizzato nel Capoluogo di Caprese Michelangelo nel 2004. Oggi non \u00e8 pi\u00f9 attivo. Nato come mostra iconografica illustrante gli opifici idraulici della valle del torrente Singerna, l'allestimento fu ampliato con la raccolta di oggetti legati alla tecnica molitoria locale e della tradizione contadina.\nIl museo, per un periodo, ha accolto l'esposizione permanente \"Luce, forma, colore\" di sculture dell'artista Vito Piombini, realizzate con il materiale lapideo proveniente dal greto del torrente Singerna. Lo scultore risiede ed ha il suo studio artistico nel mulino di Selvadonica, uno dei pi\u00f9 antichi della valle."}
{"id": "1412526", "revid": "150809", "url": "https://it.wikipedia.org/wiki?curid=1412526", "title": "Nazionale di calcio a 5 canadese", "text": ""}
{"id": "1412527", "revid": "150809", "url": "https://it.wikipedia.org/wiki?curid=1412527", "title": "Nazionale di calcio a 5 colombiana", "text": ""}
{"id": "1412528", "revid": "287204", "url": "https://it.wikipedia.org/wiki?curid=1412528", "title": "Composizioni di Johannes Brahms", "text": "Lista delle composizioni di Johannes Brahms (1833-1897), ordinate per numero d'opus.\nComposizioni senza numero d'opera.\nElenco composizioni cui l'autore non ha assegnato alcun numero d'opus."}
{"id": "1412529", "revid": "150809", "url": "https://it.wikipedia.org/wiki?curid=1412529", "title": "Nazionale di calcio a 5 costaricana", "text": ""}
{"id": "1412530", "revid": "150809", "url": "https://it.wikipedia.org/wiki?curid=1412530", "title": "Nazionale di calcio a 5 croata", "text": ""}
{"id": "1412531", "revid": "150809", "url": "https://it.wikipedia.org/wiki?curid=1412531", "title": "Nazionale di calcio a 5 cubana", "text": ""}
{"id": "1412533", "revid": "150809", "url": "https://it.wikipedia.org/wiki?curid=1412533", "title": "Nazionale di calcio a 5 danese", "text": ""}
{"id": "1412534", "revid": "1338481", "url": "https://it.wikipedia.org/wiki?curid=1412534", "title": "Ingrid van Houten-Groeneveld", "text": "Biografia.\nInsieme al marito Cornelis Johannes van Houten, e a Tom Gehrels, ha formato un trio molto prolifico nella ricerca di asteroidi. Al trio \u00e8 accreditata la scoperta di molte migliaia di asteroidi, tra di loro uno si rivel\u00f2 essere nel 2012 una cometa periodica, la 271P/van Houten-Lemmon.\nTom Gehrels utilizzava il telescopio Schmidt di 48 pollici presso l'Osservatorio di Monte Palomar per mappare il cielo notturno ed inviare le lastre fotografiche ai coniugi van Houten presso l'Osservatorio di Leida. Qui i coniugi analizzavano le lastre alla ricerca di nuovi asteroidi.\nL'asteroide 1674 Groeneveld \u00e8 chiamato cos\u00ec in suo onore."}
{"id": "1412535", "revid": "339392", "url": "https://it.wikipedia.org/wiki?curid=1412535", "title": "Enciclopedia Italiana Treccani", "text": ""}
{"id": "1412537", "revid": "1318658", "url": "https://it.wikipedia.org/wiki?curid=1412537", "title": "Nicola Mezucelli", "text": "Biografia.\nNacque da Giovanbattista (1769-1847) e da Marianna Mariani (1772-1816).\nLa famiglia Mezucelli era una delle pi\u00f9 antiche famiglie teramane, una famiglia conosciuta almeno dal secolo XVI, che aveva fatto parte del gruppo delle 48 famiglie che avevano governato la citt\u00e0 al tempo del patriziato (1509-1770).\nIl padre, avvocato e studioso di diritto, fece parte del cenacolo di intellettuali che tra fine Settecento e inizio Ottocento fecero capo ai fratelli Delfico e fu incluso dalle autorit\u00e0 borboniche tra i Rei di Stato della provincia di Teramo.\nIl giovane Nicola si laure\u00f2 in architettura a Napoli nel 1833.\nAl rientro in patria rivest\u00ec per qualche tempo la carica di ingegnere comunale.\nFu componente della Deputazione provinciale delle Opere pubbliche e membro della Societ\u00e0 economica.\nPer diverse legislature fu Decurione di Teramo in epoca borbonica e consigliere dopo l'Unit\u00e0 quando il Decurionato divenne \u201cConsiglio Comunale\u201d.\nCome altri tra i suoi avi, ebbe l'incarico di Priore della Confraternita dell'Annunziata (avente sede nell'omonima chiesa della SS. Annunziata a Teramo).\nNel 1848 fu coinvolto nell'iniziativa presa dal Municipio teramano di rifiutare il Te Deum per l'onomastico del Re e di celebrare invece i caduti napoletani del 15 maggio 1848.\nNel 1860 fece parte della delegazione teramana che si rec\u00f2 in Ancona per invitare Vittorio Emanuele II a varcare il Tronto ed entrare nel Regno di Napoli.\nProgett\u00f2 gratuitamente molte delle strade che dal capoluogo conducevano verso le frazioni.\nNotevole anche fu il suo impegno professionale come agrimensore.\nOpere principali.\n&lt;br&gt;\nDal 1841 ebbe l'incarico della progettazione del nuovo Teatro Comunale di Teramo. L'incarico gli fu rinnovato dopo l'Unit\u00e0 e di conseguenza segu\u00ec i relativi lavori fino all'inaugurazione tenutasi nella primavera del 1868. Sua opera \u00e8 stata anche il magnifico lampadario del Teatro, sulle cui sorti una recente scoperta ha contribuito a risolvere il mistero legato alla sua scomparsa.\nAd Atri, sul finire degli anni cinquanta dell'800, ristruttur\u00f2 il Convento dei Gesuiti da destinare ad Orfanotrofio;\nNel 1870 a Teramo ristruttur\u00f2 il Palazzo Alby, nei pressi del Municipio, destinato ad ospitare la prima sede teramana della Banca d'Italia;\nA lui fu affidato, nel 1858, anche l'incarico di progettare il Teatro Comunale di Atri, che fu poi realizzato ad imitazione del pi\u00f9 grande Teatro teramano. Mezucelli, da parte sua, don\u00f2 alla Citt\u00e0 di Atri il proprio progetto che tuttavia fu bloccato dalle autorit\u00e0 provinciali. Solo dopo l'Unit\u00e0 il progetto del Mezucelli, completo di tavole e disegni, fu recuperato a Napoli, dove era stato fermato, e si riusc\u00ec ad iniziare l'iter burocratico per la realizzazione dell'edificio. I lavori ebbero inizio di fatto nel febbraio del 1872 e la loro direzione fu affidata all'architetto Francesco Consorti. L'opera fu inaugurata il 25 aprile 1881.\nFondo Mezucelli.\nLe carte, i progetti, le lettere e gli appunti di lavoro sono conservati nel Fondo Mezucelli, presso l'Archivio di Stato di Teramo, in oltre 150 fascicoli contenuti nelle buste ai nn. 5, 6 e 7."}
{"id": "1412539", "revid": "547034", "url": "https://it.wikipedia.org/wiki?curid=1412539", "title": "Coppa Libertadores 1978", "text": "L'edizione 1978 della Coppa Libertadores, la massima competizione calcistica sudamericana per club, fu vinta dal Boca Juniors per il secondo anno consecutivo battendo in finale il Deportivo Cali.\nFase a gironi.\nIl Boca Juniors accede direttamente al secondo turno in quanto campione in carica."}
{"id": "1412541", "revid": "150809", "url": "https://it.wikipedia.org/wiki?curid=1412541", "title": "Nazionale di calcio a 5 egiziana", "text": ""}
{"id": "1412542", "revid": "88740", "url": "https://it.wikipedia.org/wiki?curid=1412542", "title": "Caratteristiche tecniche delle Lancia Appia Zagato", "text": "Caratteristiche tecniche delle Lancia Appia Zagato.\nAppia Zagato 1956 (\"cammello\").\nEsposta al Salone di Torino dell'aprile 1956, la capostipite di tutte le Appia Zagato desta subito una gran curiosit\u00e0 per via delle \"gobbe\" (sul tetto, sul cofano motore e sul coperchio del vano bagagli) che contraddistinguono la sua carrozzeria e che le valgono immediatamente il soprannome di \"Appia-cammello\": da essa trae origine una serie di berlinettesportive che rimarranno sulla scena - su quella agonistica in particolare - per quasi un decennio.\nIl pianale utilizzato da Zagato per questo primo prototipo - che per la cronaca \u00e8 destinato a rimanere \"esemplare unico\" e che reca il numero di telaio 812.01.1005 - \u00e8 tra quelli messi a disposizione dalla Lancia con motore potenziato (53 CV) e cambio con comando a leva centrale.\nAppia Zagato GT/GTS.\nL'Appia-cammello costruita nel 1956 rimane un esemplare unico, ma l'anno successivo vede la luce la prima Appia Zagato pensata per essere messa seriamente in commercio.\nLa coup\u00e9 Zagato - che si palesa con un corpo vettura decisamente pi\u00f9 conformista (dove le gobbe rimangono soltanto sul tetto) - \u00e8 venduta direttamente dalla Carrozzeria Zagato come una normale \"fuoriserie\" ed \u00e8 presente sul mercato gi\u00e0 nei primi mesi di quello stesso 1957. \nAl debutto, l'Appia Zagato viene presentata in abiti per cos\u00ec dire \"borghesi\", con una normale fanaleria (arricchita per\u00f2 da una coppia di fari antinebbia), due sedili a poltroncina ribaltabili, due posti posteriori di fortuna: la macchina assume comunemente la denominazione di Appia Zagato GT.\nNel marzo del '57 - al Salone di Ginevra - appare la prima Zagato in veste corsaiola (detta anche \"GTS\") : il motore \u00e8 potenziato e la carrozzeria - il cui abitacolo prevede due soli posti - si distingue per i passaruota non pi\u00f9 perfettamente rotondi ma \"sagomati\", per l'aggiunta di \"pinne\" sui parafanghi posteriori, per il montaggio di una fanaleria anteriore pi\u00f9 \"incassata\", per i paraurti lievemente diversi e per un equipaggiamento pi\u00f9 spartano. La modifica ai passaruota interessa peraltro anche la normale GT.\nA prescindere dalla gi\u00e0 citata differenziazione tra il modello GT (due posti pi\u00f9 due, motore da 53 HP) ed il pi\u00f9 potente GTS (preparato per le corse o comunque per clienti desiderosi di prestazioni superiori, a due posti \"secchi\" e con preparazioni meccaniche non standardizzate che ne elevano la potenza sino alla soglia dei 60 CV ed oltre), le Appia Zagato costruite nel biennio '57/'58 sono spesso diverse le une dalle altre negli equipaggiamenti: la linea d'assieme rimane per\u00f2 sostanzialmente inalterata, anche se non mancano particolari disomogenei, quali - solo per fare un esempio - i parafanghi posteriori che in molti casi sono privi di \"pinne\".\nPare che le Appia Zagato costruite nei due anni (1957 e 1958) siano state una cinquantina appena, di cui poco pi\u00f9 della met\u00e0 nella versione \"GTS\". \nLa vita di queste coup\u00e9 Zagato, costruite artigianalmente in piccola serie, procede sino alla fine del 1958 quando al Salone di Torino fa la sua comparsa una nuova versione, la GTE\nLa Coup\u00e9 di Zagato - versione GT - differisce dalla berlina II serie per le seguenti caratteristiche:\nLa versione sportiva \"GTS\" della coup\u00e9 di Zagato differisce dalla versione GT per le seguenti caratteristiche:\nscorta in posizione orizzontale (anzich\u00e9 verticale) e la batteria;\nAppia Zagato GTE.\nGTE seconda serie.\nLa vita delle GTE derivate dalla seconda serie \u00e8 piuttosto breve, in quanto in quello stesso 1959, sia pure con qualche mese di ritardo rispetto all'uscita della terza serie berlina, anche le GTE subiscono alcuni aggiornamenti tecnici.\nLa coup\u00e9 GTE (gran Turismo Esportazione) uscita alla fine del 1958, differisce dalla precedente Appia Zagato GT normale esclusivamente per la carrozzeria; queste le principali caratteristiche che differenziano il nuovo modello:\nGTE terza serie.\nNel corso del 1959, qualche mese dopo l'uscita della terza serie berlina, anche il modello GTE subisce alcuni mutamenti, tra cui un quasi impercettibile incremento della potenza (da 53 a 54 HP) e di altri piccoli aggiornamenti tecnici.\nQuesto l'elenco dettagliato delle differenze tra la GTE costruita tra la fine del 1958 ed il primo semestre 1959 (e derivata dall'Appia seconda serie) e quella prodotta a partire dall'estate 1959 (il dato temporale \u00e8 approssimativo), qualche mese modo il lancio della III serie berlina:\nLa GTE subisce, nei suoi quattro anni scarsi di vita, le modifiche meccaniche proprie di tutte le Appia sportive.\nNel corso del'60 viene adottato il doppio circuito frenante.\nNella primavera del '60 (dal numero motore 3701) importanti aggiornamenti tecnici: una nuova testata, un nuovo collettore con condotti di alimentazione separati, un nuovo carburatore e variazioni alla distribuzione ne incrementano la potenza, che arriva cos\u00ec a 60 CV.\nQuesto il dettaglio delle modifiche tecniche apportate a partire dal numero di motore 3701 (maggio 1960):\nPer quanto riguarda la carrozzeria gli aggiornamenti sono di lieve entit\u00e0 (fari, ripetitori laterali, maniglie delle porte) anche se \u00e8 praticamente impossibile definire esattamente queste variazioni dal momento che gli allestimenti sono spesso dissimili, per cui alcuni esemplari montano paraurti senza rostri, altri non hanno i vetri in plexiglas, altri montano il volante a tre razze con corona in legno (in luogo di quello nero dell'Appia berlina) e via di questo passo. Certo \u00e8 che a partire dalla vettura con telaio 812.01 numero 3816 (prodotta probabilmente nel luglio 1960) le GTE presentano i fari posizionati a filo di mascherina (come sar\u00e0 sulla Sport a passo corto), in posizione meno \"incassata\" (la parte superiore del parafango anteriore, conseguentemente, si prolunga di qualche centimetro) e non hanno pi\u00f9 le caratteristiche cupoline in plexiglas ai fari anteriori: sembra anche che la scomparsa delle cupoline in plexiglas sia da mettere in relazione con le norme imposte dal nuovo Codice della Strada entrato in vigore nel 1960. Un'altra modifica che interessa le ultime GTE riguarda le maniglie esterne delle porte, che diventano di tipo tradizionale (ovvero con impugnatura fissa e pulsante per apertura).\nUn'altra variazione - apportata quasi certamente nel corso del 1961 - \u00e8 nella misura dei cerchi delle ruote, che passano dai precedenti 15\" a 14\". Da segnalare infine che dal giugno del 1961 le GTE vengono contraddistinte dalla sigla 812.03 e subiscono un irrobustimento d'assieme del pianale; la prima GTE siglata 812.03 reca il numero 5022.\nUltima necessaria precisazione: poich\u00e9 molti acquirenti di Appia GTE Zagato intendevano utilizzare la vettura in competizione, \u00e8 evidente che le caratteristiche indicate - che si riferiscono ad esemplari di serie - potevano variare anche sensibilmente, in particolare per potenza e coppia del motore, equipaggiamenti, pesi e prestazioni.\nAppia Sport.\nL'ultima evoluzione dell'Appia Zagato reca la data del marzo 1961 quando al Salone dell'automobile di Ginevra vede la luce la \"Sport\" con passo accorciato e con conseguente modifica della linea, ora pi\u00f9 rastremata: naturalmente anche il peso diminuisce leggermente (20\u00a0kg in meno). \nLa linea di questa nuova (ed ultima) versione sportiva dell'Appia \u00e8 attribuita ad Ercole Spada, giovane designer assunto in Zagato nel marzo del 1960, destinato ad un luminoso avvenire (sue saranno, solo per fare due esempi, le Alfa Romeo Giulia della serie TZ e le Lancia Flaminia Supersport).\nTra le \"novit\u00e0\" che appaiono su questa versione, da citare le maniglie esterne delle porte, che non sono pi\u00f9 ad incasso (a bacchetta) ma del tipo con impugnatura fissa e pulsante per l'apertura.\nLa \"Sport\" a passo corto (versione \"normale\") differisce dalla GTE-terza serie (modello 1961) nei dati seguenti:\nL'Appia \"Sport\" sar\u00e0 costruita sino a tutto gennaio 1963 (e venduta sino alla primavera) ma calcher\u00e0 la scena sportiva, facendosi onore, ancora due anni.\nA proposito di attivit\u00e0 agonistica, rimane da segnalare che di questa \"Appia Sport\" viene realizzata - per iniziativa della stessa Lancia - anche una vera e propria versione \"competizione\", debitamente potenziata (grazie anche a modifiche all'alimentazione) ed alleggerita (quasi mezzo quintale in meno): questa vettura, quando dotata del rapporto al ponte pi\u00f9 \"lungo\" disponibile (il 10/39) e munita di cerchi e gomme da 15\" (contro i 14\" delle Sport normali), arriva a toccare i 190\u00a0km orari. La mancanza di una documentazione adeguata, rende arduo il compito di definire il valore della potenza massima erogata dal motore di questa versione: la si pu\u00f2 stimare attorno ai 75-80 HP, mentre il regime di rotazione massimo \u00e8 a sua volta collocabile attorno ai 6500 giri al minuto.\nCostruita certamente in pochi esemplari, l'Appia Sport competizione monta anche una strumentazione modificata adeguatamente, con contagiri avente fondo scala a 7000 giri (anzich\u00e9 5500) e tachimetro sino a 200\u00a0km orari (anzich\u00e9 160).\nQueste le principali differenze tra la versione \"competizione\" e la versione \"normale\" dell'Appia Sport Zagato a passo corto:"}
{"id": "1412543", "revid": "150809", "url": "https://it.wikipedia.org/wiki?curid=1412543", "title": "Nazionale di calcio a 5 giapponese", "text": ""}
{"id": "1412546", "revid": "287204", "url": "https://it.wikipedia.org/wiki?curid=1412546", "title": "Branko Cvetkovic", "text": ""}
{"id": "1412547", "revid": "150809", "url": "https://it.wikipedia.org/wiki?curid=1412547", "title": "Nazionale di calcio a 5 inglese", "text": ""}
{"id": "1412548", "revid": "118468529", "url": "https://it.wikipedia.org/wiki?curid=1412548", "title": "Buddhadeb Bhattacharjee", "text": "\u00c8 stato primo ministro del Bengala Occidentale dal 2001 al 2011\nFa parte del Comitato Centrale del Partito Comunista d'India (Marxista), solitamente abbreviato in CPI(M) o CPM.\nproveniente da un'importante famiglia di Calcutta (il cugino di suo padre era il celebre poeta Sukanta Bhattacharya), si \u00e8 laureato nel 1964 al Presidency College della sua citt\u00e0 ed \u00e8 quindi entrato nel Partito Comunista.\nNel 1977 \u00e8 stato eletto nel Parlamento del Bengala Occidentale ed \u00e8 diventato ministro della cultura dello Stato del Bengala Occidentale. Dopo aver ricoperto diversi altri incarichi di governo, nel 2000 \u00e8 diventato primo ministro dello Stato e da allora ha caratterizzato la sua azione con una politica di forti liberalizzazioni, di aperture al mercato e ai grandi capitali, per attrarre investimenti stranieri nel Bengala.\nPer questo ha subito forti critiche da leader di altri partiti (come il Trinamool Congress) e soprattutto dai Naxaliti, che lo accusano di aver svenduto la storia del comunismo indiano al grande capitale.\nParticolarmente contestati sono i progetti di costruzione di grandi impianti industriali a Singur e Nandigram, dove migliaia di contadini sono stati espropriati delle loro terre per fare posto ai nuovi stabilimenti.\nGrande viaggiatore e appassionato di cricket, Bhattacharjee \u00e8 soprannominato in India il \"Buddha rosso\"."}
{"id": "1412549", "revid": "150809", "url": "https://it.wikipedia.org/wiki?curid=1412549", "title": "Nazionale di calcio a 5 iraniana", "text": ""}
{"id": "1412550", "revid": "150809", "url": "https://it.wikipedia.org/wiki?curid=1412550", "title": "Nazionale di calcio a 5 italiana", "text": ""}
{"id": "1412552", "revid": "339392", "url": "https://it.wikipedia.org/wiki?curid=1412552", "title": "Nazionale di calcio a 5 olandese", "text": ""}
{"id": "1412554", "revid": "150809", "url": "https://it.wikipedia.org/wiki?curid=1412554", "title": "Nazionale di calcio a 5 paraguaiana", "text": ""}
{"id": "1412556", "revid": "150809", "url": "https://it.wikipedia.org/wiki?curid=1412556", "title": "Nazionale di calcio a 5 polacca", "text": ""}
{"id": "1412557", "revid": "765341", "url": "https://it.wikipedia.org/wiki?curid=1412557", "title": "Reddito globale", "text": "Il reddito globale \u00e8 il risultato economico conseguito da un'impresa mediante la gestione svolta nell'intero arco della sua esistenza(dalla costituzione alla cessazione).\nCalcolo.\nIl reddito globale si determina per differenza tra tutti i ricavi e tutti i costi, realizzati e sostenuti nell'arco dell'intera vita dell'impresa.\nIl reddito globale \u00e8 positivo (\"UTILE\") se il totale dei ricavi supera il totale dei costi; \u00e8 negativo (\"PERDITA\") se il totale dei ricavi \u00e8 inferiore al totale dei costi.\nNelle imprese che sono state ben gestite i ricavi conseguiti dalla costituzione alla cessazione sono superiori nel loro insieme al totale dei costi; la differenza costituisce l'utile che remunera il capitale proprio conferito dall'imprenditore individuale o dai soci.\nUtilizzo del concetto.\nL'estrema variabilit\u00e0 dei mercati e la necessit\u00e0 di essere competitivi impone agli imprenditori di conoscere prontamente i risultati delle gestione, in modo da mettere in atto tempestivamente i risultati della stessa in tempi brevi, per valutare quanto sia conveniente mantenere l'investimento e adottare gli opportuni provvedimenti correttivi; intendono infine poter riscuotere i proventi periodicamente per proprie esigenze personali o per effettuare altri investimenti.\nIl reddito globale, quindi, oltre a essere un risultato puramente nominale in quanto il potere d'acquisto della moneta varia nel tempo a causa dell'inflazione, \u00e8 un concetto prettamente teorico e di scarsa utilit\u00e0 pratica."}
{"id": "1412558", "revid": "150809", "url": "https://it.wikipedia.org/wiki?curid=1412558", "title": "Nazionale di calcio a 5 portoghese", "text": ""}
{"id": "1412563", "revid": "58420", "url": "https://it.wikipedia.org/wiki?curid=1412563", "title": "Palazzo Pucci (Amendolara)", "text": "Il Palazzo Pucci fu costruito, nel paese di Amendolara, all'inizio del XVIII secolo dalla famiglia Pucci di Amendolara.\nStoria.\n, e, successivamente, in Calabria, prima ad Oriolo Calabro, e poi ad Amendolara. \nNel 1797 divengono baroni feudatari dello \u201cStato della terra di Trebisacce\u201d, in seguito all'assenso reale sull'acquisto del feudo dal principe \u201cTeodoro Correr di Venezia\u201d, figlio di Giacomo Correr e di Marianna Petagna, baronessa e principessa di Trebisacce.\nDescrizione.\nCostruito nel 1736, il fabbricato all'epoca si trovava \u201c\"fuori casale\"\u201d, cio\u00e8 fuori le mura di cinta del paese, che si sviluppavano dal castello sino a racchiudere la chiesa di Santa Margherita. L'edificazione del palazzo si protrarr\u00e0 per parecchio tempo, con maestranze scelte fatte venire appositamente da Napoli e da altre province campane. I maestri si trasferirono con le loro famiglie e alcune, secondo la tradizione orale, rimasero ad Amendolara.\nIl palazzo, nella sua struttura originaria, si sviluppava in lunghezza su due piani; al piano terra si trovavano i magazzini, che originariamente presentavano aperture solo all'interno del fabbricato. Solo successivamente vennero realizzate quelle sul fronte strada cos\u00ec come appaiono oggi. I magazzini erano utilizzati come stoccaggio per le merci in transito verso Napoli. Amendolara allora era un'importante stazione di cambio per i cavalli che provenivano dal sud Italia.\nIl primo piano presenta una architettura ariosa e lineare, ispirata alle linee semplici tipiche dell'architettura del XVIII secolo. I soffitti, di alcune stanze erano affrescati, ma purtroppo non abbiamo pi\u00f9 tracce di affreschi perch\u00e9 un incendio, scoppiato nell'800, distrusse parecchio, tanto che ancora oggi, entrando dal portone dell'ingresso principale del palazzo, si possono notare le travi ancora annerite. Tracce di affreschi si potevano ancora notare oltre una quarantina di anni fa, sul soffitto nella stanza cosiddetta della \u201ccappella\u201d, ma per incuria, e per lavori di consolidamento delle travi e soffitti, eseguiti velocemente e senza particolare attenzione, non sono giunti fino ai giorni nostri. Le stanze di questo piano poi affacciano anche all'interno di un cortile rettangolare, una piccola corte. Dove aprivano un tempo i magazzini, ora ve n'\u00e8 solo uno che si apre sul cortile.\nAl primo piano si accede attraverso due rampe di scale comode e basse. Si possono notare, alla base della volta del primo pianerottolo, dei gigli borbonici ripetuti anche sui fregi dei balconi esterni, fronte strada. L'ingresso in casa avveniva, all'epoca, attraverso una grande sala, sul lato sinistro della quale, entrando dalla porta di ingresso, vi erano a seguire: un grande ingresso di servizio, ancora esistente, utilizzato per merci e personale delle cucine; un grande camino, altezza d'uomo, ai cui lati vi erano le panche dove i \u201cmassari\u201d ed il personale in genere aspettavano gli ordini per la giornata; di fronte, le porte delle cucine ed infine, centrata sulla destra, la porta del piano, che si apriva su un grande ingresso con un camino, ed una grande finestra che affaccia nel cortile. In questa stanza e in quella successiva le porte sulla sinistra immettevano in quella che all'epoca doveva essere la zona letto, poi a seguire, dalla successiva grande stanza, che tramite un balcone centrale prende luce dalla strada, procedendo sulla destra in un susseguirsi di grandi stanze una dentro l'altra, come voleva l'architettura dell'epoca, con affacci fronte strada e fronte mare mediante balconi, e con grandi finestre che all'interno danno sul cortile, dando cos\u00ec luce piena alle stanze, si procedeva in quelle che allora come oggi del resto erano di rappresentanza. Queste sono rimaste quasi immutate, anche se in parte rimpicciolite, per la necessit\u00e0 di avere nuove camere da letto.\nIl palazzo, infatti gi\u00e0 alla fine dell'Ottocento era stato diviso, per poter ospitare due o pi\u00f9 famiglie. Quindi anche la grande sala ha subito modifiche, e del resto sono stati aperti altri ingressi nel piano. Per esempio sono state ricavate una cucina e \u201cla stanza del forno\u201c da quella che all'epoca era una grande cisterna per l'acqua piovana, e fu girato di 180\u00b0 per questa cucina un altro grande camino.\nL'eccentricit\u00e0 dell'ingresso principale, lascerebbe pensare che il palazzo sia rimasto incompiuto nel versante a nord. Mancherebbero due balconi collocati nel posto dove si apre un giardino. Di fronte al palazzo, in un'altra costruzione bassa, erano situate le stalle che, nella parte superiore, ospitavano la servit\u00f9. Solo successivamente le stalle vennero trasformate in frantoio e magazzini per l'olio. A partire dalla seconda met\u00e0 dell'Ottocento, pi\u00f9 di cento anni dopo dall'inizio della sua costruzione, al palazzo fu aggiunto un piano superiore, ubicato nella parte posteriore. L\u00ec alloggiarono gli ospiti. In particolare vi fu ospitato l'ingegnere della ditta francese addetta alla costruzione della ferrovia ionica (tratta Taranto-Rossano) e sua moglie, anche lei francese. Proprio la loro presenza fece s\u00ec che l'appartamento venne meglio conosciuto come \u201ca casa da francese\u201d.\nIn verit\u00e0 le ditte che si erano succedute erano state diverse. Quella che aveva iniziato alla tratta Taranto-Rossano era la societ\u00e0 \u201cDe Rosa-Falcon\u201d poi sostituita dalla \u201cSociet\u00e0 Ferroviaria Vitale-Picard-Charls&amp;C\u201d costituita a Parigi nel 1867 e che porter\u00e0 a termine, come da contratto, il lavoro nel 1869. Pertanto \u00e8 possibile dedurre che il piano superiore del palazzo sia stato realizzato in quegli anni. Ad avvalorare questa tesi la presenza di piccole travi di legno, traversine ferroviarie dell'epoca, che sono state rinvenute durante i lavori, recenti, di ristrutturazione.\nNel tempo la struttura superiore ha sub\u00ecto varie aggiunte e modifiche. Nei recenti anni '60, ad esempio, \u00e8 stata abbattuta un'enorme cappa a forma di cupola che sovrastava le vecchie cucine circolari del palazzo. Al suo posto \u00e8 stata costruita una stanza con terrazza annessa. Pi\u00f9 felice certamente la scelta dell'apertura, sui tetti, di due altre terrazze dette \u201clogge\u201d, che offrono un panorama suggestivo che spazia dai monti (alle pendici del Pollino) fino al mare (con la visuale di un tratto di costa, quasi a Cariati).\nNel palazzo si trova la cappella, consacrata a San Francesco Saverio, dove viene ogni anno celebrata la Messa il 3 dicembre. Il palazzo \u00e8 ancora oggi di propriet\u00e0 della famiglia Pucci.\nStruttura.\nI materiali usati per la costruzione del palazzo sono, principalmente, costituiti da materiale locale, in particolare le mura principali, da pietre di fiume, tufo, malta e canne. Le rifiniture caratterizzano l'architettura lineare del 1700."}
{"id": "1412565", "revid": "150809", "url": "https://it.wikipedia.org/wiki?curid=1412565", "title": "Nazionale di calcio a 5 ceca", "text": ""}
{"id": "1412567", "revid": "150809", "url": "https://it.wikipedia.org/wiki?curid=1412567", "title": "Nazionale di calcio a 5 russa", "text": ""}
{"id": "1412569", "revid": "123567", "url": "https://it.wikipedia.org/wiki?curid=1412569", "title": "Mero e misto imperio", "text": ""}
{"id": "1412570", "revid": "1573940", "url": "https://it.wikipedia.org/wiki?curid=1412570", "title": "Egretta picata", "text": "La garzetta testabianca (\"Egretta picata\" ()) \u00e8 un uccello della famiglia degli Ardeidi, diffuso nelle zone costiere e sub-costiere dell'Australia settentrionale come pure alcune aree della Nuova Guinea e Wallacea.\nDescrizione.\n\u00c8 un piccolo airone con le ali, corpo e testa color ardesia, con gola e collo bianchi.\nGli esemplari immaturi mancano della cresta e della colorazione scura sulla testa.\nIl suo habitat principale comprende le praterie e i terreni paludosi.\nBiologia.\nSi ciba di insetti e altri piccoli animali acquatici. Nidifica negli alberi, incluse le mangrovie, spesso in comunit\u00e0 con altre specie di aironi."}
{"id": "1412571", "revid": "150809", "url": "https://it.wikipedia.org/wiki?curid=1412571", "title": "Nazionale di calcio a 5 spagnola", "text": ""}
{"id": "1412573", "revid": "339392", "url": "https://it.wikipedia.org/wiki?curid=1412573", "title": "Nazionale di calcio a 5 statunitense", "text": ""}
{"id": "1412574", "revid": "298229", "url": "https://it.wikipedia.org/wiki?curid=1412574", "title": "Nazionale di calcio a 5 taiwanese", "text": ""}
{"id": "1412575", "revid": "150809", "url": "https://it.wikipedia.org/wiki?curid=1412575", "title": "Nazionale di calcio a 5 ucraina", "text": ""}
{"id": "1412577", "revid": "30677", "url": "https://it.wikipedia.org/wiki?curid=1412577", "title": "Aeluroscalabotes", "text": ""}
{"id": "1412578", "revid": "918344", "url": "https://it.wikipedia.org/wiki?curid=1412578", "title": "Corf\u00f9 (citt\u00e0)", "text": "Corf\u00f9 (, \"Kerkyra\") \u00e8 un comune della Grecia situato nella periferia delle Isole Ionie (unit\u00e0 periferica di Corf\u00f9) con abitanti secondo i dati del censimento 2011.\nA seguito della riforma amministrativa detta piano Callicrate in vigore dal gennaio 2011, che ha abolito le prefetture e accorpato numerosi comuni, il territorio comunale adesso comprende l'intera isola omonima, pi\u00f9 le isole di Ereikoussa, Mathraki e Fan\u00f2.\nLocalit\u00e0.\nLe quindici localit\u00e0, comuni autonomi fino al 2011, sono le seguenti:"}
{"id": "1412579", "revid": "150809", "url": "https://it.wikipedia.org/wiki?curid=1412579", "title": "Nazionale di calcio a 5 ungherese", "text": ""}
{"id": "1412580", "revid": "55935", "url": "https://it.wikipedia.org/wiki?curid=1412580", "title": "Mero e misto impero", "text": ""}
{"id": "1412582", "revid": "76963", "url": "https://it.wikipedia.org/wiki?curid=1412582", "title": "Valery Oisteanu", "text": "Biografia.\nDi origine ebraica, \u00e8 nato a Karaganda (Kazakistan) ed \u00e8 cresciuto in Romania, da dove nel 1972 \u00e8 emigrato negli Stati Uniti, stabilendosi a New York City, dove tuttora vive. Da allora ha sempre scritto in lingua inglese. \u00c8 fratello dello scrittore Andrei Oisteanu.\nAssai vicino al movimento surrealista, ha scritto e pubblicato diverse raccolte di poesia e ha lavorato sia come artista visivo che performer. Parte fondamentale della sua attivit\u00e0 artistica \u00e8 un tipo di \"performance\" che lui stesso ha chiamato \"Jazzoetry\", concepita come una recitazione poetica fusa all'idea di improvvisazione jazzistica. \nSi \u00e8 molto avvicinato anche all'arte postale."}
{"id": "1412583", "revid": "150809", "url": "https://it.wikipedia.org/wiki?curid=1412583", "title": "Nazionale di calcio a 5 uruguaiana", "text": ""}
{"id": "1412584", "revid": "30677", "url": "https://it.wikipedia.org/wiki?curid=1412584", "title": "Aeluroscalabotinae", "text": ""}
{"id": "1412587", "revid": "150809", "url": "https://it.wikipedia.org/wiki?curid=1412587", "title": "Nazionale di calcio a 5 thailandese", "text": ""}
{"id": "1412588", "revid": "765341", "url": "https://it.wikipedia.org/wiki?curid=1412588", "title": "Teatro Duse (Roma)", "text": "Il Teatro Duse \u00e8 un teatro di Roma che ha aperto i battenti per la prima volta nel 1930, quando fu concepito come spazio destinato a incontri culturali. Rimasto in attivit\u00e0 fino al 1940, durante la guerra venne trasformato in un rifugio antiaereo.\nLa struttura rimase chiusa dal 1940, . Nel 1985 viene ristrutturato diventando un vero e proprio teatro in miniatura, una piccola bomboniera in stile classico, in grado di ospitare 52 spettatori. Massimiliano Terzo ne cura la programmazione per oltre un ventennio. Il teatro \u00e8 sotto la Direzione Artistica di Sandro Torella con l'Ass. Duse Teatro, insieme al Teatro allo Scalo di Roma."}
{"id": "1412603", "revid": "123367731", "url": "https://it.wikipedia.org/wiki?curid=1412603", "title": "Partito Comunista d'India (Marxista)", "text": "Il Partito Comunista d'India (Marxista) (in hindi \u092d\u093e\u0930\u0924 \u0915\u0940 \u0915\u092e\u094d\u092f\u0941\u0928\u093f\u0938\u094d\u091f \u092a\u093e\u0930\u094d\u091f\u0940 (\u092e\u093e\u0930\u094d\u0915\u094d\u0938\u0935\u093e\u0926\u0940), \"Bh\u0101rat k\u012b Kamyunis\u1e6d P\u0101r\u1e6d\u012b (M\u0101rksv\u0101d\u012b)\"; in inglese \"Communist Party of India (Marxist)\"; CPI(M) o CPM) \u00e8 un partito politico indiano di ideologia marxista-leninista. Si oppone al capitalismo, alla globalizzazione e all'imperialismo.\nNato nel 1964 da una scissione del Partito Comunista d'India, \u00e8 particolarmente forte negli Stati del Kerala, del Bengala Occidentale e del Tripura, dove (anno 2007) governa a livello locale. Nel 2009 il partito dichiarava membri, nel 2016 dichiarava membri."}
{"id": "1412605", "revid": "110157", "url": "https://it.wikipedia.org/wiki?curid=1412605", "title": "Esperion", "text": "Esperion () \u00e8 un ex comune della Grecia nella periferia delle Isole Ionie (unit\u00e0 periferica di Corf\u00f9) con 8.136 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Corf\u00f9.\nLocalit\u00e0.\nEsperion \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1412609", "revid": "767487", "url": "https://it.wikipedia.org/wiki?curid=1412609", "title": "Roberto Frizzo", "text": "Durante gli anni sessanta e settanta, si afferma come session man richiesto da noti artisti e formazioni italiane. Nella sua carriera, stringe amicizia con Joe Cusumano, Demetrio Stratos, Franco Cerri, Ghigo Agosti, Bruno De Filippi, Vittorio Giuliani, il figlio Roberto Giuliani e personalit\u00e0 del jazz milanese .\nLa carriera musicale.\nQuindicenne, durante il 1961, si esibisce in piccoli locali di Milano con Paolo Querin, Micky Caruso e Alfonso Spadoni.\nNel 1962 troviamo nel suo gruppo un giovanissimo Demetrio Stratos. Demetrio Stratos forma il Young Quintet che esordisce e suona pianta stabile al Bar del Dom (antico Bar di Piazza Duomo a Milano).\nIl passo successivo di Frizzo arriva nel 1963 al Santa Tecla, Intra's Club di Milano e altri locali milanesi. Successivamente \u00e8 al fianco dei Vascelli e dei Camaleonti, con loro partecipa all'inaugurazione di altri due celebri locali milanesi: il Paips e il Piper.\nDal 1963 al 1965 \u00e8 chitarrista con \"I Grifoni\", il gruppo che accompagna Gian Pieretti, con cui partecipa a concerti alla Capannina di Viareggio e incisioni discografiche.\nDal 1966 al 1969 ha occasione di affermarsi nella band Ghigo e i Goghi di Ghigo Agosti, quindi altre incisioni discografiche.\nDurante il 1970 d\u00e0 vita al gruppo Luci e ombre (prima denominato \"Supergruppo\"), formazione che presenta due batteristi, fra cui uno dei tanti \"drummer\" di Ghigo, Gianfranco Dapieve. La formazione presenta sette elementi con chitarre e fiati, esordiscono al Pozzo di Monza e nel 1971 sono invitati a esibirsi presso l'ambasciata svizzera ed altri luoghi in vista.\nAncora con Ghigo in veste di chitarrista aggiunto o sostitutivo nel trio Black Sunday Flowers , partecipa sino al 1974, alle edizioni del festival di Re Nudo ed altre incisioni. Parallelamente, dal '68 al '70 \u00e8 con Larry Nocella, Tullio De Piscopo, Mario Rusca e Joe Cusumano presso il Capolinea di Giorgio Vanni.\nPer qualche anno, dal 1972 \u00e8 con Giorgio Vanni presso il Teatro Tenda di Milano; l\u00ec per anni suona con Joe Cusumano, Giovanni Monteforte, Paolo Tomelleri e ancora Mario Rusca. Presso quel teatro, non mancano numerose serate di beneficenza per l'istituto dei tumori.\nNel medesimo periodo, si alterna con il Joe Cusumano Quartet ai grandi raduni jazz di Pieve Porto Morrone e al Nautilus di Gallarate, poi ancora con il trio composto da Livio Sanfilippo (ex Ghigo) e Pino Matteucci (ex Balordi). Durante gli anni ottanta \u00e8 con Roberto Giuliani e Mauro Culotta.\nIn episodi riservati al pubblico selezionato, nel 2003 e 2005 suona con jazzisti internazionali in occasione dei compleanni centenari di Vittorio Giuliani, con Franco Cerri, Gino Mescoli e Bruno De Filippi presso la casa di Giuseppe Verdi di Milano (presente in scena il figlio Roberto), con direzione orchestrale di Giulio Libano. Anche live privati richiesti dal noto oncologo Gianni Ravasi, con Cerri, De Filippi, Rusca, insieme ai cabarettisti Marisa Rampin e Armando Celso (detto l\"ossario\" quando lavorava con Teocoli e Boldi).\nAttualmente Roberto Frizzo si esibisce con un gruppo jazz milanese, il Sestetto Caravan, fondato da esso nel 1996 e composto da Marco Giambelli (piano), Rossana Ruffini (voce), Marco Bartolucci (batteria), Ezio Allevi (Sax) e Daliso Cervesato (basso).\nAltri artisti che in carriera reclutarono Roberto Frizzo: Enrico Carbone, Giorgio Benacchio, Angelo Salvador, Sandro Lorenzetti, Paolo Tomelleri, Clem Sacco, Giovanni Monteforte, Sergio Ferraresi, Sandro Boriani, Marco Ricci, Nando De Luca, Alberto Pizzigoni, Salveghi Giuliano, Ettore Lupani, Aldo Campisi, Veronica Vismara, Gianni Siviero, Mike Logan e Eleonora D'Ettole.\nLa carriera fotografica.\nNel 1968 inizia la sua attivit\u00e0 fotografica, \u00e8 segnalato nelle riviste fotografiche la Rivista dell'immagine, Diaframma, Photo Italiana e anche negli annuari Photography year book e Photography Annual. \u00c8 grazie all'esperto fotografo Ghigo, che all'inizio degli anni settanta consolida la sua matrice fotografica.\nNel suo curriculum fotografico, per anni \u00e8 richiesto da editoriali come Fine Arts, Zoom, Progresso Fotografico, Fotocamera e altri, lavora assiduamente nel campo dello spettacolo e del reportage a livello europeo.\nDurante gli anni ottanta, riesce ad esprimere la sua arte fotografica in diverse mostre italiane ed europee, quali il Quadrangolo di Milano nel 1984, del Meier di Ginevra nel 1985, l'esposizione internazionale di Parigi nel 1986, il festival nazionale dell'Unit\u00e0 di Milano nel 1987, la mostra internazionale di Copenaghen nel 1988, la mostra nazionale in Sicilia nel 1989.\nLa predilezione per la foto artistica gli permette di essere recensito favorevolmente da affermati critici della fotografia, dei quali Giuliana Scim\u00e8, Giuseppe Turroni, Elena Mantaut e lo stesso Ghigo Agosti, all'epoca titolare di una agenzia foto giornalistica al servizio della Arnoldo Mondadori Editore, Rizzoli, Rusconi e altri editori.\nNella sua carriera \u00e8 anche uno studioso di antiquariato."}
{"id": "1412613", "revid": "767487", "url": "https://it.wikipedia.org/wiki?curid=1412613", "title": "Vincenzo Mazzenga", "text": "Biografia.\nLaureatosi in giurisprudenza, non esercit\u00f2 mai l'avvocatura, per dedicarsi completamente all'azienda di famiglia e in generale all'insegnamento dei metodi pi\u00f9 aggiornati per migliorare l'agricoltura della provincia di Terra di Lavoro.\nPi\u00f9 volte consigliere, assessore e sindaco del comune di Alvito, \u00e8 stato anche consigliere provinciale dal 1892 al 1920. In seno al consiglio provinciale di Terra di Lavoro propose, fin dal 1892, l'istituzione delle Cattedre ambulanti di agricoltura, quando in Italia ne esisteva soltanto una a Rovigo. Detta istituzione fu, poi, realizzata anche nell'allora provincia di Caserta nel 1901, e precisamente a Caserta, Piedimonte d'Alife e Gaeta.\nDurante la sua attivit\u00e0 di consigliere provinciale, che lo vide raggiungere il vertice, con la presidenza della Deputazione Provinciale di Terra di Lavoro, carica che ricopr\u00ec dal 1916 al 1920, rivolse particolare cura alle soluzioni che consentissero di scardinare l'isolamento dei territori periferici, perorando il miglioramento delle comunicazioni sia stradali (nota la sua relazione sulle classifica stradale del 1907), sia ferroviarie, e avvertendo la necessit\u00e0 di allacciare progressivamente il traffico su gomma al trasporto su rotaia. In tal senso, ad esempio, avanz\u00f2 proposte per il tratto stradale Pietravairano-Caianello-S.Pasquale, per collegare il ponte sul Volturno alla stazione di Caianello, cos\u00ec come present\u00f2 un emendamento volto a migliorare il progetto di Alfonso Visocchi relativo alla realizzazione della ferrovia Sora-Atina-Cassino.\nNon meno significativa fu l'attivit\u00e0 umanitaria e filantropica di Mazzenga, che si esplic\u00f2 attraverso la costituzione, direzione e vigilanza di comitati civili, asili infantili, patronati scolastici. Il suo nome, tuttavia, \u00e8 legato soprattutto all'istituzione e al totale finanziamento di una colonia agricola per gli orfani dei contadini morti nella prima guerra mondiale, inaugurata nell'ottobre 1919, prima iniziativa del genere nella provincia di Terra di Lavoro. \u00c8 stato insignito dell'onorificenza di commendatore dell'Ordine della Corona d'Italia."}
{"id": "1412615", "revid": "110157", "url": "https://it.wikipedia.org/wiki?curid=1412615", "title": "Faiakes", "text": "Faiakes () \u00e8 un ex comune della Grecia nella periferia delle Isole Ionie (unit\u00e0 periferica di Corf\u00f9) con 6.488 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Corf\u00f9."}
{"id": "1412621", "revid": "110157", "url": "https://it.wikipedia.org/wiki?curid=1412621", "title": "Kassopaia", "text": "Kassopaia () \u00e8 un ex comune della Grecia nella periferia delle Isole Ionie (unit\u00e0 periferica di Corf\u00f9) con 2.787 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Corf\u00f9.\nLocalit\u00e0.\nIl comune \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1412622", "revid": "729019", "url": "https://it.wikipedia.org/wiki?curid=1412622", "title": "Isolino di San Giovanni", "text": "L'Isolino di San Giovanni (in dialetto locale \"Isolin de San Gioann\") \u00e8 un'isola dell'arcipelago delle Isole Borromee sul Lago Maggiore. Si trova nel golfo Borromeo, di fronte a Pallanza, a pochi metri di distanza dalla riva.\nL'isola \u00e8 nota per essere stata residenza, tra il 1927 e il 1952, del direttore d'orchestra Arturo Toscanini che ivi abit\u00f2 il secentesco Palazzo Borromeo.\nIl palazzo e l'isola sono privati e non visitabili.\nStoria.\nCitato per la prima volta, come \"isola di Sant'Angelo\", in un documento dell'imperatore Ottone III, nell'anno 999. Il nome derivava dalla chiesa eretta all'interno del castello, dedicata a San Michele Arcangelo. La chiesa fu in seguito distrutta ed il nome dell'isola fu cambiato in \"San Giovanni\" per la presenza di un oratorio con una fonte battesimale dedicata a San Giovanni Battista.\nSuccessivamente l'isola fece parte dei possedimenti della famiglia Barbavara (conti di Castello o De Castello). Se ne trova traccia in un documento del 1152, nel quale Federico Barbarossa confermava ai Barbavara i loro possedimenti sul lago Maggiore.\nNei secoli seguenti pass\u00f2 poi ad altri proprietari ed infine, nel 1632 alla famiglia Borromeo, che ne mantiene ancora la propriet\u00e0.\nPalazzo e giardini furono in seguito trasformati varie volte, fino ad assumere l'aspetto odierno verso la met\u00e0 del XIX secolo."}
{"id": "1412639", "revid": "124265926", "url": "https://it.wikipedia.org/wiki?curid=1412639", "title": "Marvin Hagler", "text": "Gli inizi e la carriera dilettantistica.\nHagler nasce il 23 maggio 1954 a Newark nel New Jersey, dove cresce allevato dalla sola madre. A seguito delle sommosse accadute a Newark nell'estate del 1967, la famiglia di Hagler si trasferisce a Brockton (Massachusetts), citt\u00e0 natale dell'altrettanto celebre peso massimo Rocky Marciano. Qui nel 1969 il giovane Marvin conosce l'arte del pugilato presso la palestra dei fratelli Petronelli. Nel 1973 Hagler diviene il campione nazionale per la categoria 165 libbre con la vittoria su Terry Dobbs di Atlanta. In quell'occasione Hagler viene nominato il miglior pugile del torneo, vincendo quattro incontri, due dei quali per KO.\nCarriera professionistica.\nNel 1973 passa al professionismo combattendo soprattutto nel Massachusetts e scalando rapidamente le classifiche. Per trovare avversari di livello, va a combattere contro i migliori pugili di Filadelfia, citt\u00e0 con una grande tradizione per il pugilato negli Stati Uniti. Qui la carriera di Hagler ha un rallentamento a causa di due sconfitte ai punti contro Bobby Watts (il 13 gennaio 1976 allo Spectrum di Filadelfia) e contro Willie Monroe (il 9 marzo 1976 sempre allo Spectrum).\nIn questo periodo Hagler soffre vedendo pugili meno validi di lui avere occasioni di incontri validi per il titolo mondiale contro Carlos Monz\u00f3n e Hugo Corro.\nTuttavia queste momentanee difficolt\u00e0 servono a fortificare il carattere del giovane Hagler, che vendica rapidamente le due sconfitte battendo per KO nelle rivincite sia Monroe sia Watts. Hagler diviene un idolo sia per gli appassionati del Massachusetts sia per quelli di Filadelfia e viene notato dal promoter Bob Arum con il quale firma un contratto.\nDa questo momento Hagler diviene per alcuni anni il numero 1 nella classifica degli sfidanti per il titolo mondiale dei pesi medi senza avere l'occasione di combattere per il titolo.\nHagler-Antuofermo.\nFinalmente Hagler ha la sua occasione per il titolo mondiale dei pesi medi WBC e WBA e il 30 novembre 1979 incontra il campione Vito Antuofermo a Las Vegas. L'incontro diventa subito durissimo. Dopo 10 riprese Hagler conduce piuttosto nettamente ma, anzich\u00e9 finire l'avversario, si limita a gestire il match. Antuofermo ne approfitta per gettarsi coraggiosamente all'attacco nel tentativo di riaprire l'incontro. Alla fine la giuria emette un controverso verdetto di parit\u00e0 (141-145, 144-142, 143-143) che consente ad Antuofermo di mantenere la cintura di Campione del Mondo. Dopo il match, Antuofermo fu costretto a sottoporsi a ben settanta punti di sutura per le ferite riportate. L'incontro \u00e8 dichiarato Sorpresa dell'anno 1979 dalla rivista specializzata \"Ring Magazine\". Hagler deve ancora attendere per il titolo mondiale.\nCampione del mondo.\nAlcuni mesi dopo Antuofermo perde il titolo con l'inglese Alan Minter. Hagler \u00e8 il primo sfidante e sfida il campione in trasferta a Londra il 27 settembre 1980. Dopo avergli aperto una profonda ferita al sopracciglio gi\u00e0 alla prima ripresa, lo statunitense batte il britannico per KOT al 3\u00ba round diventando cos\u00ec finalmente campione del mondo dei pesi medi per la WBC e la WBA.\nHagler difende il titolo in due incontri disputati al Garden di Boston contro il futuro campione dei supermedi Fulgencio Obelmejias (vittoria per KOT all'8\u00ba round) e contro l'ex-campione Vito Antuofermo. Il match termina con un verdetto in favore di Hagler per ferita al 5\u00ba round, quando il viso dell'italo-americano \u00e8 divenuto una maschera di sangue.\nSeguono altre vittoriose difese del titolo contro Mustafa Hamsho, William Lee, Obelmejias in una rivincita svoltasi a Sanremo in Italia, Tony Sibson.\nTutte vittorie ottenute per atterramenti prima del limite.\nIl 27 maggio 1983 incontra Wilford Scypion e vince per KO alla 4\u00aa ripresa nell'incontro inaugurale per l'attribuzione del titolo mondiale dei medi della nuova federazione IBF. Hagler, pertanto, aggiunge al suo palmares una nuova cintura e continua ad essere l'unico campione del mondo dei pesi medi, possedendo le cinture di tutte le federazioni internazionali riconosciute (WBC, WBA, IBF).\nHagler-Dur\u00e1n.\nIl 10 novembre 1983 presso il Caesars Palace di Las Vegas, Hagler incontra Roberto Dur\u00e1n, il celebre campione panamense soprannominato \"Mani di pietra\". Dur\u00e1n \u00e8 il primo sfidante al titolo di Hagler che riesce a concludere in piedi l'incontro dopo 15 round: Hagler mantiene il titolo con una vittoria ai punti con verdetto unanime sebbene di misura (144-142, 146-145, 144-143 i cartellini dei tre giudici). Anche se in evidente sovrappeso il pugile panamense fu l'unico dei 12 sfidanti a impensierire seriamente il Campione del Mondo dei medi. Hagler fu dichiarato Fighter of the year per il 1983 dalla rivista \"Ring Magazine\".\nHagler-Rold\u00e1n.\nIl 30 marzo 1984 a Las Vegas c'\u00e8 la difesa del titolo contro l'argentino Juan Domingo Rold\u00e1n: Hagler vince per KOT al 10\u00ba round, tuttavia l'incontro rimane celebre perch\u00e9 Hagler subisce al primo round l'unico knockdown della sua carriera, anche se pare evidente che sia solo scivolato.\nHagler-Hearns.\nIl 15 aprile 1985 Hagler difende le sue cinture contro Thomas Hearns per l'incontro che viene pubblicizzato dai media come \"The War\" (\"La Guerra\"). L'incontro, nonostante si sia risolto in tre round a favore di Hagler, viene ricordato come uno tra i pi\u00f9 violenti e spettacolari tra pesi medi, anche per il valore dei due pugili. Hearns ebbe la meglio nel primo round sfruttando il suo gancio destro essendo dotato di superiore allungo rispetto ad Hagler pi\u00f9 basso di statura. Tuttavia la differenza tra i due pugili fu la capacit\u00e0 di incassare i colpi: Hearns, di mascella pi\u00f9 fragile rispetto ad Hagler, fu colpito con un largo destro e messo KO alla terza ripresa. Va ricordato che Thomas Hearns riport\u00f2 una frattura alla mano destra nel primo round a seguito di un colpo fortissimo portato a segno e dovette quindi continuare il match utilizzando solo la mano sinistra per colpire l'avversario. Il match fu dichiarato fight of the year 1985 dalla rivista specializzata \"Ring Magazine\" e, nel 1996, fu inserito al 7\u00ba posto nella lista dei 100 pi\u00f9 grandi combattimenti di tutti i tempi con titolo in palio. Hagler fu dichiarato Fighter of the year per il 1985.\nMarvelous vs The Beast (Hagler-Mugabi).\nL'avversario successivo l'anno seguente diviene John Mugabi (soprannominato \"The Beast\", \"La Bestia\") un pugile di origine ugandese che si presenta alla sfida con il campione con il record immacolato di 26 incontri vinti su 26 disputati, tutti incontri conclusi per atterramento dell'avversario prima del limite. L'incontro si svolge a Las Vegas il 10 marzo 1986 ed \u00e8 passato alla storia come uno tra i pi\u00f9 violenti incontri dell'epoca moderna della boxe: i due pugili si affrontano in una battaglia a chi picchia pi\u00f9 duro arrivando a trascurare in alcuni momenti ogni tipo di difesa. Hagler vince, in quello che risulter\u00e0 essere l'ultimo suo incontro vittorioso, per KO all'11\u00ba round.\nHagler-Leonard: The Super Fight.\nIl 6 aprile 1987 Hagler incontra Sugar Ray Leonard in un match riconosciuto valido per il titolo dalla sola WBC. Perde l'incontro ai punti per decisione non unanime dei giudici. L'esito dell'incontro rimane molto controverso e fa discutere gli appassionati di pugilato ancora oggi. Alcuni sostengono che Hagler abbia patito in quell'incontro la tecnica sopraffina (per quanto anche Hagler non fosse poi da meno) e soprattutto la personalit\u00e0 di Leonard, ma di fatto pag\u00f2 forse l'errore d'aver accettato un incontro sulle 12 riprese anzich\u00e9 sulle ancora previste 15, distanza questa che gli avrebbe probabilmente fatto avere la meglio sull'avversario. Le statistiche dell'incontro riportano che Leonard port\u00f2 a segno 306 colpi contro i 291 di Hagler, a dimostrazione dell'estremo equilibrio tra i due pugili. Di fatto, Hagler non ha mai accettato il verdetto dell'incontro con Leonard, ritenendo la sconfitta immeritata e decidendo di conseguenza di abbandonare il pugilato definendosi stanco della politica che manovra lo sport. Ritirandosi, Hagler rinunci\u00f2 a borse di milioni di dollari gi\u00e0 prospettate dagli organizzatori americani che volevano lanciare una rivincita con Leonard. L'incontro fu dichiarato contemporaneamente combattimento dell'anno e Sorpresa dell'anno 1987 dalla rivista specializzata \"Ring Magazine\" e, nel 1996, fu inserito all'88\u00ba posto nella lista dei 100 pi\u00f9 grandi combattimenti di tutti i tempi con titolo in palio.\nCaratteristiche tecniche.\nDa un punto di vista stilistico la boxe di Hagler era quella di un forte aggressore, focalizzata a mettere una costante e feroce pressione sull'avversario tramite continue e potenti raffiche di colpi. Caratteristica non comune per\u00f2 per un pugile con questo stile di combattimento era la sua capacit\u00e0 di esercitare efficacemente tale pressione tanto all'interno quanto all'esterno della guardia dell'avversario, grazie a un bagaglio tecnico tale da consentirgli di poter combattere indifferentemente con guardia destrorsa o mancina. Altra peculiarit\u00e0 di Hagler legata al suo notevole bagaglio tecnico era la sua capacit\u00e0 di eludere i colpi avversari che lo rendeva, nonostante il suo approccio solitamente molto aggressivo agli incontri, un bersaglio difficile da colpire. In aggiunta a questo, Hagler disponeva anche di una mascella solida che gli consentiva di incassare notevoli quantit\u00e0 di colpi: a riprova di questo \u00e8 il fatto di aver subito un unico atterramento in carriera durante l'incontro con Juan Domingo Rold\u00e1n, seppur dovuto con molta evidenza ad una scivolata e che Hagler ha pi\u00f9 volte sminuito definendolo \"un episodio senza importanza\".\nCarriera cinematografica e televisiva.\nDurante e dopo la carriera pugilistica Hagler gir\u00f2 alcuni spot pubblicitari. In seguito si trasfer\u00ec in Italia, a Rozzano, ed intraprese la carriera di attore, venendo accreditato come Marvelous Marvin Hagler. In particolare interpret\u00f2 il personaggio di un marine nei film \"Indio\" ed \"Indio 2\". Nel 1997 fu al fianco di Terence Hill nel film \"Potenza virtuale\".\nHagler svolse il ruolo di commentatore tecnico di pugilato per la televisione britannica.\nVita privata.\nL'ex pugile dei mediomassimi Robbie Sims \u00e8 il fratello di Hagler. Hagler ebbe cinque figli dalla sua prima moglie Bertha: Charelle, Celeste, James, Marvin Jr. e Gentry. Anche se possedeva una casa a Bartlett, New Hampshire, Hagler viveva abitualmente in Italia a Rozzano. Nel maggio 2000, ha sposato in seconde nozze una ragazza italiana di nome Kay, a Pioltello.\nMorte.\nIl 13 marzo 2021, la moglie di Hagler, Kay, annunci\u00f2 la notizia della morte del marito, avvenuta all'et\u00e0 di 66 anni nella sua casa nel New Hampshire, per cause non rese note."}
{"id": "1412642", "revid": "287204", "url": "https://it.wikipedia.org/wiki?curid=1412642", "title": "Serie A1 1995-1996 (pallavolo maschile)", "text": "La Serie A1 maschile FIPAV 1995-96 fu la 51\u00aa edizione della manifestazione organizzata dalla FIPAV. La \"regular season\" si svolse tra il 24 settembre 1995 e il 25 febbraio 1996.\nRegolamento.\nLe 12 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte, le prime otto classificate al termine della \"regular season\"; ad ogni turno, le squadre perdenti furono raggruppate in una seconda serie di gare ad eliminazione diretta. La squadra imbattuta (che part\u00ec di diritto dall'1-0) e la vincitrice del tabellone \"perdenti\" si affrontarono poi in finale. Le squadre classificate all'11\u00ba e al 12\u00ba posto retrocessero in Serie A2.\nAvvenimenti.\nL'inizio del campionato italiano maschile di pallavolo fu fissato per il 24 settembre, con la prima giornata. Il girone d'andata termin\u00f2 poi il 10 dicembre.\nIl girone di ritorno inizi\u00f2 il 17 dicembre e durante la settimana tra la 12\u00aa e la 13\u00aa giornata, fu disputata a Firenze la fase finale di Coppa Italia. La \"regular season\" termin\u00f2 poi domenica 25 febbraio.\nIl 27 febbraio presero il via i play-off per l'assegnazione dello scudetto, che si conclusero il 23 marzo a Cuneo, con l'affermazione della Sisley Treviso sui padroni di casa. Retrocessero la Capurso Gioia del Colle e la Wuber Schio, quest'ultima per peggiore quoziente set nei confronti della Jeans Hat\u00f9 Bologna.\nLe squadre partecipanti.\nLe squadre partecipanti furono 12: la Las Daytona Modena era campione uscente, mentre la Com Cavi Multimedia Napoli era neopromossa dalla Serie A2. Alle rinunce della neopromossa Ferrara e di Milano sopperirono i ripescaggi della Lube Banca Marche Macerata e della MTA Padova."}
{"id": "1412643", "revid": "228587", "url": "https://it.wikipedia.org/wiki?curid=1412643", "title": "Cosima Coppola", "text": "Biografia.\nCresce a Fragagnano (TA). \nDa bambina inizia a studiare danza classica. \nAll'et\u00e0 di 18 anni, dopo aver conseguito la maturit\u00e0 scientifica, si trasferisce a Roma per poi debuttare al Salone Margherita.\nNel 2003 inizia a studiare recitazione presso l'accademia Free Mistake Project di Francesca Viscardi; si diploma due anni dopo. \nDopo un cameo nella serie tv di Canale 5, \"Carabinieri 4\" (2005), nel 2006 appare sulla stessa rete nella miniserie tv L'onore e il rispetto, regia di Salvatore Samperi, dove interpreta, da protagonista, il ruolo di \"Melina\", figlia di Giancarlo Giannini.\nNell'inverno 2007 recita al teatro Parioli nello spettacolo Odio il rosso. Nello stesso anno interpreta il ruolo di \"Elvira Conte\" nella miniserie \"Donne sbagliate\". Successivamente gira il film tv \"Io ti assolvo\", regia di Monica Vullo ed \u00e8 tra i protagonisti della miniserie, in quattro puntate, \"Il sangue e la rosa\", diretta da Salvatore Samperi\nNel 2009 \u00e8 nuovamente su Canale 5 con le miniserie \"L'onore e il rispetto (parte seconda)\" e \"Il falco e la colomba\".\nNel 2010 esce al cinema con , regia di Peter Andrikidis, nel ruolo di Miss Italy Enza.\nNel 2014 prende parte alla fiction \"Rodolfo Valentino - La leggenda\" ed \u00e8 nel cast della fiction \"Furore\".\nL'anno successivo partecipa come concorrente alla trasmissione \"Tale e quale show\".\nNel 2016 riceve il 'Premio Barocco' dal conduttore e giornalista Rai Francesco Giorgino.\nNel 2017 veste i panni del PM Annalisa Mura nella serie 'L'isola di Pietro'.\nNel 2019 riceve il 'FILMING ITALY SPOTLIGHT AWARD' per la serie 'L'isola di Pietro'.\nA dicembre del 2019 \u00e8 in scena al teatro Augusteo con la pi\u00e8ce di Rostand \"Cyrano de Bergerac\", nei panni di Rossana, regia di Bruno Garofalo.\nVita privata.\nNel luglio del 2020 consegue la laurea in 'economia aziendale', con voto 110 e lode."}
{"id": "1412646", "revid": "287204", "url": "https://it.wikipedia.org/wiki?curid=1412646", "title": "J.League Division 1 2002", "text": "La stagione 2002 \u00e8 stata la decima edizione della J.League Division 1, massimo livello del campionato giapponese di calcio.\nClassifica finale.\nPrima fase.\nLegenda:\n\u00a0\u00a0\u00a0\u00a0\u00a0 Qualificato al Suntory Championship\nNote:\nSeconda fase.\nLegenda:\n\u00a0\u00a0\u00a0\u00a0\u00a0 Qualificato al Suntory Championship\nNote:\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa alla AFC Champions League 2004\n\u00a0\u00a0\u00a0\u00a0\u00a0 Ammessa alla AFC Champions League 2004\n\u00a0\u00a0\u00a0\u00a0\u00a0 Retrocessa in J.League Division 2 2003\nNote:"}
{"id": "1412648", "revid": "88740", "url": "https://it.wikipedia.org/wiki?curid=1412648", "title": "Personaggi di Malcolm", "text": "Questa voce contiene un elenco dei personaggi presenti nella serie televisiva \"Malcolm\".\nFamiglia Wilkerson.\nMalcolm.\nMalcolm Wilkerson, interpretato da Frankie Muniz, doppiato da Ilaria Latini (stagioni 1-5) e da Alessandro Tiberi (stagioni 6-7), \u00e8 il protagonista assoluto della serie.\nRazionale, studioso, equilibrato, diligente e spesso egocentrico e spericolato, ma simpatico, gentile e dotato di buone intenzioni, con un'intelligenza fuori dal comune (il suo QI \u00e8 di 165) \u00e8 ritenuto il ragazzo pi\u00f9 intelligente della sua scuola (tanto che viene spostato in una classe per \"cervelloni\", anche se lui non vi si trova molto bene, anzi si trova a disagio. In una puntata riesce ad ottenere la media di 10,00001 su 10 in una materia). Nonostante tutto, ha molti difetti: non ammette quasi mai i propri errori e difende le proprie idee in ogni modo, anche a costo di negare l'evidenza, oltre al fatto che si fa provocare facilmente, e cerca di trovare soluzione a tutto, anche quando probabilmente non c'\u00e8. Apparentemente non esiste limite alle sue potenzialit\u00e0, come viene affermato da un consulente scolastico, lui potrebbe primeggiare e avere successo in un qualunque impiego.\nQuando Lois era incinta di Malcolm, Hal cercava di incoraggiare l'intelletto di Reese con filastrocche riguardanti la storia, la geografia, l'arte ecc. Probabilmente per\u00f2 questo ha incoraggiato pi\u00f9 il nascituro che il piccolo Reese.\nMalcolm, tuttavia, cerca di conciliare il suo alto quoziente intellettivo col desiderio di avere una vita normale. Ha pochissimi amici (l'unico fisso \u00e8 Stevie Kenarban) a causa del suo carattere arrogante, ma sembra avere una certa attrattiva sulle ragazze (specie da quando entra al liceo). Di solito esce con ragazze pi\u00f9 grandi di lui, anche se ogni relazione dura relativamente poco, e perde la verginit\u00e0 nell'episodio 130 (7x01) con una donna molto pi\u00f9 grande (interpretata da Rosanna Arquette). Le sue relazione sentimentali sono sempre di breve durata perch\u00e9 \u00e8 totalmente incapace di relazionarsi in maniera \"sana\" con una ragazza, ci\u00f2 \u00e8 dovuto alla sua personalit\u00e0 narcisista, maniacale, ipercritica e paranoica. La sua stessa intelligenza lo intrappola in un perenne stato di infelicit\u00e0, questo perch\u00e9 \u00e8 solito (anche nelle situazioni pi\u00f9 favorevoli) porsi sempre dubbi e incertezze, arrivando a ingigantire anche i problemi pi\u00f9 insignificanti. Con la complicit\u00e0 dei suoi fratelli, Reese e Dewey, compie ogni tipo di malefatte, cosa che a volte sfocia persino nel vandalismo, ragion per cui lui e i suoi fratelli si sono fatti una pessima reputazione in tutto il vicinato, infatti sembra che non esista limite alla sconsideratezza di Malcolm e dei suoi fratelli, e ci\u00f2 li porta a cacciarsi sempre nei guai a scapito delle conseguenze, per il solo gusto di divertirsi con superficialit\u00e0. Senza che lui ne sia consapevole, tra i suoi fratelli \u00e8 praticamente il capo-banda, \u00e8 lui quello che risolve i problemi in famiglia, suo malgrado per\u00f2, essendo fin troppo intelligente, si annoia facilmente pertanto non riesce a dominare i suoi impulsi, questa probabilmente \u00e8 la radice dei suoi comportamenti irresponsabili e distruttivi. Non esercita nessun controllo sul suo carattere polemico e critico, anche perch\u00e9 nei rari casi in cui ha cercato di porvi rimedio, i risultati sono stati sempre negativi: in un'occasione, tentando di tenere a freno la sua lingua per riuscire a non farsi odiare da chiunque, dopo un apparente iniziale successo, ha solo finito con l'accumulare cos\u00ec tanto stress da procurarsi un'ulcera. Sembra l'unico che riesca a vedere il reale stato di degrado sociale in cui perversa la sua famiglia, vergognandosene: quando lui e i suoi fratelli vengono portati dal padre in una seduta d'analisi, Malcolm ammette di sentirsi fuori posto nella sua casa. Sebbene i suoi genitori lo reputino fin troppo emotivo e immaturo per essere autonomo, lo ritengono (per via delle sue ottime potenzialit\u00e0) l'unica speranza per riscattare la loro famiglia, specialmente sua madre Lois, che sembra volerlo sempre controllare in maniera ossessiva per assicurarsi che lui abbia successo una volta adulto, tanto da farlo assumere al \"Lucky Aide\", il supermarket dove, suo malgrado, lavora anche lei in modo da continuare a tenerlo sotto controllo. Nonostante le proteste, Malcolm lascia tale lavoro soltanto nell'ultima puntata della serie, quando si diploma e lascia la propria casa.\nNell'ultima puntata ottiene lavoro come bidello ad Harvard, per potersi mantenere gli studi alla stessa. Sempre nella stessa puntata, la madre gli rivela che tutta la sua vita \u00e8 stata controllata in modo che, una volta diventato adulto, Malcolm capisca da solo che a dispetto del successo che otterr\u00e0, solo con duro lavoro e sacrifici, lui sar\u00e0 sempre considerato un emarginato, in modo tale che Malcolm abbia l'incentivo che gli servir\u00e0 per diventare il primo Presidente degli Stati Uniti \"a occuparsi anche della povera gente, e a non curarsi solo degli affari suoi\"; bench\u00e9 il ragazzo all'inizio metta in chiaro che un destino del genere non \u00e8 affatto quello che lui vuole, in qualche modo sembra rassegnarsi decidendo di soddisfare le aspettative che la sua famiglia nutre su di lui, ostentando per la prima volta un po' di maturazione emotiva avendo preso atto solo alla fine che, nel bene o nel male, ogni persona \u00e8 semplicemente il frutto dell'ambiente famigliare in cui si cresce, e che dunque pur volendolo non riuscir\u00e0 mai a mettere una distanza tra lui e la sua famiglia.\nCome ogni Wilkerson, Malcolm ha un talento innato: oltre a essere un genio, \u00e8 un eccellente ballerino da sala, nonch\u00e9 un ottimo giocatore di pallacanestro.\nReese.\nReese Wilkerson, interpretato da Justin Berfield, doppiato da Tatiana Dessi (stagioni 1-5) e da Davide Perino (stagioni 6-7), \u00e8 il fratello maggiore di Malcolm.\nQuando frequenta la scuola media \u00e8 riconosciuto da tutti come un bullo violento. Da ragazzino pestifero, prepotente, sfacciato e svogliato diventa un adolescente stralunato, sempre incline agli scherzi e alle maniere forti. Tutti lo ritengono stupido e ingenuo, infatti sia nello studio che nella vita, risulta incapace di comprendere anche i concetti pi\u00f9 elementari. Lui e Malcolm sono legati da un rapporto di affetto e rivalit\u00e0. \u00c8 sempre in contrasto con i suoi genitori, in particolar modo con sua madre, la quale per\u00f2 in alcune occasione \u00e8 protettiva con lui, Lois infatti sarebbe pronta a tutto per difenderlo, per sua stessa ammissione pur di aiutalo afferma con cinismo che sarebbe anche capace di fare un torto a Malcolm pur di favorire Reese, in quanto, a causa dell'incapacit\u00e0 di quest'ultimo, \u00e8 indispensabile che Lois sia disposta a ogni cosa pur di aiutarlo a cavarsela. Tranne che in rare occasioni, \u00e8 completamente incapace di fare colpo sulle belle ragazze, e davanti alle delusioni amorose diventa fragile e ipersensibile. Reese ama essere violento, le sue vittime preferite sono soprattutto i bambini pi\u00f9 piccoli e indifesi, ma il suo comportamento non \u00e8 comunque frutto della cattiveria, infatti bonariamente, a causa della sua sociopatia e della sua stupidit\u00e0, non sembra nemmeno prendere atto del fatto che i suoi comportamenti siano crudeli. Quando lui e Malcolm si rendono conto che tutti i loro compagni di liceo li hanno praticamente isolati, prende atto che la sua indole violenta \u00e8 il motivo per cui non riesce a stringere delle amicizie, e che la sua aggressivit\u00e0 \u00e8 sintomatica del suo senso di inadeguatezza, dato che nella sua paranoia pensa che tutti lo reputino uno stupido. In un episodio, decide di lasciare casa sua e di andare a vivere da solo, e in assenza dello sgradevole clima famigliare dovuto ai litigi con i suoi genitori, si comporta in maniera responsabile migliorando la sua media scolastica, ma \u00e8 costretto a tornare subito a casa vista la sua incapacit\u00e0 di gestire il denaro.\nDegli amici non si fa spesso menzione, a parte di un'affezionata ragazza che ha prestato servizio militare insieme a lui (tra la fine della 5\u00aa e l'inizio della 6\u00aa stagione infatti, dopo che Malcolm gli ha rubato la ragazza, si iscrive sotto falso nome nell'esercito).\nHa lavorato, tra gli altri, come macellaio, dove afferma che \"i macellai bestemmiano in spagnolo\", come operatore in una compagnia che vendeva purificatori, come aiutante nelle disinfestazioni (una sola puntata).\nNell'ultima puntata lavora come bidello nella sua scuola e convive con Craig.\nReese ha la capacit\u00e0 di \"spegnere\" il suo cervello, quando lo fa, compie azioni solo sotto gli ordini di una persona e quando lo riaccende non ricorda nulla di quello che \u00e8 successo nel frattempo.\nInoltre Reese sembra essere l'unico nipote che sua nonna Ida abbia mai rispettato, come anche Reese \u00e8 l'unico nipote che tratti con rispetto la nonna. Nell'episodio 11 della settima stagione, Reese va a Las Vegas e sposa una ragazza, Raduca, che Ida voleva si sposasse con il nipote. Il matrimonio (peraltro mai consumato) durer\u00e0 molto poco, a causa dell'infedelt\u00e0 della ragazza.\nCome ogni Wilkerson, Reese ha un talento innato: oltre ad essere abile negli sport, il ragazzo \u00e8 un eccellente cuoco. Tale talento sar\u00e0 molto utile ai genitori, non solo perch\u00e9 un cuoco in famiglia fa sempre comodo, ma perch\u00e9 impedire a Reese di cucinare \u00e8 l'unica forma di castigo efficace per obbligarlo a comportarsi bene.\nDewey.\nDewey Wilkerson, interpretato da Erik Per Sullivan, doppiato da Francesca Manicone (stagioni 1-5) e da Furio Pergolani (stagioni 6-7), \u00e8 il fratello minore di Malcolm.\nNelle prime serie \u00e8 pi\u00f9 un bambino fastidioso, viziato e vivace che sotto sotto soffre del ruolo marginale che ricopre in famiglia. Pare vivere in un suo mondo, parla con gli animali (anche le mosche) come se gli rispondessero. Pian piano si trasforma per\u00f2 in ragazzino acuto e molto sarcastico. \nProva un odio feroce contro Malcolm e Reese, i quali sono soliti bullizarlo e dargli il tormento, specialmente Reese, questa cosa viene messa in evidenza nelle rare circostanze in cui, ritrovandosi in una situazione di forza, non esita a essere crudele e vendicativo con loro, umiliandoli e ridicolizzandoli. Comunque \u00e8 sempre complice delle loro malefatte e, sebbene non sia solito manifestarlo, \u00e8 legato a entrambi. Al contrario adora Francis ed \u00e8 un bravo fratello maggiore con Jamie, infatti \u00e8 apprensivo e gentile con lui.\nNella quinta stagione si ritrova a studiare nella classe dei bambini emotivamente instabili (anche se per colpa di Malcolm). I suoi compagni di classe gli vogliono molto bene, dato che Dewey \u00e8 sempre protettivo e disponibile con loro, infatti contrariamente agli altri membri della sua famiglia, Dewey non ha mai avuto problemi di emarginazione e di isolamento, probabilmente perch\u00e9, al contrario dei fratelli e dei genitori, lui \u00e8 meno narcisista. \u00c8 molto bravo a capire le persone, indubbiamente \u00e8 l'unico che veramente \u00e8 riuscito a comprendere fino in fondo i suoi genitori e le ragioni della loro quotidiana infelicit\u00e0. \u00c8 pi\u00f9 moralista e riflessivo rispetto a Malcolm e Reese, nonch\u00e9 meno cinico.\nNon metabolizza lo zucchero, perci\u00f2 le caramelle lo fanno letteralmente \"andare fuori di testa\". Nonostante tutto Dewey sembra essere un altro \"piccolo genio\" (anche se in maniera minore rispetto al fratello) come Malcolm, dimostrandolo in molte occasioni.\nNell'ultima puntata scopre le bellezze e i vantaggi di essere il fratello maggiore di Jamie, visto che Reese e Malcolm sono fuori casa. Sempre nella stessa puntata, la famiglia gli rivela che il suo destino, come era quello di Malcolm di diventare Presidente degli Stati Uniti, \u00e8 quello di vivere una bella vita e di arricchirsi divertendosi, forse controbilanciando gli anni di abusi da parte dei fratelli e di disinteresse da parte dei genitori.\nCome ogni Wilkerson, Dewey ha un talento innato: ha un orecchio musicale finissimo e sa suonare e comporre arie da pianoforte, oltre ad essere un abilissimo prestigiatore e un ottimo cantante (episodio 4x05).\nHal.\nHal Wilkerson, interpretato da Bryan Cranston, doppiato da Roberto Chevalier, \u00e8 il padre di Malcolm. \u00c8 un tipo molto sensibile, di buon cuore, calmo ma anche inetto, emotivamente instabile (spesso incline al pianto) e ingenuo. Nella famiglia tiene per s\u00e9 il ruolo del \"genitore buono\", perci\u00f2 la sua autorit\u00e0 sui ragazzi \u00e8 alquanto velleitaria. Sovente risolvere i suoi problemi con atteggiamenti meschini o nascondendosi dietro le menzogne.Si ritiene un appassionato delle moto, dei pattini (da giovane era un grande pattinatore, e ha un metodo di insegnamento piuttosto ridicolo: Francis, Reese e poi Malcolm lo scoprono a loro spese), del gioco d'azzardo, delle Porsche, dello Skitto e, in molti episodi, finisce per ubriacarsi.\n\u00c8 curioso vedere vecchi flashback dove era lui l'\"orco cattivo\", mentre Lois non riusciva a farsi rispettare dal piccolo Francis, o occasioni recenti in cui dimostra di avere ancora un solido pugno di ferro. Ama follemente sua moglie Lois, tanto che una volta ammette di non guardare nessun'altra donna oltre lei. In realt\u00e0 l'amore che prova per sua moglie \u00e8 quasi ossessivo, la mette sempre su un piedistallo, infatti sembra ignorare completamente i suoi lampanti difetti (anche davanti all'innegabile realt\u00e0 dei fatti) vedendola come la donna perfetta, sotto molti aspetti \u00e8 persino dipendente da lei, questo perch\u00e9, a detta di Dewey in \"Opera\" della sesta stagione, Hal \u00e8 un uomo privo di amicizie e obbiettivi, dunque sebbene Lois sia una donna rabbiosa ed esasperante rimane comunque l'unica cosa alla quale pu\u00f2 aggrapparsi. \u00c8 praticamente l'unica persona a non vedere la natura inflessibile di Lois come una minaccia, al contrario per sua stessa ammissione essendo consapevole che lui e i suoi figli sono irrimediabilmente persone irriflessive e sconsiderate, ritiene che proprio il carattere critico e autoritario di sua moglie sia il collante che tiene unita la famiglia. \u00c8 implicito per\u00f2 che sia stato proprio il carattere intimidatorio e pretenzioso di Lois a trasformarlo in un uomo insicuro e volubile. Bench\u00e9 sia innegabile il loro profondo amore, molte volte \u00e8 stato sottolineato quanto il loro matrimonio sia in realt\u00e0 disfunzionale. Soprattutto Hal ama essere indispensabile per lei, infatti ci\u00f2 che veramente tiene unito il loro matrimonio \u00e8 la consapevolezza che Lois (a causa della sua mediocrit\u00e0) pur volendolo non potrebbe mai trovare un uomo migliore di suo marito, lo stesso Hal trova sollievo nel fatto che nussun altro sappia apprezzare sua moglie cos\u00ec che Lois sia rassegnata ad accettare unicamente l'amore di suo marito.\nA differenza della moglie, non ha mai digerito il fatto che suo figlio Francis sia stato cacciato di casa da quest'ultima, dato che con lui ha sempre avuto un legame molto speciale: ha percorso migliaia di chilometri per difenderlo da alcune accuse quando egli si trovava all'accademia militare; ha ammesso al figlio che sarebbe volentieri accorso a partecipare al suo matrimonio anche se si \u00e8 svolto in Alaska, quindi lontanissimo dalla sua casa; quando il figlio aveva 6 anni, gli promise che al suo 21\u00ba compleanno avrebbe fatto con lui un viaggio in moto, promessa che poi rispetter\u00e0 in una puntata della penultima stagione. \nIn molti episodi viene messo in evidenza come lui spenda energie maturando ossessione per cose inutili e a tratti anche ridicole. A dispetto del fatto che la sua famiglia viva in ristrettezze economiche, il padre di Hal, che \u00e8 un uomo benestante, ha sempre avuto uno strano rapporto con lui, perch\u00e9 pur essendo sempre stato affettuoso con Hal, si \u00e8 sempre rifiutato (in maniera quasi patologica) di essere per suo figlio una figura di sostegno emotivo. Reese e Lois sono gli unici che sono a conoscenza del suo sonnambulismo di cui nemmeno Hal \u00e8 consapevole, a quanto pare si manifesta solo quando \u00e8 enormemente stressato (Hal era diventato sonnambulo a causa dello stress per la scelta del regalo per il compleanno di Lois) scoprendo che durante la fase di sonnambulismo \u00e8 facilmente manipolabile, infatti \u00e8 possibile impartirgli un qualunque ordine, e quando lui si sveglia, senza prenderne coscienza, esegue ci\u00f2 che gli \u00e8 stato chiesto. \nLavora in una ditta come semplice impiegato, da cui poi viene dimesso. Dopo di che \u00e8 trascinato in tribunale dalla CIA come capro espiatorio della ditta, ma si salva con l'aiuto di Malcolm: tutti gli avvenimenti contro di lui avvenivano di venerd\u00ec, e lui in quel giorno per 15 anni non \u00e8 mai andato a lavorare, preferendo svagarsi nei modi pi\u00f9 disparati e assurdi. Nelle ultime puntate trova comunque un nuovo lavoro.\nNell'ultima puntata pensa che tutto sia finalmente andato a posto, quand'ecco che Lois si ritrova nuovamente incinta. Sebbene in chiave comica, in una puntata si scopre che soffre di personalit\u00e0 multipla.\nCome ogni Wilkerson, Hal ha un talento innato: \u00e8 un eccellente pattinatore artistico, oltre che ottimo pittore e marciatore e nella puntata della sesta stagione 'L'auto di Malcolm' si scopre che \u00e8 un bravissimo parrucchiere.\nLois.\nLois Wilkerson, interpretata da Jane Kaczmarek, doppiata da Pinella Dragani, \u00e8 la moglie di Hal e la madre di Malcolm e dei suoi fratelli. Lois \u00e8 la tipica madre vista dai figli come la genitrice severa, meschina, egoista, irascibile, narcisista, odiosa, eccentrica e iper-autoritaria che ha sempre ragione (comicamente esagerata).\nA volte Lois punisce i ragazzi per un nonnulla se esso \u00e8 avvenuto dopo un'altra serie di malefatte, come quando ad esempio nella prima serie relega il figlio maggiore Francis all'Accademia Militare Marlin in Alabama (con molta disapprovazione di suo marito Hal) soltanto per aver messo un piercing al naso dato che il ragazzo, nel corso degli anni, ha causato un'infinit\u00e0 di altri guai. Nella maggior parte degli episodi per\u00f2, dimostra di essere una madre di buon cuore, sensibile e competente che tiene all'educazione dei figli. Pi\u00f9 volte \u00e8 stato dimostrato che, per la sua ferocia, quando \u00e8 nervosa molta gente ha paura a trovarsi faccia a faccia con lei, pena affrontare la sua ira (questa fase \u00e8 definita da Malcolm \"rabbia di quarto livello\"), tanto che talvolta, persino Hal, scoperta l'ennesima bravata dei figli, piuttosto che dover assistere alla furia della moglie si adopera perch\u00e9 questa non lo venga mai a sapere. \u00c8 incapace di controllare la sua collera, si fa provocare facilmente, e non solo dai suoi figli, ma da chiuque la faccia irritare, ci\u00f2 la spinge sempre a manifestare la sua ira con scenate di rabbia inconcludenti che la portano ad apparire ridicola o a mettersi nei guai; a quanto pare, come viene visto nei flashback dell'episodio \"5x3\" fin dai tempi dell'adolescenza era di indole rabbiosa e questo la portava a essere malgiudicata da tutti infatti la chiamavano \"La Bocca\" proprio per via della sua incapacit\u00e0 di astenersi dal maltrattare verbalmente chiunque facesse qualcosa che lei trovava inaccettabile (arrivando a ingigantire pure le cose pi\u00f9 insignificanti). La sua famosa testardaggine spesso la porta nel torto e, inconsapevolmente, \u00e8 proprio lei la ragione dell'isolamento della famiglia Wilkerson: tutti i vicini rifiutano qualsiasi contatto con loro solo perch\u00e9 non sopportano Lois, cosa che Hal scoprir\u00e0 quando la moglie rimane a letto per due settimane a causa della mononucleosi. Tra l'altro la famiglia di suo marito non l'ha mai accettata, e non si sono mai fatti il problema di negarlo. Ha un brutto rapporto anche con la propria sorella, la quale al contrario ha una vita appagante. Sia il marito che i figli sono succubi della sua prepotenza, infatti non hanno mai avuto un animale domestico proprio perch\u00e9 lei ha tassativamente proibito la cosa. Talvolta si lancia in crociate idealistiche in cui fa solo la figura della piantagrane, come quando trova offensiva e razzista una sagoma raffigurante un inserviente nero, esposta nel suo negozio, per cui entra in guerra con Malcolm, nonostante pure tutti i suoi amici afroamericani le dicano di non trovarla offensiva. Nonostante tutto questo, Lois e suo marito si amano molto, e nel loro matrimonio c'\u00e8 tanta passione, sebbene lei abbia ammesso di amare Hal meno di quanto suo marito ami lei, in alcune occasioni lo trova persino ridicolo. \u00c8 ossessionata da Malcolm e dal bisogno di controllare la sua vita, affinch\u00e9 lui riesca a canalizzare al meglio le sue capacit\u00e0, tanto da voler mettere bocca in ogni aspetto della sua esistenza, infatti sembra persino odiare l'idea di lui che esca con una ragazza, ritenendo che ci\u00f2 possa distrarlo; in realt\u00e0 il bisogno di Lois di essere una figura dominante nella vita di suo figlio \u00e8 dovuto alle sue frustrazioni personali, lei infatti non \u00e8 mai stata capace di realizzare le sue ambizioni, a testimonianza di ci\u00f2 lei lavora al modesto supermarket \"Lucky Aide\" (vittima nella sua carriera di molte rapine) e dove pi\u00f9 tardi fa venire a lavorare Malcolm, lei infatti cerca di controllarlo in maniera maniacale condizionando tutte le sue scelte, anche quelle pi\u00f9 superficiali, solo per compensare i suoi mancati successi.\nNell'ultima puntata Lois \u00e8 nuovamente incinta. La serie termina senza che vi sia un chiarimento su quanto il carattere di Lois sia innato e quanto sia dovuto al trattamento subito dai genitori e al dover gestire i figli, perch\u00e9 nonostante appaia chiaro che la donna si senta appagata della possibilit\u00e0 di controllare la vita di chi le sta accanto, \u00e8 anche vero che i guai che i figli hanno combinato nel corso degli anni e il trattamento che si scopre lei ha subito dai suoi genitori quando era giovane hanno sicuramente avuto un serio impatto sulla sua psiche, spingendola a diventare la persona che \u00e8 adesso.\nHa varie caratteristiche, alquanto strane, che la rendono uno dei personaggi pi\u00f9 amati nell'universo di Malcolm. Per esempio si rivela grande giocatrice di softball, \u00e8 dotata di un sesto senso che sventa le malefatte commesse dai figli (il suo cosiddetto \"radar\"), amante dei massaggi cinesi, e ha la particolarit\u00e0 di dimenticare una faccenda grave se ne succede un'altra peggiore, evento spesso sfruttato dai figli che, una volta, sono arrivati a farle credere di avere il cancro per farle dimenticare i terribili voti che avevano preso a scuola. Anche non avendo il sangue dei Wilkerson, Lois ha ben due talenti innati: sa fischiettare arie che durano ore ed \u00e8 un'ottima battitrice di baseball.\nFrancis.\nFrancis Wilkerson, interpretato da Christopher Kennedy Masterson, doppiato da Stefano Crescentini, \u00e8 il primogenito di Lois e Hal. Per un certo periodo \u00e8 cadetto all'Accademia militare Marlin, in Alabama, dove \u00e8 stato relegato per volere della madre Lois, ma con molta disapprovazione di suo padre Hal, per aver messo un piercing al naso. In questa Accademia Francis \u00e8 l'unico ad infrangere sempre le regole e ad avere un comportamento scorretto per il quale ogni volta riceve dure punizioni che coinvolgono sempre anche tutto il resto del gruppo. Il povero Francis cos\u00ec, finisce sempre per essere massacrato di botte dai suoi compagni. Sfacciato, ribelle ma di buon cuore, leale, altruista e intraprendente, \u00e8 amatissimo dai suoi fratelli (bench\u00e9 per sua stessa ammissione \u00e8 sempre stato prepotente e violento con Reese e Malcolm) che lo vedono come un mito da cui prendere esempio, ma chiunque altro estraneo alla famiglia lo considerano un teppista con le malefatte nel sangue. Riscuote molto pi\u00f9 successo con le ragazze rispetto ai fratelli. Ha sempre dei piani per far uscire lui e gli altri dai guai, ma alla fine questi hanno quasi sempre grandi svantaggi per i partecipanti.\nAppena maggiorenne, esce da scuola e trova lavoro in Alaska (insieme al suo amico Eric, anche lui fuggito dall'Accademia appena maggiorenne), ma qui scopre che la donna per cui ha iniziato a lavorare, Lavernia, \u00e8 una donna crudele che obbliga i propri dipendenti a compiere lavori che, alla fine, invece di pagarli li riempiono di debiti. Qui conosce Piama, una ragazza di origini pellerossa, che diventa sua moglie. Al fallimento della ditta in Alaska, i due viaggiano per gli Stati Uniti e, al limite dei fondi economici, conoscono Otto e Gretchen, una coppia di tedeschi che offrono lavoro a Francis nel loro ranch in Texas, il Grotto.\nFinalmente Francis sembra avere messo la testa a posto, tuttavia viene licenziato dal Grotto per aver sempre versato i guadagni nella cassa di una banca che credeva essere continua, ma non era tale.\n\u00c8 l'unico di cui si ha conoscenza che abbia fatto arrabbiare sua madre al limite estremo e sia riuscito a sopravvivere, ma gli \u00e8 rimasta una cicatrice psicologica: \u00e8 ossessionato infatti dall'influenza mentale di Lois e ogni occasione per lui \u00e8 buona per rinfacciare alla madre torti veri o presunti da lei ricevuti. Nonostante tutto, comunque, si vogliono bene, ed \u00e8 proprio Francis ad aiutarla con il parto quando nasce Jamie. Alla fine Lois confessa a Francis di aver sbagliato a mandarlo all'accademia, e questo lo porta a una crisi di panico. Tuttavia nel corso della serie appare sempre pi\u00f9 evidente che \u00e8 soprattutto colpa sua se Lois \u00e8 diventata la madre iper-autoritaria che \u00e8 adesso, e attraverso vari flashback appare chiaro che, nonostante lei non sia priva di colpe, comunque \u00e8 soprattutto lui ad aver compiuto una tale quantit\u00e0 di guai da cambiarle irrimediabilmente il carattere. Gi\u00e0 nel primo episodio si vede come il piercing al naso sia stata solo l'ultima di una serie di problemi come l'esser stato arrestato, l'essere stato scoperto nel letto dei genitori a fare sesso con una ragazza, e l'aver dato fuoco alla macchina. Nell'ultimo episodio, Francis trova un lavoro fisso da impiegato ma, ancora dominato dal rancore, non vuole farlo sapere alla madre per non darle la soddisfazione di scoprire che sta facendo quello che lei ha sempre voluto che facesse.\nCome ogni Wilkerson, Francis ha un talento innato: \u00e8 un bravissimo giocatore di biliardo, oltre ad essere veramente bravo nel bucato e nel lavaggio dei vestiti.\nJamie.\nJamie Wilkerson, interpretato dai gemelli James Rodriguez e Lukas Rodriguez, \u00e8 l'ultimo figlio di Lois e Hal, nato nell'episodio 84, \"Arrivo anticipato (seconda parte)\", 4\u00aa stagione. Nonostante sia piccolo, in pi\u00f9 di un'occasione dimostra di saper creare problemi ben pi\u00f9 seri di quelli dei suoi fratelli maggiori, come nella puntata in cui cerca di uccidere la madre sotto l'effetto della Coca Cola datagli da Reese. Contrariamente al rapporto di superficialit\u00e0 e egoismo che ha sempre contraddistinto i suoi fratelli pi\u00f9 grandi, Malcolm, Reese e Dewey sono protettivi con lui, proprio perch\u00e9 \u00e8 il pi\u00f9 piccolo, coccolandolo e dandogli attenzioni.\nIl sesso di Jamie \u00e8 rimasto ambiguo fino alla fine, poich\u00e9 in inglese viene usato lo stesso termine per indicare tutti i neonati, maschi o femmine che siano, e ogni volta che il sesso di Jamie sta per essere rivelato accade qualcosa di incredibile che zittisce chi sta parlando. Solo nell'episodio conclusivo si scopre che Jamie \u00e8 un maschio. Nel doppiaggio italiano, per forza di cose, il mistero non tarda ad essere risolto.\nNell'ultima puntata Jamie si ritrova complice delle malefatte di Dewey.\nNella serie non viene menzionato un qualche suo talento naturale, come ogni appartenente alla famiglia Wilkerson.\nPiama Tananahaakna.\nPiama Tananahaakna, interpretata da Emy Coligado, \u00e8 la fedele moglie di Francis. Sposa il ragazzo in Alaska quando hanno entrambi 19 anni, e lei ha gi\u00e0 un divorzio alle spalle. Suo padre l'ha sbattuta fuori casa all'et\u00e0 di 14 anni, ma ci\u00f2 non le ha impedito di riuscire a cavarsela da sola.\nInizialmente Lois non va molto d'accordo con Piama (essenzialmente perch\u00e9 hanno un carattere molto simile), ma col progredire della serie le cose fra le due donne andranno meglio. Il pi\u00f9 delle volte funge da voce della ragione tra Francis e la sua famiglia. \u00c8 grazie a lei, attraverso ricatti e minacce, che Lavernia ha cominciato a trattare meglio Francis. \nNon viene mai fatto vedere come lei e Francis si siano conosciuti, difatti appare come moglie di Francis sin dalla sua prima apparizione in \"Il compleanno di Hal\".\nVictor e Ida.\nVictor e Ida, interpretati rispettivamente da Robert Loggia e Cloris Leachman, sono i genitori di Lois. Victor non \u00e8 il padre naturale di Lois, ma la cosa viene resa nota solo dopo la sua morte. In ogni caso quando Ida fa la sua seconda apparizione nella serie Victor \u00e8 morto.\nL'anziana donna \u00e8 una fumatrice accanita, cinica, offensiva, manipolatrice e razzista, proveniente da un non meglio specificato paese dell'Est Europa. Forse \u00e8 la sola persona in grado di tenere testa a Lois con disinvoltura.\nNonostante la sua evidente cattiveria riesce in una puntata a compiere una buona azione: salvare Dewey dall'essere investito da un camion, rimettendoci la gamba sinistra (6\u00aa stagione). Nelle ultime serie sembra sviluppare una certa affinit\u00e0 con Reese (che pensa in proposito: \"mi vedono come il prosecutore naturale della famiglia\"), mentre non riesce assolutamente a convivere pacificamente con Malcolm (che crede omosessuale) e con Francis, che disprezza fortemente, sentimento da lui ricambiato, Ida infatti \u00e8 indubbiamente la persona che Francis odia pi\u00f9 al mondo. Data la sua durata breve nello show, il personaggio di Victor non viene particolarmente sviluppato, comunque come afferm\u00f2 sua moglie abbandon\u00f2 la sua famiglia a undici anni per lavorare in una fattoria, imparando velocemente a provvedere da solo alle sue necessit\u00e0, infatti proprio per questo Ida lo stimava moltissimo. In una puntata si scopre che, in segreto alla moglie e alle figlie, Victor aveva una seconda famiglia in Canada, e nello stesso episodio, pensando a lui Lois racconta di volergli bene e di considerarlo suo padre nonostante non sia stato affatto un bravo genitore perch\u00e9, oltre alle menzogne raccontate, Lois ricorda perfettamente alcuni episodi a dir poco oltraggiosi: quando Lois aveva cinque anni, Victor si \u00e8 ubriacato e l'ha chiusa nell'armadio, mentre il giorno del suo matrimonio, Victor consigli\u00f2 ad Hal di trovarsi una donna migliore. Tutto questo lascia notevolmente aperto il quesito su quale sia la vera causa del carattere della figlia.\nAmici di famiglia.\nCraig Feldspar.\nCraig Feldspar, interpretato da David Anthony Higgins, \u00e8 un collega di Lois al \"Lucky Aide\". Nutre una grande attrazione (spesso palesata) verso Lois, che per\u00f2 lo respinge senza mezzi termini.\nGrosso, insulso, frustrato, fondamentalmente un bambinone, vive in un appartamento con il proprio gatto Jelly Bean (Gelatina nella versione italiana), dove coltiva passioni quali fumetti, videogiochi e prodotti tecnologici.\nDopo aver affidato la casa e il gatto a Dewey mentre lui \u00e8 via, al suo ritorno la ritrova completamente distrutta: perci\u00f2 per un breve periodo vive con la famiglia di Malcolm, mentre i ragazzi organizzano piani per farlo sloggiare.\nAlla fine della serie Reese diventa co-inquilino di Craig.\nStevie Kenarban.\nStevie Kenarban, interpretato da Craig Lamar Traylor, \u00e8 il migliore amico di Malcolm. Stando ad una graduatoria stilata dal professor Herkabe, \u00e8 il secondo ragazzo pi\u00f9 intelligente della scuola dopo Malcolm.\nI due ragazzi si incontrano nella classe per geni nel primo episodio, e rimangono insieme fino alla fine della serie. Stevie \u00e8 costretto su una sedia a rotelle e gravemente asmatico, al punto di avere difficolt\u00e0 a parlare in maniera fluida. Prende in giro le persone con il suo sarcasmo, tramite battute taglienti, che certe volte gli procurano qualche guaio.\nAbraham \"Abe\" Kenarban.\nAbraham \"Abe\" Kenarban, interpretato da Gary Anthony Williams, \u00e8 il devoto padre di Stevie e marito di Kitty. Abe \u00e8 anche molto amico di Hal, ed insieme a lui e agli altri amici Trey, Brian, Malik, e Steve, passano diverse sere insieme a giocare a poker e divertirsi. Abe ha un carattere debole e fragile come Hal, ma si dimostra meno inetto come padre.\nKitty Kenarban.\nKitty Kenarban interpretata da Merrin Dungey, \u00e8 la madre di Stevie e la moglie di Abe. Kitty \u00e8 generalmente molto timida e silenziosa, salvo esplodere rovinosamente, in seguito ad un consiglio datole da Lois. Kitty scompare nella quinta stagione dopo aver abbandonato la famiglia per darsi al cinema pornografico. Ritorna nella sesta stagione, sperando di essere perdonata.\nJessica.\nJessica, interpretata da Hayden Panettiere \u00e8 una coetanea di Malcolm, vicina di casa dei Wilkerson che appare nelle ultime stagioni. Abita per qualche giorno a casa Wilkerson, rivelandosi estremamente pianificatrice e cinica (sue vittime preferite il superficiale Reese e il presuntuoso Malcolm), al punto di poter competere con Lois. In una puntata, convince Malcolm che Reese sia omosessuale e viceversa, in modo da convincerli a portarla a vedere uno spettacolo di balletto. Scoperto l'inganno, i due cercano di metterla in cattiva luce con Lois, ma questa non si fa ingannare n\u00e9 da loro n\u00e9 dalla dalla ragazza, della quale ha subito intuito l'indole: dato che la giovane ha dimostrato di essere l'unica, oltre a Lois stessa, a riuscire a gestire i tre ragazzi, le affida l'incarico di babysitter; la dichiara quindi non pi\u00f9 benvenuta in casa, sapendo che questo avrebbe manipolato i figli a farla entrare di nascosto.\nInsegnanti di Malcolm.\nCaroline Miller.\nCaroline Miller, interpretata da Catherine Lloyd Burns, \u00e8 l'insegnante della classe di Malcolm. Ha molto a cuore il proprio lavoro, tuttavia \u00e8 costretta a lasciarlo dopo essere rimasta incinta, e sparisce di scena dopo i primi episodi della 2\u00aa stagione. \nLionel Herkabe.\nLionel Herkabe, interpretato da Chris Eigeman, \u00e8 il nuovo insegnante di Malcolm e prende il posto di Caroline Miller. Come Malcolm \u00e8 stato un bambino prodigio, tuttavia le frustrazioni e le insoddisfazioni l'hanno reso cinico, e non si fa scrupoli a manipolare i suoi studenti per i propri scopi. Malcolm risulta l'unico che abbia il coraggio di tenergli testa, spesso riservandogli dei tiri mancini, che Herkabe non subisce passivamente arrivando spesso a fargli dei torti, anche perch\u00e9 \u00e8 invidioso delle potenzialit\u00e0 di Malcolm. In effetti Herkabe \u00e8 praticamente una sorta di nemesi del protagonista.\nDatori di lavoro di Francis.\nComandante Edwin Spangler.\nIl colonnello Edwin Spangler, interpretato da Daniel von Bargen, \u00e8 il rigido e marziale veterano a capo dell'accademia militare che frequenta Francis nei primi episodi. Ha dozzine di ferite e problemi ufficialmente dovuti alle esperienze in guerra, anche se in una puntata ammette di non essere mai sceso in battaglia. La presenza del ribelle Francis nell'accademia \u00e8 la sua peggiore spina nel fianco. \u00c8 prepotente e meschino, varie volte si evince che, pi\u00f9 che per educare i suoi cadetti, lui \u00e8 severo e ingiusto con loro principalmente per il gusto di umiliarli. Quando Francis si congeda, raggiunta la maggiore et\u00e0, il colonnello lo ringrazia perch\u00e9 col suo temperamento ha risvegliato il suo animo combattivo militaresco da tempo sopito. Purtroppo per\u00f2, l'ossessione maturata contro di lui, avendo fallito nel farlo diventare un cadetto modello, ha portato Spangler alla follia, tanto da riversare la sua frustrazione sugli altri cadetti, venendo poi cacciato via dall'accademia per aver appiccato un incendio. Spangler raggiunge Francis e Erik in Alaska, ed \u00e8 l\u00ec che Francis gli procura un nuovo lavoro, ma anche da questo verr\u00e0 licenziato. Finir\u00e0 col dirigere una casa di riposo dove anche l\u00ec finir\u00e0 per farsi odiare dai vecchi, punendoli in maniera arbitraria in piena linea con la sua indole.\nLavernia.\nLavernia, interpretata da Brenda Wehle, \u00e8 la crudele datrice di lavoro di Francis nella riserva in Alaska. Lavernia comanda i suoi sottoposti col pugno di ferro, riempiendoli di debiti invece di pagarli. Piama sembra l'unica persona capace di incuterle paura. In seguito chiude la propria attivit\u00e0 e licenzia in tronco tutti i suoi dipendenti.\nOtto e Gretchen Mankusser.\nOtto e Gretchen Mankusser, interpretati rispettivamente da Kenneth Mars e Meagen Fay, sono gli anziani proprietari tedeschi dell'azienda agricola \"Grotto\", dove Francis e Piama lavorano per tutta la 4\u00aa e 5\u00aa stagione. Otto ha spesso comportamenti bizzarri e normalmente entrambi tendono ad avere troppa fiducia nel prossimo, tuttavia sono molto generosi. Hanno un figlio di nome Rutger, che per\u00f2 non ha pi\u00f9 rapporti col padre. Francis viene cacciato dopo aver portato inconsapevolmente l'azienda sul lastrico."}
{"id": "1412652", "revid": "110157", "url": "https://it.wikipedia.org/wiki?curid=1412652", "title": "Korissia", "text": "Korissia () \u00e8 un ex comune della Grecia nella periferia delle Isole Ionie (unit\u00e0 periferica di Corf\u00f9) con 5.122 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Corf\u00f9.\nLocalit\u00e0.\nIl comune \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1412653", "revid": "47767", "url": "https://it.wikipedia.org/wiki?curid=1412653", "title": "Mel (nome)", "text": "Origine e diffusione.\n\u00c8 la forma abbreviata di nomi maschili e femminili che cominciano con Mel, quali Melvin, Melissa, Melanie e Melody. I nomi Melinda e Melina possono essere derivati di Mel.\nOnomastico.\nL'onomastico si pu\u00f2 festeggiare il 6 febbraio in ricordo di san Mel (o Melis), missionario irlandese e fondatore della Diocesi di Ardagh."}
{"id": "1412659", "revid": "90227", "url": "https://it.wikipedia.org/wiki?curid=1412659", "title": "Dottrina filosofica", "text": ""}
{"id": "1412662", "revid": "2138421", "url": "https://it.wikipedia.org/wiki?curid=1412662", "title": "Editto di Fontainebleau", "text": "L'editto di Fontainebleau, emesso da Luigi XIV di Francia il 18 ottobre 1685, revoc\u00f2 l'Editto di Nantes di Enrico IV, che aveva confermato ai protestanti la libert\u00e0 di culto e aveva concesso loro diritti politici, militari e territoriali.\nFu di fatto abolito dall'editto di Versailles emesso da Luigi XVI nel 1787, alla vigilia della Rivoluzione francese.\nLa pace di Al\u00e8s.\nL'8 giugno 1629 Luigi XIII pose l'assedio alla cittadina protestante di Al\u00e8s che capitol\u00f2 in nove giorni. Il 17 giugno 1629 Luigi XIII e il cardinale Richelieu, in veste militare, vi entrarono alla testa delle loro truppe e gli ugonotti furono autorizzati a partire per Anduze con la promessa di non prendere pi\u00f9 le armi contro il re; il 28 giugno venne siglata, nel vicino campo di L\u00e9dignan, la pace, che modific\u00f2 l'Editto di Nantes, revocando agli ugonotti gli acquisiti diritti politici, militari e territoriali: i protestanti persero il diritto di riunione, di avere un esercito proprio e le loro piazzeforti vennero smantellate; venne ancora mantenuta, tranne che a Parigi, la libert\u00e0 di culto.\nLa \u00abreligione pretesa riformata\u00bb - questa era la formula utilizzata dai cattolici - per una trentina di anni riusc\u00ec a mantenere la situazione creatasi, pur dovendo spesso ricorrere in giudizio per non perdere i residui riconoscimenti. Del resto, il cardinale Richelieu rispett\u00f2 le conclusioni della pace di Al\u00e8s, dal momento che le contingenze politiche, che lo vedevano alleato con i principi protestanti tedeschi e con la Corona svedese nella guerra dei Trent'anni, gli consigliavano di evitare ogni conflitto interno con gli ugonotti.\nIl regno di Luigi XIV.\nCon l'avvento al trono di Luigi XIV, che si definisce \"re cristianissimo\" e sovrano della \"figlia maggiore della Chiesa\", vi \u00e8 un ulteriore giro di vite. Il segnale che le chiese riformate danno, rifiutando la gerarchia ecclesiastica, \u00e8 incompatibile con il modello della monarchia assoluta che il nuovo re \u00e8 intenzionato a sviluppare fino alle estreme conseguenze e, nella lotta che oppone Luigi XIV a Guglielmo d'Orange, il campione della causa protestante in Europa, il re francese non \u00e8 sicuro della fedelt\u00e0 dei sudditi ugonotti. Tutte queste ragioni spingono Luigi a neutralizzare questi potenziali fautori di opposizione se non di disordini.\nLuigi XIV \u00e8 certo di avere il consenso della grande maggioranza cattolica della popolazione nel suo intento di reprimere la minoranza ugonotta: i cattolici non comprendono il comportamento religioso dei protestanti, che rifiutano l'intercessione dei santi, il culto delle immagini e delle reliquie, la partecipazione ai pellegrinaggi, alle processioni e soprattutto, alla messa, momento privilegiato della vita collettiva. Nelle regioni in cui cattolici e protestanti sono costretti a coabitare, nel Midi e particolarmente in Linguadoca, ai contrasti religiosi si uniscono le differenze sociali: i protestanti sono in maggioranza artigiani e commercianti, datori di lavoro di operai soprattutto cattolici. Le iniziative politiche che il re intende intraprendere contro i riformati trover\u00e0 la maggior parte della popolazione consenziente o almeno indifferente.\nLa Rivoluzione inglese del 1649, con la decapitazione di Carlo I ordinata dal Parlamento puritano, complic\u00f2 la posizione degli ugonotti, costretti a difendersi dal sospetto di approvare il regicidio ed essi condannarono apertamente i loro confratelli presbiteriani, assicurando la loro lealt\u00e0 alla monarchia francese. Il cardinale Mazzarino \u2013 bisognoso di assicurarsi la neutralit\u00e0 inglese nella guerra che la Francia conduceva contro la Spagna \u2013 mostr\u00f2 di apprezzare l'iniziativa e una dichiarazione reale, nel maggio 1652, espresse ringraziamento per il loro sostegno alla Corona contro i nobili frondisti. Ma, conclusa un'alleanza militare e commerciale con l'Inghilterra nel 1655, il cardinale decise di rivedere i rapporti con la Chiesa riformata francese. Cominci\u00f2 con il proibire i rapporti degli ugonotti con le Chiese riformate straniere, istitu\u00ec commissioni incaricate di vigilare sul rispetto delle norme indicate nell'Editto di Nantes, cos\u00ec come era stato modificato con la pace di Al\u00e8s ma contemporaneamente emise decreti legislativi che riducevano i diritti dei protestanti, gi\u00e0 indeboliti anche a causa delle numerose conversioni al cattolicesimo dei nobili, i quali intendevano, con questo mezzo, di avere maggiore agio nel condurre la loro politica di opposizione alle pretese reali.\nL'Editto di Nantes aveva voluto essere un contrappeso naturale alla Lega cattolica, ma l'indebolimento progressivo prima e la scomparsa del partito ugonotto poi, la trasformazione della Lega in un partito pi\u00f9 religioso che politico, privarono la comunit\u00e0 protestante di un utile mezzo politico. Indebolire i riformati con lo svuotamento dell'Editto di Nantes riaffermando il posto di religione ufficiale del cattolicesimo appariva legittimo alle gerarchie cattoliche e alla Corte. La minoranza ugonotta non rappresentava pi\u00f9 un reale pericolo per lo Stato e la loro sorte non era pi\u00f9 nelle mani dei Concistori, ma in quelle del potere reale. Dopo la sconfitta della Fronda, Luigi XIV non intendeva pi\u00f9 tollerare fazioni e minoranze e quella protestante gli appariva una macchia alla sua maest\u00e0 e del resto, tutta l'opera dei re francesi, da Francesco I in poi, era mirata a stabilire la propria autorit\u00e0, certa e incontestabile, ad assicurare il benessere comune sotto il motto \u00abune foi, une loi, un roi\u00bb - una sola fede, una sola legge, un solo re - e chi avesse contestato tale regola doveva essere considerato un dissidente e un ribelle. Il mezzo pi\u00f9 utile per mettere al passo la minoranza protestante, che contrastava l'obbligatorio unanimismo dei sudditi all'assolutismo del re, sembrava essere la riaffermazione del cattolicesimo come unica religione permessa.\nLo smantellamento dell'Editto di Nantes (1661-1685).\nLa pratica attuazione del progetto di smantellamento dell'Editto di Nantes inizi\u00f2 nel 1661, con l'emissione di decreti reali che facevano divieto ai pastori di predicare fuori dai templi e perci\u00f2 anche nelle citt\u00e0 che fossero prive di templi dedicati al culto riformato; i divieti furono estesi al canto dei salmi fuori dal luogo di culto. Nel 1663 fu fatto divieto alle chiese protestanti di comunicare fra di loro per lettera e furono permessi i funerali dei protestanti solo all'alba e nelle prime ore della notte, con un numero di partecipanti non superiore a trenta, ridotto a dieci l'anno successivo, salvo revocare il decreto sul numero chiuso dei partecipanti nel 1669.\nFu poi vietato ai protestanti di accedere alle cariche pubbliche di grado elevato e di esercitare un certo numero di mestieri: di fronte ai ricorsi presentati contro tali decreti, ricorsi, del resto, quasi sempre rigettati dalle corti di giustizia, nel 1665 un altro decreto reale proib\u00ec a chi fosse protestante di istruire procedimenti giudiziari e nel 1676 furono soppresse le camere comuni di cattolici e protestanti gi\u00e0 attive nei Parlamenti di Tolosa e di Grenoble. Le abiure dei protestanti - soprattutto di notabili, di commercianti e di artigiani che vedevano compromessa la loro attivit\u00e0 - s'incrementarono dal 1675 a seguito della creazione, ideata dal ministro Paul Pellisson, delle \"Casse di conversione\", finanziate a loro volta dalla \"Cassa degli Economati\", precedentemente costituita con i proventi derivanti dalle abbazie vacanti: ogni conversione veniva ricompensata con una somma di denaro. L'idea non era nuova, dal momento che gi\u00e0 dal 1598 l'Assemblea del clero francese aveva deliberato di ricompensare con denaro i pastori che si fossero convertiti al cattolicesimo. La \"Cassa\" di Pellisson seduceva soprattutto gli ugonotti pi\u00f9 poveri ma fu sfruttata anche da persone che si dichiaravano falsamente ugonotti convertiti o che ritenevano bene convertirsi pi\u00f9 volte. In ogni caso, i risultati ottenuti furono molto inferiori alle attese, ottenendo in tre anni circa diecimila conversioni, vere o presunte, in tutto il regno. I polemisti protestanti non mancarono di sottolineare la mancanza di scrupoli della Chiesa cattolica, che approvava un'iniziativa che ricordava la vecchia e mai abrogata pratica delle indulgenze.\nLe \"dragonnades\".\nMalgrado le proteste di fedelt\u00e0 al regno espresse dalle Chiese riformate, re Luigi, ora chiamato \u00abil grande\u00bb e all'apogeo della sua potenza in Europa, non pu\u00f2 tollerare l'esistenza di una minoranza che, ai suoi occhi, turba la compattezza dell'appartenenza religiosa dei suoi sudditi. Dal 1679 vengono emessi nuovi decreti: in ottobre, ai sinodi riformati deve presenziare un commissario reale e sono aumentate le pene contro i relapsi - coloro che, avendo gi\u00e0 abiurato, si riconvertano al protestantesimo. Nel 1680, si vieta la possibilit\u00e0 ai cattolici di convertirsi al protestantesimo, alle protestanti di esercitare l'attivit\u00e0 di levatrice e si rende obbligatorio tentare la conversione al cattolicesimo dei malati in pericolo di morte; il 17 giugno 1681 l'et\u00e0 minima per la conversione al cattolicesimo si abbassa a 7 anni, considerata l'\u00abet\u00e0 della ragione\u00bb, in luglio viene soppressa l'Accademia protestante di Sedan, nel settembre del 1684 quella di Die, nel gennaio 1685 l'Acad\u00e9mie de Saumur e nel marzo l'accademia di Puylaurens.\nL'11 aprile 1681 vengono istituite le \u00abdragonnades\u00bb: la loro premessa \u00e8 il decreto che concede \u00abl'esenzione per due anni dell'obbligo di alloggiare i militari per i protestanti che si siano convertiti dal 1\u00ba gennaio scorso e per coloro che si convertiranno da oggi in avanti\u00bb. Le \u00abdragonnades\u00bb iniziano dal maggio 1681 nel Poitou: esse consistono nell'alloggiare i dragoni, un particolare corpo militare, nelle case dei protestanti, autorizzandoli, allo scopo di provocarne la conversione, a ricorrere a qualunque mezzo, dal saccheggio alla tortura e allo stupro, fino a permettere l'omicidio in caso di estrema resistenza. In questo modo si ottennero conversioni in massa, per quanto fittizie, e anche una forte ripresa dell'emigrazione nei paesi riformati, nei quali fu forte l'emozione provocata dalle brutalit\u00e0 francesi e la solidariet\u00e0 verso gli emigrati ai quali furono concesse facilitazioni d'ingresso e, nel Brandeburgo, l'esenzione fiscale sulla propriet\u00e0 della terra.\nI decreti reali si susseguono: nel gennaio 1682 si stabilisce che i figli illegittimi dei protestanti siano allevati nel cattolicesimo; in maggio, mentre viene distrutto il tempio di La Mothe-Saint-H\u00e9ray, si proibisce ai marinai e agli artigiani ugonotti di emigrare; nel giugno, si proibisce l'esercizio delle professioni di notaio, procuratore, assessore e ausiliario di giustizia; nel luglio si decide la confisca dei beni degli emigrati e in agosto si vietano le riunioni fuori dai templi. Nell'anno successivo si proibisce ai pastori la propaganda religiosa, pena l'espulsione e si rende obbligatorio riservare ai cattolici un luogo di frequenza nei templi protestanti, nel 1684 si vieta anche il culto privato mentre quello pubblico \u00e8 interdetto nei paesi che contino meno di 10 famiglie protestanti e si confiscano i beni dei concistori, che passano agli ospedali cattolici.\nValutate un successo le \"dragonnades\" del Poitou, queste si ripropongono dal maggio del 1685: a partire dalla B\u00e9arn, ai piedi dei Pirenei, si estendono in Linguadoca, nella valle del Rodano e, risalendo a nord, nella Saintonge. I decreti di quest'anno prevedono la distruzione dei templi dove siano stati celebrati matrimoni misti, la proibizione ai protestanti di avere servitori cattolici, di pubblicare libri di contenuto religioso, di esercitare la professione medica; si stabilisce di affidare gli orfani solo a tutori cattolici e di ricompensare chiunque denunci un protestante. Nel mese di ottobre l'\u00aberesia\u00bb sembrava ormai estirpata e non restava che revocare l'ormai anacronistico Editto di Nantes.\nLa revoca dell'Editto di Nantes.\nLa revoca fu a lungo meditata da Luigi e dal suo Consiglio: Louvois, segretario di Stato alla guerra, il cancelliere Le Tellier e il controllore generale delle Finanze Le Peletier erano favorevoli alla riunificazione sotto un'unica religione del regno, mentre il delfino avrebbe preferito, per il protestantesimo, una morte lenta e \u00absenza rumore\u00bb.\nIl 18 ottobre, Luigi XIV annull\u00f2 l'editto di Nantes e la revoca fu registrata dal Parlamento di Parigi il 22 ottobre. Molte sono le ragioni di quella decisione: la politica estera, le tensioni col papato, forse anche l'orgoglio personale del re che lo portava a non sottrarsi a quelli che riteneva essere i suoi doveri di re assolutista. In Europa, il papa e la cristianit\u00e0 avevano visto di cattivo occhio l'assenza della Francia di fronte all'avanzata turca che aveva portato gli ottomani alle porte di Vienna. L'assedio della capitale austriaca e la battaglia vittoriosa di Kahlenberg, nel 1683, contro le truppe dei visir K\u00f6pr\u00fcl\u00fc, diede gloria all'imperatore Leopoldo I e al re polacco Giovanni III Sobieski. La Francia aveva mal calcolato le conseguenze della sua mancata partecipazione alla difesa dei territori cristiani dell'Est; aveva infatti mantenuto rapporti commerciali con la Turchia e si era opposta ai tentativi espansionistici dell'Impero asburgico in Oriente. In definitiva, la guerra austro-turca aveva e nel Brabante e ora, probabilmente, la revoca dell'Editto avrebbe colmato quell'assenza facendo risalire il prestigio reale agli occhi dei pr\u00ecncipi cattolici.\nI motivi di conflitto con il papa si erano moltiplicati nel corso dei primi anni Ottanta: la questione delle regalie aveva messo in ristrettezze le finanze dello Stato. In effetti, il Concordato di Bologna dell'ormai lontano 1516 stabiliva che il re di Francia avesse il diritto di assegnare in alcune diocesi le prebende divenute libere in una sede divenuta vacante (\"regalie spirituali\") e di amministrare le rendite vescovili (\"regalie temporali\"). Ora, il concordato non riguardava i vescovadi creati dopo il 1516: cos\u00ec, nel 1673, Luigi XIV decise di regolare la questione estendendo il concordato a queste diocesi con l'assenso delle alte gerarchie ecclesiastiche francesi, e solo due vescovi dissenzienti si appellarono al papa.\nNell'ottobre del 1681, un'assemblea del clero francese reag\u00ec contro l'ingerenza di papa Innocenzo XI negli affari interni francesi, mediante la \u00abDichiarazione dei quattro articoli\u00bb, resa pubblica il 19 marzo 1682, che proclam\u00f2 l'indipendenza del re sul papa e il primato del concilio, e stabil\u00ec che il papa doveva rispettare costumi e leggi della chiesa francese. Questi articoli rappresentarono il manifesto della chiesa gallicana, rivendicandone l'autonomia da Roma. Le reazioni del papa furono immediate: Innocenzo XI rifiut\u00f2 di approvare l'investitura reale dei vescovi francesi e Luigi dovette cedere, poich\u00e9 i vescovi rappresentavano una rete di interessi del potere reale e la loro assenza avrebbe provocato l'interruzione della trasmissione degli ordini reali alle gerarchie cattoliche. La questione verr\u00e0 tuttavia regolata dieci anni dopo: nel 1692 il nuovo papa Innocenzo XII attenu\u00f2 le tensioni con il re di Francia e l'assemblea del clero francese deplor\u00f2 la pubblicazione dei \"Quattro articoli\", dei quali Luigi XIV ordin\u00f2 l'annullamento. Infine, i successi delle \"dragonnades\" dimostrarono l'inevitabilit\u00e0 della conversioni dei protestanti: la revoca dell'editto di Nantes diveniva ormai indispensabile in vista del riavvicinamento della Francia con il papa e della restaurazione del prestigio della monarchia.\nIl testo dell'Editto di Fontainebleau.\n\u00abLuigi, per grazia di Dio re di Francia e Navarra: a tutti, presenti e prossimi. Salve.\nIl re Enrico il Grande, nostro avo di gloriosa memoria, volendo impedire che la pace che aveva procurato ai suoi sudditi, dopo le grandi perdite sofferte durante le guerre civili ed estere, fosse turbata dalla Religione Pretesa Riformata, giunto al regno dei re suoi predecessori, aveva voluto, con il suo editto dato a Nantes nel mese di aprile 1598, regolare la condotta da tenere nei confronti di quelli della suddetta religione, determinare i luoghi nei quali avrebbero potuto farne esercizio, stabilire giudici straordinari per amministrare la loro giustizia, infine provvedere di articoli particolari tutto ci\u00f2 che era giudicato necessario a mantenere la tranquillit\u00e0 nel regno e diminuire l'avversione tra quelli dell'una e dell'altra religione, al fine di essere in condizioni di lavorare riunendo nella Chiesa coloro che se n'erano cos\u00ec facilmente allontanati.\nE siccome l'intenzione del Re nostro avo non pot\u00e9 essere effettuata a causa della sua morte improvvisa e l'esecuzione dell'editto fu anche interrotta, durante la minorit\u00e0 del defunto Re nostro onoratissimo Signore e Padre di gloriosa memoria, da nuove iniziative della Religione Pretesa Riformata, queste diedero occasione di privarli di diversi vantaggi che erano stati accordati dal citato editto.\nTuttavia il Re nostro Signore e Padre, usando l'ordinaria clemenza, accord\u00f2 loro un nuovo editto a N\u00eemes nel mese di luglio 1629 col quale, ristabilita nuovamente la tranquillit\u00e0, il defunto Re, animato dello stesso spirito e dello stesso zelo religioso del Re nostro avo, risolse di utilizzare questa quiete per tentare di eseguire il suo pio disegno, ma sopravvenute le guerre con gli Stranieri pochi anni dopo, in modo che, dopo il 1635 e fino alla tregua conclusa nell'anno 1648 con i Principi d'Europa, il regno era stato poco tempo senza agitazioni, non \u00e8 stato possibile fare, nell'interesse della Religione, altro che diminuire il numero dei luoghi di esercizio della Religione Pretesa Riformata, interdicendo coloro che si sono trovati in pregiudizio della disposizione degli editti e sopprimendo le camere bipartite, la cui erezione non era stata che provvisoria.\nAvendo infine Dio permesso ai nostri Popoli di godere di una quiete perfetta e Noi stessi occupati solo dalle cure di proteggerli contro i nostri nemici, abbiamo potuto approfittare di questa tregua, facilitata a dare la nostra intera applicazione nella ricerca dei mezzi per raggiungere il successo del disegno dei Re nostri Avo e Padre, che ci siamo proposti fin dal nostro accesso alla Corona. Noi ora vediamo, con la giusta riconoscenza dovuta a Dio, che le nostre cure hanno avuto la conclusione che ci eravamo proposta, perch\u00e9 la migliore e maggior parte dei nostri sudditi della Religione Pretesa Riformata hanno abbracciato la Religione Cattolica. E dal momento che l'esecuzione dell'editto di Nantes, e di tutto ci\u00f2 che \u00e8 stato ordinato in favore della R. P. R., resta inutile, abbiamo giudicato di non poter fare niente di meglio per cancellare la memoria dei disordini, della confusione e dei mali che il progredire di questa falsa Religione ha causato nel nostro regno e che ha dato luogo al citato editto e a tante altre dichiarazioni ed editti che lo hanno preceduto o sono stati fatti in seguito, revocando interamente il suddetto editto di Nantes, e gli articoli particolari accordati in seguito, e tutto ci\u00f2 che fu fatto successivamente in favore di questa Religione.\nI Facciamo sapere che Noi, per queste e altre cause a ci\u00f2 muovendoci, e con nostra sicura scienza, piena potenza e autorit\u00e0 reale, abbiamo con questo presente editto perpetuo e irrevocabile, soppresso e revocato, sopprimiamo e revochiamo l'editto del Re nostro avo, dato a Nantes nel mese di aprile 1598, in tutta la sua estensione, insieme con gli articoli particolari decretati il due maggio seguente, e le lettere patentate spedite sopra di essi, e l'editto dato a N\u00eemes nel mese di luglio 1629, dichiarandoli nulli e come non avvenuti; insieme con le concessioni fatte, tanto per quelli che per altri editti, dichiarazioni e decreti, alle persone della suddetta R. P. R. di qualunque natura possano essere, che rimarranno egualmente come non avvenuti: e in conseguenza vogliamo e cos\u00ec ci piace, che tutti i templi di quelli della suddetta R. P. R. situati nel nostro regno, paesi, terre e signorie di nostra obbedienza, siano demoliti.\nII Diffidiamo tali sudditi della R. P R. dal riunirsi per l'esercizio della suddetta Religione, in nessun luogo o casa particolare, sotto qualunque pretesto ci possa essere, anche culti reali o di baliaggio, anche se fossero stati conservati da decreti del nostro consiglio.\nIII Diffidiamo egualmente tutti i signori di qualunque condizione di esercitare culti nelle loro case e feudi di qualsiasi qualit\u00e0, pena, per tutti i sudditi che facessero tali esercizi, di confisca del loro corpo e dei loro beni.\nIV Imponiamo a tutti i ministri della R.P.R. che non intendessero convertirsi e abbracciare la Religione Cattolica Apostolica e Romana, di uscire dal nostro regno e dalle terre di nostra obbedienza, quindici giorni dopo la pubblicazione del nostro presente editto, senza potersi trattenere oltre, n\u00e9 durante il suddetto tempo di quindici giorni tenervi alcuna predica, esortazione n\u00e9 altra funzione, a pena della galera.\nV Vogliamo che i ministri che si convertissero, continuino, cos\u00ec come che le loro vedove, dopo il loro decesso, finch\u00e9 si troveranno in vedovanza, a godere dell'esenzione dall'obbligo di fornire alloggio ai militari, come gi\u00e0 godevano quando essi avevano la funzione di ministri, e inoltre, faremo pagare ai suddetti ministri, vita natural durante, una pensione maggiorata di un terzo dell'appannaggio che percepivano in qualit\u00e0 di ministri, la met\u00e0 della quale pensione sar\u00e0 assegnata alle mogli dopo la loro morte.\nVI Se alcuni suddetti ministri volessero farsi avvocati o prendere il titolo di dottore in legge, vogliamo e intendiamo che siano dispensati dai tre anni di studi prescritti dalle nostre dichiarazioni; e che dopo aver superato gli esami ordinari e giudicati idonei, siano nominati dottori pagando soltanto la met\u00e0 dei diritti abitualmente percepiti a questo scopo da ciascuna Universit\u00e0.\nVII Proibiamo le scuole particolari per l'istruzione dei bambini della suddetta R. P. R., e in generale di qualunque cosa possa apparire una qualunque concessione in favore della suddetta Religione.\nVIII I bambini nati da genitori della suddetta R. P. R. vogliamo che siano battezzati dai curati delle parrocchie. Ingiungiamo ai padri e alle madri di mandarli, a questo fine, nelle chiese, pena, in difetto, l'ammenda di 500 lire, e maggiore in caso di rifiuto; i bambini saranno in seguito istruiti nella Religione Cattolica Apostolica e Romana, vigilando i giudici del luogo al rispetto della norma.\nIX Per usare della nostra clemenza verso i sudditi della suddetta R. P. R. che si siano ritirati dal nostro regno, paesi e terre di nostra obbedienza prima della pubblicazione del presente editto, vogliamo e intendiamo che, nel caso vi facciano ritorno entre quattro mesi dalla pubblicazione del presente editto, essi possano e sia loro lecito rientrare in possesso dei loro beni e di goderne, come avrebbero potuto se fossero sempre rimasti; invece, i beni di coloro che, nel tempo di quattro mesi, non faranno ritorno nel nostro regno, paesi e terre di nostra obbedienza, essi avevano abbandonato, rimangono confiscati in conseguenza della nostra dichiarazione del venticinque del mese di agosto scorso.\nX Facciamo espresse e iterate diffide a tutti i nostri sudditi della suddetta R. P. R. a uscire, essi, le loro mogli e i loro figli, dal nostro regno, paesi e terre di nostra obbedienza, a pena della galera per gli uomini e della confisca del corpo e dei beni per le donne.\nXI Vogliamo e intendiamo che le dichiarazione emanate contro i relapsi siano eseguite secondo forma e tenore.\nXII Potranno i suddetti della R. P. R., in attesa che a Dio piaccia illuminarli come gli altri, rimanere nei villaggi e luoghi del nostro regno, paesi e terre di nostra obbedienza, e continuarvi i commerci e godere dei loro beni senza essere molestati e impediti a pretesto della suddetta R. P. R. a condizione di non praticare o riunirsi a pretesto di preghiere o di culto della suddetta religione, qualunque sia la loro natura, a pena di confisca del corpo e dei beni. Demandiamo ai consiglieri, parlamentari, camera dei conti e corti di assistenza a Parigi, nei bailaggi e siniscalcati e ai funzionari di giustizia, ufficiali e luogotenenti, che facciano leggere, pubblicare e registrare il presente editto, nelle corti e nelle giurisdizioni, anche se vacanti, trattenere e far trattenere, conservare e osservare in ogni punto e senza contravvenirvi n\u00e9 permettere che sia disatteso in nessun modo: perch\u00e9 tale \u00e8 il nostro desiderio. E affinch\u00e9 sia cosa ferma e stabile, abbiamo fatto mettere il sigillo ai nostri decreti.\nDato a Fontainebleau nel mese di ottobre 1685. E del nostro regno il quarantatreesimo. Firmato LUIGI e controfirmato LE TELLIER e a fianco, per il Re, COLBERT. E sigillato del grande Sigillo di cera verde, su lacci di seta rossa e verde\u00bb.\nL'ultimo articolo ha lasciato gli storici perplessi. Esso contraddice le misure restrittive dei precedenti articoli - in particolare dell'articolo X - e in effetti rimase disatteso, tanto che lo storico protestante \u00c9mile Labrousse lo ha definito \u00abun imbroglio\u00bb, in quanto sarebbe stato solo un mezzo per moderare le reazioni delle nazioni protestanti contro la revoca dell'editto di Nantes.\nSul piano internazionale non produsse i benefici che probabilmente Luigi si attendeva. Innocenzo XI si felicit\u00f2 tiepidamente, stante le tensioni che ancora sussistevano con il re di Francia, attraverso il breve del 16 novembre 1685, ma fu celebrato a Roma, il 30 aprile 1686 un Te Deum di ringraziamento. La Corte sperava che il papa riconoscesse i diritti di \"r\u00e9gale\", ma il breve apostolico faceva intendere che i meriti del re potevano essere riconosciuti pi\u00f9 dalla bont\u00e0 divina piuttosto che dalla Santa Sede, mentre i pr\u00ecncipi cattolici si felicitarono secondo convenienza ma non mutarono politica nei confronti della Francia. Naturalmente, i cattolici francesi esultarono: Madame de S\u00e9vign\u00e9 afferm\u00f2 che \u00abMai re fece e far\u00e0 niente di pi\u00f9 memorabile\u00bb e Bossuet celebr\u00f2 Luigi XIV come \u00abNuovo Costantino\u00bb e restauratore dell'unit\u00e0 religiosa del regno."}
{"id": "1412666", "revid": "125677357", "url": "https://it.wikipedia.org/wiki?curid=1412666", "title": "Svei", "text": "Svei S.p.A. \u00e8 una azienda italiana che opera nel campo dell'ingegneria e dell'edilizia.\nStoria.\n\u00c8 stata fondata a Roma il 4 ottobre 1972 con il nome di \"Svei - Sviluppo Edilizia Industrializzata S.p.A.\" da Italstat (51%), Anic (24.5%), Montecatini Edison (24.5%).\nL'obbiettivo societario era la sperimentazione e lo studio di nuovi materiali da impiegare nell'edilizia e la progettazione di opere da costruire con componenti prodotti dai tre soci fondatori.\nNel 1986 assume l'attuale ragione sociale\n\u00c8 stata privatizzata nel 2001 e ceduta a Studio Altieri."}
{"id": "1412672", "revid": "767487", "url": "https://it.wikipedia.org/wiki?curid=1412672", "title": "Reneuzzi", "text": "Ren\u00e8uzzi, talvolta chiamato \"Ren\u00e8uzi\", \"Ren\u00e8usi\", \"Ren\u00e9ixi\" (pron. \"Ren\u00e9isci\") o \"Ren\u00eauxi\" in genovese (pron. \"Ren\u00f6sci\" - IPA: [re'n\u00f8\u0283i]), \u00e8 una frazione disabitata del comune di Carrega Ligure, in provincia di Alessandria, situata in alta val Borbera, a 1.075 m d'altezza sul versante nord del monte Antola nella valle dei Campassi. Il villaggio fu abbandonato nel 1961. Conserva l'Oratorio di San Bernardo abate, a cui \u00e8 stato rimosso il campanile.\nNon raggiunto dalla strada carrozzabile, \u00e8 collegato da un'antica mulattiera alle frazioni di Campassi e Vegni, mentre un sentiero permette di raggiungere la vetta del monte Antola."}
{"id": "1412675", "revid": "17654", "url": "https://it.wikipedia.org/wiki?curid=1412675", "title": "Pen drive", "text": ""}
{"id": "1412676", "revid": "6923", "url": "https://it.wikipedia.org/wiki?curid=1412676", "title": "Indulgentiarum doctrina", "text": "Indulgentiarum doctrina (in lingua italiana \"La dottrina delle indulgenze\") \u00e8 una Costituzione apostolica di Papa Paolo VI sul senso e l'uso delle indulgenze nella Chiesa cattolica. Il documento venne pubblicato il giorno 1\u00ba gennaio 1967 e diede nuovo ordine e coerenza alla materia trattata: non si occupa di definire quali e quante siano le indulgenze concesse, ma pone i fondamenti dottrinali delle indulgenze stesse.\nContenuto del documento.\n\"Indulgentiarum doctrina\" \u00e8 un documento decisamente breve, diviso in due sezioni:\nRecezione del documento.\nNel testo di Paolo VI non si dice quali siano le preghiere e le opere pie a cui viene annessa una particolare indulgenza; esso si ferma alla sole considerazioni dottrinali e alle norme generali. Tuttavia la norma 13 prevede: Proprio a partire da questo auspicio venne in seguito revisionato ad opera della Penitenzieria apostolica l'\"Enchiridion indulgentiarum\", o \"Manuale delle indulgenze\", pubblicato in prima edizione nel mese di luglio del 1968: \u00e8 questo il libretto che contiene l'elenco delle indulgenze plenarie e parziali e le condizioni richieste per ottenerle.\nNel 1999 ne \u00e8 stata stampata la quarta edizione con ulteriori adeguamenti."}
{"id": "1412677", "revid": "21079", "url": "https://it.wikipedia.org/wiki?curid=1412677", "title": "Radice primitiva dell'unit\u00e0", "text": ""}
{"id": "1412680", "revid": "767487", "url": "https://it.wikipedia.org/wiki?curid=1412680", "title": "Tune to the Music", "text": "Tune to the Music \u00e8 una canzone della rock band inglese Status Quo pubblicata come singolo nel giugno del 1971.\nLa canzone.\nUltimo 45 giri pubblicato con la band ancora sotto contratto con la Pye Records, \u00e8 un boogie rock ritmato e veloce uscito solo come singolo ed oggi incluso quale bonus track nella ristampa dell'album \"Dog of Two Head\" uscito anch'esso nel 1971.\nPubblicato quando la band conserva ancora un basso profilo commerciale, il singolo fallisce l'aggancio con le charts britanniche."}
{"id": "1412684", "revid": "1543377", "url": "https://it.wikipedia.org/wiki?curid=1412684", "title": "Stigmate", "text": "Le stigmate (grafia pi\u00f9 moderna: \"stimmate\"; grafia antiquata: \"stimate\") (dal greco \u03c3\u03c4\u03af\u03b3\u03bc\u03b1, \"stigma\", che significa \"marchio\") sono tipicamente le piaghe nelle mani, nei piedi e nel costato di Ges\u00f9 Cristo, provocate dai traumi subiti durante la sua passione; per successiva estensione, indicano lesioni corporali che in particolari soggetti offrirebbero una riproduzione, temporanea o permanente, completa o parziale, delle piaghe di Cristo (o di altre conseguenze della Passione). In ulteriore traslato, con la parola \"stigmate\" si indicano i segni fisici, o psichici, o sociali, lasciati in individui o collettivit\u00e0 da eventi avversi di varia natura.\nIl termine ha origine dalla Lettera ai Galati di S. Paolo:\nLa Chiesa cattolica riconosce il fenomeno, ma non obbliga i fedeli a credervi con sentenza dogmatica o dottrinale.\nIntroduzione al fenomeno.\nOrigine biblica.\nLe prefigurazioni mistiche delle ferite del Cristo sarebbero presenti, secondo l'interpretazione della Chiesa, gi\u00e0 in testi dell'Antico Testamento: nella sezione pi\u00f9 antica del Libro dei Salmi, e nei libri dei profeti Isaia e Zaccaria:\nQueste profezie risultano corrispondenti alle narrazioni evangeliche della Passione, secondo le quali i discepoli di Ges\u00f9 poterono verificarle non tanto durante il supplizio di Ges\u00f9, quanto piuttosto nelle sue apparizioni come risorto. Un importante passo sulle stigmate proviene dal Vangelo di Giovanni, nel brano in cui si narra dell'incredulit\u00e0 di San Tommaso:\nA questa domanda Ges\u00f9 risponde:\nCaratteristiche delle stigmate.\nI casi noti di stigmatizzati mostrano spesso le cinque Sante Piaghe inflitte a Ges\u00f9, secondo i Vangeli, durante la Crocifissione: mani e piedi forati, costato trapassato. Alcuni santi stigmatizzati mostrano anche ferite sul capo simili a quelle causate dalla corona di spine, come santa Rita da Cascia. Altre stigmate riportate includono lacrime o sudore di sangue (riferimento a Lc ), e ferite sulla schiena come da flagellazione. Sono ricordati nella letteratura anche rari casi di \"stigmate luminose\", come ad esempio quelle di santa Caterina de' Ricci., oppure casi di \"stigmate invisibili\", come quelle di santa Maria Faustina Kowalska. Si riportano anche casi di stigmate divenute invisibili a seguito di un'espressa preghiera dello stigmatizzato.\nLe stigmate mostrano un sanguinamento ricorrente, a tratti assente, spesso presente nel ricevere l'Eucaristia. Le ferite visibili restano fresche e senza infettarsi per lunghi periodi di tempo. In alcuni casi, il sangue emana un profumo noto come \"odore di santit\u00e0\".\nLe stigmate sono spesso accompagnate anche da estasi mistica, in particolare fra il gioved\u00ec ed il venerd\u00ec pomeriggio.\nLe cause.\nNel tentativo di spiegare l'origine del fenomeno stimmatico nei soggetti umani, sono state formulate molte ipotesi, raggruppate in tre tipi:\nMistica.\nNella teologia e mistica cristiana il soggetto riceve le stimmate quando entra (per grazia divina, indipendente dalla sua volont\u00e0) in uno stato di perfetta unione con Ges\u00f9 sofferente, fino a identificarsi fisicamente con lui. Si deve notare che la manifestazione visibile delle stimmate sul corpo del soggetto non \u00e8 l'unico caso affermato dalla dottrina; innumerevoli i casi di stimmate \"nascoste\" o \"invisibili\" riconosciute dalla Chiesa e descritti anche nell'agiografia, condizioni mistiche in cui il soggetto si sente egualmente unito con Ges\u00f9, sente in s\u00e9 tutte le sue sofferenze e rivive intimamente la sua passione, senza che tutto ci\u00f2 si manifesti fisicamente sul suo corpo. Sebbene questo fenomeno segni profondamente la dottrina cristiana, permangono a tutt'oggi molti dubbi sulla loro genesi. Dalle prime manifestazioni ascritte a San Francesco d'Assisi, l'interpretazione di queste manifestazioni, ritenute come la trasposizione sulla carne delle ferite inferte a Ges\u00f9 sulla croce, \u00e8 sempre vissuta nel contrasto tra la venerazione e l'accusa di superstizione. Molti santi stigmatizzati hanno sperimentato forti sospetti e isolamento, sottoposti a un controllo attento.\nLa Chiesa cattolica non si \u00e8 mai pronunciata definitivamente di fronte a queste manifestazioni limitandosi a indagare singolarmente i soggetti che se ne dicevano portatori. Padre Agostino Gemelli, presidente dal 1937 al 1959 della Pontificia Accademia delle Scienze, asser\u00ec, nel contesto delle sue indagini su padre Pio, che San Francesco d'Assisi doveva essere considerato il solo stigmatizzato della storia cristiana, ovvero il solo in cui si potesse dimostrare un'origine divina di queste manifestazioni, pur non avendo alcuna prova scientifica e contraddicendo l'agiografia ecclesiastica. La Chiesa infatti riconosce apertamente vari stigmatizzati.\nSpiegazioni scientifiche.\nAlcune ricerche attribuiscono le stigmate a cause di origine isterica o collegate a disturbi dissociativi di identit\u00e0, in particolare alla combinazione di costrizione alimentare, stati mentali dissociativi e di auto-mutilazione, nel contesto di un credo religioso. Secondo queste ricerche, anoressie nervose presenterebbero spesso casi di auto-mutilazione simili alle stigmate come parte di un rituale tipico di un disturbo ossessivo compulsivo. Una relazione tra fame e auto-mutilazione \u00e8 stato segnalato tra i prigionieri di guerra e durante le carestie. Uno studio psicoanalitico di Teresa Neumann ha suggerito che le sue stimmate possano essere il risultato di sintomi post-traumatici di stress espressi tramite automutilazioni inconsce.\nNel suo \"Stigmate: un fenomeno medievale in et\u00e0 moderna\", Edward Harrison indica, in uno studio di casi contemporanei, di non aver trovato prove che le stigmate siano di origine soprannaturale. Egli afferma che alcuni soggetti si siano stigmatizzati nel tentativo di soffrire con Cristo, come una forma di piet\u00e0, e altri accidentalmente, e che le loro manifestazioni sono state considerate erroneamente come stimmate. Harrison ha osservato che negli stigmatizzati il rapporto uomo-donna, che per molti secoli era stato dell'ordine di 7 a 1, era cambiato nel corso degli ultimi 100 anni in un rapporto di 5:4. La comparsa di stigmate \u00e8 stata da lui correlata a momenti in cui storicamente la questione dell'autorit\u00e0 emergeva nella Chiesa. Inoltre ha affermato che solo nel secolo scorso sono stati stigmatizzati sacerdoti.\nDalle registrazioni dei disturbi fisici di San Francesco, il Dr. Edward Hartung ha affermato nel 1935 che questi erano attribuibili a problemi di salute. Hartung credeva che egli avesse una malattia dell'occhio nota come tracoma, oltre alla malaria quartana. Quest'ultima patologia coinvolge fegato, milza e stomaco, e causa dolore intenso alla vittima. Una complicazione della malaria quartana \u00e8 un'emorragia di sangue nella pelle che si verifica di solito simmetricamente, cos\u00ec che ogni mano e piede ne sono colpiti in ugual misura. Se questo fosse il caso di San Francesco, sarebbe stato afflitto da ecchimosi che quindi appaiono come una ferita aperta come quella di Cristo.\nCasi specifici.\nNel corso dei secoli scorsi la storia odierna, e in particolar modo quella religiosa, ci ha presentato numerosi soggetti a cui si sarebbero manifestate le stigmate. Essi sono primariamente associate alla Chiesa cattolica, poich\u00e9 molti santi stigmatizzati sono membri di ordini religiosi cattolici. Inoltre studi recenti stimano che oltre l'80% dei santi stigmatizzati sono donne.\nAlla fine dell'Ottocento Antoine Imbert-Gourbeyre, un neurologo francese, in uno studio analitico elenc\u00f2 322 stigmatizzati, basandosi sugli Acta Sanctorum e sugli archivi ecclesiastici. Studi pi\u00f9 recenti hanno aggiornato questo dato portando il numero delle persone stigmatizzate a 400 circa, di cui solamente un piccolo numero viene considerato santo e risulta canonizzato.\nSan Paolo.\nIl primo ad usare questo termine per simboleggiare la sua appartenenza a Ges\u00f9 fu san Paolo nella Lettera ai Galati (\"D'ora innanzi nessuno mi procuri fastidi: difatti io porto le stigmate di Ges\u00f9 nel mio corpo\").. Nella stessa lettera, l'apostolo afferma:\nTuttavia si considera che le stigmate di san Paolo siano in particolare i molti segni ricevuti dalle mani dell'uomo durante i suoi viaggi:\nSan Francesco d'Assisi.\nPer la storiografia religiosa ufficiale il primo uomo a manifestare questi segni viene considerato San Francesco d'Assisi.\nSecondo le agiografie, il 14 settembre 1224, due anni prima della morte, mentre si trovava a pregare sul monte della Verna (luogo su cui in futuro sorger\u00e0 l'omonimo santuario), Francesco ebbe una visione al termine della quale gli erano comparse le stigmate: \u00absulle mani e sui piedi presenta delle ferite e delle escrescenze carnose, che ricordano dei chiodi e dai quali sanguina spesso\u00bb. Sempre in questi testi si dice che il santo al fianco destro aveva una ferita, come quella di un colpo di lancia. Fino alla sua morte, comunque, Francesco cerc\u00f2 sempre di tenere nascoste le sue ferite.\nSanta Caterina da Siena.\nLa Santa e Dottore della Chiesa avrebbe ricevuto le stimmate a Pisa, nella chiesa di Santa Cristina, il 1\u00ba aprile 1375, ma esse sarebbero divenute visibili solo al momento della sua morte.\nBen trentaquattro papi si occuparono delle stigmate della santa. Esse causarono una disputa fra i francescani e i domenicani, poich\u00e9 papa Pio II le menzion\u00f2 chiaramente nella bolla di canonizzazione del 1461, ma papa Sisto IV, francescano, non volle riconoscerle.\nInfine, nel 1630, papa Urbano VIII conferm\u00f2 la validit\u00e0 delle stigmate di santa Caterina, e papa Benedetto XIII istitu\u00ec la sua festa liturgica il 1\u00ba aprile proprio per ricordare questo evento.\nSanta Caterina de' Ricci.\nSecondo le testimonianze, la Santa domenicana riviveva la Passione del Signore ogni settimana, dal mezzogiorno del gioved\u00ec fino alle quattro del venerd\u00ec. Durante questi eventi, i presenti potevano scorgere sul suo corpo i segni della flagellazione e della crocifissione.\nIl 14 aprile 1542 ricevette le stigmate delle Cinque Piaghe, e successivamente anche quelle della corona di spine. Secondo i racconti, le cinque ferite erano luminose.\nI segni rimasero visibili sul suo corpo incorrotto, che riposa nella basilica dei Santi Vincenzo e Caterina de' Ricci, a Prato.\nNel 2003, papa Giovanni Paolo II ricord\u00f2 le stimmate di santa Caterina:\nSanta Teresa d'\u00c1vila.\nSul cuore della Santa, conservato in una teca ad Alba de Tormes, in Spagna, \u00e8 possibile osservare delle ferite. Dopo la morte fu sottoposta ad autopsia: fonti del tempo sostengono che avvenne un evento miracoloso in quanto, estrattole il cuore, furono osservate proprio le ferite che ella aveva descritto (attribuibili secondo la Chiesa alla Transverberazione), di cui una di dimensioni superiori a 5 centimetri.\nSan Carlo da Sezze.\nFratello laico dell'Ordine dei Frati Minori Riformati, Carlo da Sezze (1613-1670) ricevette le stigmate nel 1648 nella chiesa di San Giuseppe a Capo le Case, a Roma. Secondo il suo racconto, durante la Santa Messa, al momento dell'elevazione, vide scaturire un raggio dall'ostia, che lo colp\u00ec nel cuore, procurandogli un grandissimo dolore. Successivamente si trov\u00f2 una piaga sul petto a forma di croce. Alla sua morte, venne ordinata l'autopsia del petto e si scopr\u00ec una piaga che attraversava il cuore e altri segni, dichiarati miracolosi da tredici medici, di cui sette incaricati dalla Congregazione dei Riti.\nNel 2004 il cardinale Jos\u00e9 Saraiva Martins, allora prefetto della Congregazione per le Cause dei Santi, ricord\u00f2 come Carlo da Sezze sia l'unico santo ad aver ricevuto le stigmate direttamente dall'Eucaristia:\nSanta Rita da Cascia.\nUn tipo particolare di stigmate si sarebbe verificato nel caso della Santa e mistica agostiniana.\nNel 1432, mentre era assorta in preghiera davanti a un crocifisso dipinto, avendo chiesto al Signore di partecipare alle sofferenze della Passione, una delle spine della corona di Cristo le si sarebbe conficcata nella fronte, arrecandole atroci dolori.\nI segni della ferita sono tuttora visibili, come \u00e8 stato riscontrato nelle ricognizioni del corpo avvenute nel corso dei secoli, l'ultima nel 1972.\nSanta Maria Maddalena de' Pazzi.\nSanta Maria Maddalena de' Pazzi entr\u00f2 in convento molto giovane: ebbe, oltre a estasi e rivelazioni, il dono delle stigmate invisibili.\nSanta Veronica Giuliani.\nReligiosa mistica a cui la Chiesa riconosce grandi carismi spirituali, la Santa annot\u00f2 nel suo diario di aver ricevuto le stigmate il Venerd\u00ec Santo del 1697:\nAlla sua morte il vescovo di Citt\u00e0 di Castello, Alessandro Codeb\u00f2, chiese ai medici Giovanni Francesco Bordiga e Giovanni Francesco Gentili di effettuare l'autopsia del cadavere, e questi annotarono di un cuore \u00abtrafitto da parte a parte\u00bb, mentre sulle pareti dei ventricoli riscontrarono i segni della Passione, cos\u00ec come descritti e disegnati da Veronica Giuliani per ordine del confessore: la croce, la lancia, le tenaglie, il martello, i chiodi, il flagello e la colonna della flagellazione.\nSanta Maria Francesca delle Cinque Piaghe.\nAnna Maria Rosa Gallo, venerata come santa Maria Francesca delle Cinque Piaghe. Secondo i suoi seguaci, la donna possedeva il carisma della profezia. Pare anche che abbia predetto, molti anni prima, l'evento della Rivoluzione francese. Era considerata stigmatizzata come San Francesco e ogni venerd\u00ec e per tutta la durata della Quaresima riferiva di avvertire i dolori della Passione di Cristo.\nSanta Faustina Kowalska.\nSanta Faustina Kowalska, l'apostola della Divina Misericordia, durante gli anni della sua vita religiosa avrebbe avuto grazie straordinarie: rivelazioni private, visioni, il dono dell'ubiquit\u00e0 e di leggere nelle anime, il dono della profezia e quello del fidanzamento e dello sposalizio mistico, inoltre avrebbe ricevuto anche le stigmate nascoste, come segno di partecipazione alla Passione di Ges\u00f9.\nSanta Gemma Galgani.\nSecondo quanto riportato nel suo Diario e nell'Autobiografia, Gemma Galgani, nel 1899, dopo avere emesso il voto di castit\u00e0, ebbe le prime esperienze mistiche.\nDescrisse in seguito l'esperienza delle stigmate: l'8 giugno dello stesso anno, vigilia della festa del Sacro Cuore, dopo essere caduta in estasi le apparve Ges\u00f9 stesso \nDa quel giorno il fenomeno delle stigmate, preceduto dall'estasi, si sarebbe ripetuto ogni settimana, dalla sera del gioved\u00ec al venerd\u00ec pomeriggio, cessando solo due anni prima della morte, avvenuta nel 1903.\nSan Pio da Pietrelcina.\nUn caso moderno di stigmatizzazione \u00e8 quello dei segni portati sul corpo di padre Pio da Pietrelcina, che secondo i resoconti delle biografie, nella sua vita ebbe diverse visioni di Ges\u00f9, che lo benedisse con la comparsa di questi segni, bench\u00e9 prima della morte le stigmate di Padre Pio fossero gradualmente scomparse.\nIl processo canonico, per la Chiesa, ha sancito definitivamente che le stimmate di padre Pio non avrebbero origine umana, e dunque sarebbero frutto dell'intervento di forze soprannaturali., sebbene padre Agostino Gemelli, senza mai aver avuto modo di visitare il frate perch\u00e9 sprovvisto del permesso scritto del Santo Uffizio, le avesse arbitrariamente definite \"derivanti da autosuggestione\".\nSecondo quanto riportato dallo scrittore Sergio Luzzatto, esistono testimonianze che indicherebbero come il frate \"aiutasse\" la permanenza di questi segni attraverso l'utilizzo di acido fenico, sebbene altri dottori che s\u00ec hanno esaminato padre Pio, come Luigi Romanelli (15-16 maggio 1919) e Giorgio Festa (28 ottobre 1919), hanno affermato che le lesioni non erano superficiali, che non vi era edema o reazione infiammatoria nei tessuti circostanti, e che non erano n\u00e9 prodotto di un traumatismo di origine esterna, n\u00e9 sono dovute all'applicazione di sostanze chimiche potentemente irritanti. Nel 2009 il professor Ezio Fulcheri, docente di anatomia patologica all'universit\u00e0 di Genova, dichiarer\u00e0 che, secondo la scienza, non esistono sostanze in grado di tenere aperte le ferite per cinquant'anni, impedendone la naturale evoluzione, senza complicazioni, senza conseguenze per i muscoli, i nervi, i tendini: \"Le dita del frate stimmatizzato erano sempre affusolate, rosee e pulite: con ferite che trapassavano il palmo e sbucavano sul dorso della mano, avrebbe dovuto avere le dita gonfie, tumefatte, rosse, e con un'importante impotenza funzionale\".\nLe \"stigmate\" di padre Pio non includevano solamente le cinque ferite, ma anche, secondo le testimonianze, segni della flagellazione e segni della coronazione di spine, a volte invisibili, cos\u00ec come la transverberazione del petto\nBeata Anna Katharina Emmerick.\nAlla Beata Anna Katharina Emmerick, oltre alle stigmate, vengono attribuite altre doti sovrannaturali quali: levitazione, bilocazione, divinazione ed estasi.\nNel suo resoconto \"La dolorosa Passione del Nostro Signore Ges\u00f9 Cristo\" descrive delle visioni avute sulla Passione di Ges\u00f9, alcune in modo molto cruento.\nBeata Anna Rosa Gattorno.\nReligiosa genovese, la beata Anna Rosa Gattorno, nata nel 1831, avrebbe ricevuto nel 1862 il dono delle stigmate occulte.\nMar\u00eda de Le\u00f3n Bello y Delgado.\nSuor Mar\u00eda \u00e8 conosciuta per vari fenomeni, fra cui: levitazioni, estasi, bilocazioni, ipertermie, stigmate e chiaroveggenza.\nTeresa Neumann.\nUn altro caso \u00e8 quello della serva di Dio Teresa Neumann, contadina tedesca, che ebbe nelle mani e nei piedi le stimmate, che attribu\u00ec alla passione di Ges\u00f9. Dall'anno 1926 ogni gioved\u00ec, fino alle 15 di ogni venerd\u00ec, la Neumann vedeva aprirsi queste misteriose ferite, che versavano copiosamente sangue per poi richiudersi. Il fenomeno dur\u00f2 36 anni, fino al giorno della sua morte. Il caso fu controverso, in particolare per il verificarsi di altri fenomeni mistici. Nel 1928 padre Agostino Gemelli incontr\u00f2 la mistica, in qualit\u00e0 di medico e di commissario di papa Pio XI, e dichiar\u00f2: \"Avendo visitato con la massima attenzione Teresa Neumann, dichiaro che non c'\u00e8 assolutamente nessuna traccia di isterismo e, naturalmente, che le sue condizioni non sono scientificamente spiegabili\".\nAlcune fonti riportano che il professor Paul Martini (direttore della clinica medica dell'universit\u00e0 di Bonn) l'ha sorvegliata durante alcune ricerche alla fine degli anni venti; questi avrebbe osservato che il sangue iniziava a fluire dalle ferite solo dopo che lui veniva invitato ad uscire dalla stanza dove si trovava la Neumann come se qualcosa \"dovesse esser nascosto agli osservatori\". Lo stesso Martini dichiar\u00f2 che un campione di sangue da lui prelevato per un'analisi risult\u00f2 essere di origine mestruale. Inoltre, il fenomeno del sanguinamento, iniziato nel 1926, prosegu\u00ec fino alla morte della mistica, avvenuta nel 1962 all'et\u00e0 di 64 anni. I sostenitori dell'autenticit\u00e0 dei fenomeni asseriscono che le ferite, non trattate, non sarebbero mai andate incontro a infezioni.\nAltre fonti affermano che le forme delle sue stimmate cambiarono, da rotonde a quadrate, solo dopo che lei era venuta a sapere che i Romani usavano chiodi a base quadra per le crocifissioni.\nMarta Robin.\nMarta Robin \u00e8 stata una mistica cattolica francese: colpita da paralisi, ricevette il dono delle stigmate nel 1930.\nLe sofferenze della mistica sono descritte nei suoi quaderni.\nBeata Elena Aiello.\nElena Aiello \u00e8 stata una religiosa italiana, fondatrice dell'istituto religioso delle Suore minime della Passione di Nostro Signore Ges\u00f9 Cristo; si occup\u00f2 soprattutto dei bambini abbandonati.\nAvrebbe ricevuto il dono delle stigmate, dal Venerd\u00ec santo al Sabato santo di ogni anno.\nNatuzza Evolo.\nNatuzza Evolo \u00e8 stata una mistica italiana: avrebbe ricevuto il dono delle stigmate, durante la Quaresima di ogni anno.\nSanta Margherita Bays.\nLa beata Margherita Bays, terziaria francescana, avrebbe ricevuto le stigmate nel 1854.\nBeata Speranza di Ges\u00f9.\nLa beata Speranza di Ges\u00f9 avrebbe ricevuto, tra i doni mistici, anche le stigmate.\nIl ruolo dell'iconografia religiosa.\nSiamo abituati a vedere le stigmate come un fenomeno estatico che si localizza anatomicamente sui palmi e/o sui dorsi delle mani dei soggetti portatori. Questa posizione anatomica sembrerebbe storicamente scorretta, perch\u00e9, in apparenza, una crocefissione in cui i chiodi fossero infissi sui palmi e i dorsi delle mani avrebbe provocato una grande lacerazione nonch\u00e9 frantumazione delle ossa della mano: infatti i tessuti molli e le ossa interessate non sono in grado di reggere il peso del corpo umano. Si \u00e8 osservato che sul polso, nella parte finale dell'ulna e del radio nell'intercapedine che si collega alla mano esiste un piccolo spazio, definito di Destot, attraverso cui sarebbe estremamente semplice poter inserire un chiodo.\nQueste due ossa, che formano i nostri avambracci, sono infatti disposte in modo da creare una intercapedine naturale attraverso cui venivano conficcati i chiodi per le crocifissioni. I reperti storici ci dimostrano come nella Palestina romana questa locazione fosse l'unica attraverso cui venivano fatti passare i chiodi di questa atroce condanna a morte; ogni resto umano ritrovato di persona sottoposta al supplizio presenta infatti delle lesioni e delle scheggiature proprio in corrispondenza di queste ossa. Verosimilmente, vera o falsa che sia, anche nella Santa Sindone custodita a Torino al crocifisso si nota la fuoriuscita dei chiodi dalla parte posteriore dei polsi, tra l'ulna e il radio. Al riguardo, una disamina ampia ed articolata, con numerosi riferimenti bibliografici, riguardante gli studi anatomici che hanno asseverato tale collocazione dei chiodi, nonch\u00e9 il loro stesso utilizzo messo in discussione da alcune fonti, \u00e8 contenuta in Eva Cantarella, I supplizi capitali in Grecia e a Roma, pagg. 190-198, Milano, Rizzoli, 1996 (1991).\nLa stimolazione meccanica effettuata sul nervo posto nello spazio di Destot porterebbe inoltre ad una flessione del dito pollice sul palmo della mano e infatti anche nell'immagine impressa nella Sindone il pollice non \u00e8 visibile. Studi anatomici moderni hanno mostrato che i chiodi potevano essere infissi sulla mano, specificamente sulla parte superiore del palmo, con fuoriuscita dalla parte posteriore del polso, in una posizione tale da poter sopportare il peso di un corpo umano e al contempo senza fratturare le ossa della mano."}
{"id": "1412696", "revid": "110157", "url": "https://it.wikipedia.org/wiki?curid=1412696", "title": "Meliteieis", "text": "Meliteieis () \u00e8 un ex comune della Grecia nella periferia delle Isole Ionie (unit\u00e0 periferica di Corf\u00f9) con 6.690 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Corf\u00f9."}
{"id": "1412706", "revid": "857138", "url": "https://it.wikipedia.org/wiki?curid=1412706", "title": "William Talman", "text": ""}
{"id": "1412710", "revid": "767487", "url": "https://it.wikipedia.org/wiki?curid=1412710", "title": "Spazio di Sobolev", "text": "In matematica, uno spazio di Sobolev \u00e8 uno spazio vettoriale di funzioni munito di una norma che \u00e8 combinazione delle norme Lp della funzione stessa e delle sue derivate deboli fino ad un certo ordine. Rispetto a tale norma lo spazio \u00e8 completo, e quindi di Banach.\nNello specifico, uno spazio di Sobolev formula_1 \u00e8 uno spazio di funzioni formula_2 definite su un sottoinsieme formula_3 tali per cui sono integrabili la formula_4-esima potenza del valore assoluto di formula_5 e delle sue derivate deboli fino all'ordine formula_6. La norma di una funzione formula_7 viene definita come:\n\u00e8 integrabile sia localmente che in formula_9, cio\u00e8:\nCi sono diverse scelte per la norma di formula_11. Le due presentate nel seguito sono fra le pi\u00f9 comuni e sono equivalenti nel senso di equivalenza delle norme:\ne:\nLo spazio formula_11 dotato di ciascuna delle due \u00e8 uno spazio di Banach. Nel caso in cui \"p\" sia finito, formula_11 \u00e8 anche uno spazio separabile. Come notato precedentemente, \u00e8 convenzione indicare formula_16 con formula_17.\nGli spazi di Sobolev di ordine frazionario formula_18, con formula_19, possono essere definiti per mezzo della trasformata di Fourier come fatto in precedenza:\nTuttavia, se formula_21 \u00e8 un dominio non periodico come formula_22 o il toro formula_23, questa definizione non \u00e8 sufficiente, dato che la trasformata di Fourier di una funzione definita in un dominio aperiodico \u00e8 difficile da definire. Fortunatamente esiste una caratterizzazione intrinseca degli spazi di Sobolev (di ordine frazionario) che \u00e8 essenzialmente l'analogo in formula_24 della continuit\u00e0 di Holder. Un prodotto interno equivalente per formula_25 \u00e8 dato da:\ndove formula_27, con \"k\" un intero e formula_28. Si noti che la dimensione \"n\" del dominio appare in questa formula per il prodotto interno.\nEsempi.\nIn dimensioni pi\u00f9 elevate non vale pi\u00f9 il fatto che, ad esempio, formula_29 contiene solo funzioni continue. Infatti, si consideri formula_30 che appartiene a formula_31, dove formula_32 \u00e8 la palla di raggio unitario in tre dimensioni. Per \"k\" sufficientemente grande formula_11 contiene solo funzioni continue, ma per quale \"k\" questo sia gi\u00e0 vero dipende sia da \"p\" che dalla dimensione. Per esempio, come si pu\u00f2 facilmente verificare usando le coordinate sferiche polari, la funzione formula_34 definita sulla palla \"n\"-dimensionale e data da:\nappartiene a formula_36 se e solo se:\nImmersione di Sobolev.\nSia formula_38 lo spazio di Sobolev di una variet\u00e0 compatta di Riemann di dimensione \"n\", in cui \"k\" pu\u00f2 essere un numero reale qualsiasi e formula_39 (per formula_40 lo spazio di Sobolev formula_41 \u00e8 definito come lo spazio di Holder formula_42, dove formula_43 e formula_44.). Il teorema di immersione di Sobolev afferma che se formula_45 e formula_46 allora:\ne l'inclusione \u00e8 continua. Inoltre se formula_48 e formula_49 allora l'inclusione \u00e8 completamente continua. Questa propriet\u00e0 \u00e8 nota come teorema di Kondrakov.\nFunzioni in formula_50 hanno tutte le derivate di ordine minore di formula_6 continue, quindi questo determina delle condizioni particolari negli spazi di Sobolev in cui le derivate sono continue. In maniera non formale si pu\u00f2 dire che con queste immersioni si pu\u00f2 convertire una stima in formula_52 con una sulla limitatezza e ci\u00f2 \"costa\" 1/\"p\" derivata per ogni dimensione.\nTracce.\nSia formula_53. Se formula_54 \u00e8 un insieme aperto tale che il suo contorno formula_55 \u00e8 \"sufficientemente regolare\", allora si pu\u00f2 definire la funzione traccia (cio\u00e8 la restrizione) formula_56 come:\ncio\u00e8 formula_58 ristretta a formula_55. La funzione traccia formula_56 cos\u00ec definita ha dominio formula_61 e codominio formula_62. Per essere pi\u00f9 precisi, formula_56 \u00e8 prima definita per funzioni infinitamente differenziabili e poi viene estesa con continuit\u00e0 a formula_61. Si noti che in questo passaggio si perde met\u00e0 derivata.\nIdentificare il codominio della funzione traccia per formula_65 \u00e8 molto pi\u00f9 difficile, e richiede le tecniche dell'interpolazione reale. Gli spazi che ne derivano sono gli spazi di Besov. Nel caso degli spazi formula_65 non si perde mezza derivata, ma 1/\"p\"."}
{"id": "1412715", "revid": "767487", "url": "https://it.wikipedia.org/wiki?curid=1412715", "title": "In My Chair (singolo)", "text": "In My Chair \u00e8 una canzone della rock band Status Quo pubblicata come singolo nell'ottobre del 1970.\nLa canzone.\nLa canzone \u00e8 uno dei primi pezzi ad essere scritti dalla coppia di autori Francis Rossi/Bob Young e viene composta di getto nel corso di un pomeriggio nella cucina della casa di famiglia di Francis.\nSi tratta di un boogie-woogie lento, semplice e cadenzato, inciso con la voce quasi sussurrata di Francis a duettare con gli assolo della sua Fender Telecaster, in una base ritmica tipicamente blues.\nIl singolo viene scarsamente trasmesso dalle radio, ma rimane in classifica per 14 settimane (con un picco al n. 21 UK) divenendo, negli anni successivi, uno dei momenti pi\u00f9 amati dei concerti live.\nIl brano, in origine, viene pubblicato solo come singolo. Nel 2003 \u00e8 stato incluso come bonus track nella ristampa CD dell'album \"Ma Kelly's Greasy Spoon\" uscito anch'esso nel 1970.\nRistampa.\nIl 45 giri pubblicato nel giugno 1979 costituisce la ristampa del classico brano boogie rock gi\u00e0 distribuito dagli Status Quo come singolo nel 1970.\nParte delle copie vengono pubblicate in versione \"flexi disc\" ed allegate in omaggio ad una edizione speciale della rivista musicale \"Record Mirror\". La nuova pubblicazione del brano avviene ad opera della Pye Records per promuovere l'antologia \"Just for the Record\", una raccolta di brani incisi nei primi anni di storia della band."}
{"id": "1412717", "revid": "287204", "url": "https://it.wikipedia.org/wiki?curid=1412717", "title": "Singur", "text": " \nSingur \u00e8 una citt\u00e0 dell'India di 19.539 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 48' 33 N e 88\u00b0 13' 46 E e ha un'altitudine di 13 .\nSociet\u00e0.\nEvoluzione demografica.\nAl censimento del 2001 la popolazione di Singur assommava a 19.539 persone, delle quali 10.018 maschi e 9.521 femmine. I bambini di et\u00e0 inferiore o uguale ai sei anni assommavano a 1.705, dei quali 864 maschi e 841 femmine. Infine, coloro che erano in grado di saper almeno leggere e scrivere erano 14.783, dei quali 8.066 maschi e 6.717 femmine.\nEconomia.\nLa zona \u00e8 nota soprattutto per la controversa destinazione di vaste aree attualmente agricole alla costruzione di un impianto industriale della Tata che, in collaborazione con l'italiana FIAT, intende produrre in loco a partire dal 2008 un nuovo modello di auto \"low cost\".\nA favore della lotta dei contadini si \u00e8 schierata anche la scrittrice e saggista Arundhati Roy, oltre a diverse forze politiche indiane come il Trinamool Congress Party e i Naxaliti. Il governo del Bengala Occidentale, guidato dal leader del Partito Comunista d'India (Marxista), Buddhadeb Bhattacharjee, \u00e8 invece favorevole al nuovo impianto."}
{"id": "1412719", "revid": "21079", "url": "https://it.wikipedia.org/wiki?curid=1412719", "title": "Numeri coprimi", "text": ""}
{"id": "1412721", "revid": "1381093", "url": "https://it.wikipedia.org/wiki?curid=1412721", "title": "Radio RockFM", "text": "Radio RockFM \u00e8 stata un'emittente radiofonica FM locale privata con sede a Milano, nata da un'idea di Gigio d'Ambrosio.\nStoria.\nNata sulle ceneri del progetto \"Radio Gold\" agli inizi degli anni novanta, da una frequenza ridondante di Radio Milano International (98,700\u00a0MHz a Milano, che ha ospitato Radio 105 Classics e adesso Virgin Radio e che fu attivata nel 1976 da Radio Blackout) per volere di Gigio D'Ambrosio e di Angelo Borra, che affidarono la realizzazione tecnica a Canio Caprarella, allora responsabile tecnico di Radio 101.\nIl primo a prendere in mano la radio \u00e8 DJ Ringo che inizia a registrare per coprire la fascia notturna, poi inizia la prima diretta e coinvolge altri artisti e conduttori radiofonici. La radio si impone dedicando completamente la selezione musicale alla musica Rock in tutti i suoi generi. Trasmettere musica rock, anche non commerciale, attira la nicchia degli appassionati meno convenzionali di musica rock. Il primo editore ci aveva creduto, dedicandogli le poche risorse eccedenti per la copertura della rete primaria, cos\u00ec consentendone la diffusione anche in Piemonte, Liguria e Toscana.Il direttore Marco Garavelli (ex Radio Peter Flowers), ha cercato per anni di coniugare l'esigenza di diffondere un prodotto particolare con dei budget minimi. Il seguito verso questa radio venne dimostrato anche dalla partecipazione di pubblico ai cosiddetti \"Rock Fm Party\", che si svolgevano periodicamente nelle varie regioni in cui la radio era raggiungibile via etere; in alcuni casi, pochi mesi dopo l'accensione di una nuova frequenza, erano gli stessi ascoltatori a chiedere un \"Rock Fm Party\" nella loro citt\u00e0, come avvenuto a Torino e Padova.\nIl colpo di grazia arriv\u00f2 con le vicende giudiziarie del 2003, che travolsero la vecchia propriet\u00e0 e condussero Radio One-O-One Network nell'alveo di Arnoldo Mondadori Editore. In quel periodo vennero spente alcune frequenze: la prima a soccombere fu quella di Torino che, acquisita con riserva di propriet\u00e0 dai Borra, al mancato pagamento ritorn\u00f2 nella piena disponibilit\u00e0 del titolare originario.\nCon l'acquisto da parte del gruppo Monradio, venne acquisita anche una partecipazione nella societ\u00e0 editrice di Rock FM, nei limiti di quello che l'ordinamento giuridico consente, posta l'impossibilit\u00e0 di essere contemporaneamente titolari di concessioni nazionali e locali. La nuova compagine societaria non ha mai creduto nel progetto, lasciando la radio priva di qualsiasi supporto in termini di frequenze e pubblicit\u00e0, ma tuttavia la radio fu in grado di gestirsi per alcuni anni.\nNell'ultimo anno venne modificata la formula di Rock Fm: in precedenza la rotazione musicale mischiava sapientemente le ultime novit\u00e0 discografiche nel campo del rock con i classici del passato, senza alcuna distinzione di genere: erano contemplati tutti gli stili rock (metal, progressive, country, blues, ecc.) e non vi erano problemi nel trasmettere integralmente brani di lunghezza superiore ai tradizionali 3-4 minuti. A partire dal 2007 la radio venne convertita in una \"classic radio\", dedicando il suo palinsesto quasi esclusivamente a brani del passato e relegando le novit\u00e0 discografiche in pochi orari prestabiliti: se questo cambiamento rese felici gli amanti del rock pi\u00f9 tradizionale, ridusse drasticamente il numero di artisti e canzoni in archivio, oltre a scontentare gli amanti dei suoni pi\u00f9 recenti che cercavano in Rock Fm qualche consiglio riguardo alle nuove uscite discografiche. Nonostante la rotazione continuasse a contemplare i vari stili del rock, la radio si standardizz\u00f2 verso un suono decisamente pi\u00f9 vintage: venne dato maggior spazio a stili come l'hard rock, il progressive e l'heavy metal dei primi anni 80, eliminando quasi completamente generi pi\u00f9 recenti, come lo speed metal o il nu-metal. Tuttavia Rock Fm continu\u00f2 a distinguersi per il fatto di non porsi limitazioni riguardo alla durata dei brani (specialmente riguardo ai classici del progressive rock) e senza fossilizzarsi sui cosiddetti \"classici\", trasmettendo anche brani pi\u00f9 ricercati o meno noti delle grandi band del passato.\nIl 26 marzo 2008, dopo alcuni giorni in cui i dj manifestarono nervosismo durante le dirette, fu annunciata la chiusura delle trasmissioni. Pur non essendo stata prevista la data ufficiale in cui le frequenze sarebbero state girate a R101, i dj concordarono di chiudere le trasmissioni il 31 maggio 2008, in modo da poter organizzare una celebrazione di commiato. Il giorno stesso sotto la radio in Via Vittor Pisani a Milano ci fu una grande festa di addio che costrinse l'amministrazione comunale a chiudere il traffico della famosa arteria milanese.\nLa chiusura.\nDall'annuncio della chiusura i DJ hanno invitato negli studi della radio coloro che negli anni hanno avuto a che fare con RockFM, a partire dai DJ del passato, fino ai membri dei pi\u00f9 importanti gruppi della scena rock. Una serie di eventi radiofonici, caratterizzati da esibizioni \"live\", interviste, trasmissioni speciali si sono susseguiti negli ultimi mesi di vita della radio, concentrandosi nell'ultima settimana (26 maggio - 31 maggio) e sfociando nella diretta di 24 ore iniziata alle 18:00 del 30 maggio 2008.\nLa diretta si \u00e8 quindi conclusa con i membri dello staff che hanno salutato il loro pubblico uno alla volta, ciascuno programmando il suo ultimo brano. Le trasmissioni sono terminate con una performance \"live\" di \"Rockin' in the Free World\" di Neil Young eseguita dagli stessi DJ e proseguita in strada insieme alla folla accorsa sin dal giorno prima sotto gli studi della radio.\nIn occasione della chiusura, \u00e8 stata organizzata una diretta di 24 ore, iniziata alle ore 18:00 del 30 maggio 2008, durante la quale si \u00e8 voluta celebrare la \"festa\" della radio insieme a coloro che nei 18 anni hanno collaborato a RockFM. La diretta \u00e8 stata aperta con Gigio d'Ambrosio, l'ideatore della radio.\nDalle ore 18.00 del 31 maggio 2008 i DJs che lavoravano per l'emittente hanno cessato di trasmettere. In quel periodo era stata vagliata l'idea di trasmettere, dopo la chiusura, esclusivamente silenzio in segno di protesta, ma per legge questo non \u00e8 possibile, pertanto le frequenze hanno continuato a trasmettere musica rock per alcuni giorni, prima di essere convertite a R101. Anche sul sito ufficiale lo streaming ha continuato a trasmettere musica a rotazione per diverse settimane, intervallando alcuni brani con i tipici jingle della radio. Inoltre, nonostante fossero state eliminate le pagine dedicate ai dj e al palinsesto della radio, il sito veniva aggiornato regolarmente, anche se si trattavano per lo pi\u00f9 di notizie legate alla storia del rock.\nPertanto ai tempi si pens\u00f2 Rock Fm potesse continuare ad esistere sotto forma di webradio, anche se priva della presenza umana. L'editore, infatti, \u00e8 l'unico proprietario del logo e del marchio \"Rock Fm\", (nonch\u00e9 dei jingle e dell'archivio di tutte le registrazioni) e quindi, i dj che vi hanno lavorato non avrebbero potuto utilizzarli legalmente, nel caso avessero deciso di far rinascere il progetto. Da alcuni anni era possibile ascoltare questa radio anche via internet, podcast e via satellite. Tuttavia, durante l'estate, il sito ufficiale venne ridotto ad un'unica pagina e, successivamente, \u00e8 stato chiuso, anche se il dominio continua ad appartenere al gruppo Mondadori, che in futuro potr\u00e0 ancora disporre del marchio \"Rock Fm\" e dei suoi archivi. Pertanto al momento non esiste pi\u00f9 alcuna traccia \"Radio Rock Fm\", a parte il sito della \"Rockfamily\", punto di ritrovo degli ex ascoltatori.\nLa radio, inizialmente di carattere locale lombardo, ha gradualmente espanso le frequenze arrivando in Toscana e Liguria.\nTra i vari conduttori e collaboratori che sono passati per \"Radio RockFM\" si ricordano: DJ Ringo, Stefano Monticelli, Ilario lo Russo, Dj Gaucho, Titti Angeramo, Gra Gra Melzi, Dj Roccia, Canio Caprarella, Elena Di Cioccio (diventata poi VJ su All Music), Riccardo Vianello, Nicola Pelucchetti, Odette Di Maio, Claudio Sorge, Stefano Cerati, Barbara Caserta e Fabrizio Panarese.I Conduttori che hanno accompagnato la radio fino alle 18.00 del 31 maggio 2008 sono stati: Dj Ariel, Chuck Bird, Giulio Caperdoni, Dj Claudia, Mox Cristadoro, Max De Riu, Maurizio Faulisi, Roberto \"Freak\" Antoni, Marco Garavelli, Il Metius, Edo Rossi, Fabio Treves\nProgrammi trasmessi.\n\"Pane Burro e Rock'n'Roll\".\n\"Pane Burro e Rock'n'Roll\" andava in onda dal luned\u00ec al venerd\u00ec dalle 7.00 alle 9.00; condotto dal Dj Ariel con il supporto di Roberto \"Freak\" Antoni. Spesso i due conduttori interpretavano, grazie a un distorsore vocale, due cavie da laboratorio, il topo \"Frigo\" (nome di un vecchio \"animale di plastica\" del Dj Ariel) e il topo \"Rogna\", nelle cui disavventure non mancano di maledire gli \"umani\" per gli esperimenti che conducono su di loro.Alle volte Freak Antoni e Dj Ariel interpretavano una scenetta dove Freak, posseduto del demonio, cominciava a parlare al contrario. Lo scopo era di recitare frasi che potevano essere ascoltate al rovescio, i palindromi.La trasmissione conteneva numerosissime rubriche dove richiedevano la partecipazione del pubblico. Tra le varie rubriche si ricordano:\n\"L'almanacco del giorno che Fu\".\nI conduttori ricordavano compleanni eccellenti ed eventi, soprattutto legati al mondo della musica, occorsi giorno per giorno.\n\"Campagna a favore di Ognissanti\".\nNel tentativo di andare \"contro\" la festa di Halloween, i conduttori fecero gli auguri a tutti quelli che un santo vero e proprio non ce l'hanno. La particolarit\u00e0 di questa rubrica fu che il redazionista dovette pagare 10\u20ac alla coppia di conduttori per ogni santo che in realt\u00e0 esiste e che i radioascoltatori segnalarono.\n\"La patente da \"Vero\" Rocker\".\nI conduttori proponevano un test attitudinale dove fanno domande a triplice soluzione per saggiare la preparazione dei radioascoltatori su vari temi musicali, come ad esempio fatti noti della vita di musicisti Rock. Le domande per\u00f2 non avevano un riscontro con l'ascoltatore, il quale in sua coscienza si aggiunge o toglie punti dalle proprie \"patenti da Vero Rocker\". Tali patenti erano ottenibili durante alcune manifestazioni \"live\" dove era presente il Dj Ariel.\n\"Davide contro Golia (La Nicchia vincer\u00e0)\".\n\"Pane Burro e Rock'n'Roll\" si era fissato come scopo quello di vincere le grandi radio nazionali nella gara dell'audiradio. Chiesero quindi l'aiuto dei radioascoltatori, i quali, ad esempio, fecero pratica di \"spionaggio\" delle radio pi\u00f9 grandi per poi commentare le rubriche che vanno in onda dalle 7.00 alle 9.00 in modo da valutare la concorrenza; tra le altre radio, sono state \"spiate\": M2o, Radio Deejay e Radio Zeta.\n\"La finestra di ROCK FM sul mondo\".\nI dj Ariel e Roberto \"Freak\" Antoni si collegavano telefonicamente con una fantomatica radio nipponica chiamata \"Cakkio Radio Tokio\" per ascoltare il prodotto del panorama Rock giapponese. Il collegamento finiva puntualmente in tragedia, di solito con il suicidio della persona dall'altra parte della cornetta.\n\"Diventate Musicisti Rock con la bocca\".\nI due conduttori chiamavano durante la diretta i radioascoltatori, previamente iscrittisi a questo \"servizio\", e li facevano esibire in un provino dove suonavano uno strumento a loro scelta, con un brano a loro scelta, con la sola particolarit\u00e0 di dover mimare il suono di detto strumento con rumori prodotti dalla loro bocca. La naturale continuazione del provino avrebbe dovuto essere un gruppo rock \"che suona con la bocca\".\n\"\u00c8 solo rock'n'roll ma mi piace (It's Only Rock 'n' Roll, but i like it)\".\nDal 2 aprile 2008 \"(l'anno della svolta...contro il muro)\" il programma assunse questo nome; sostanzialmente il modo di conduzione \u00e8 lo stesso, con l'unica differenza che durante la trasmissione vengono trasmesse registrazioni dei radioascoltatori che descrivevano cos'\u00e8 il \"rock'n'roll\" per loro; i radioascoltatori si mettevano in contatto con i conduttori tramite sms o email e poi venivano richiamati per registrare il loro messaggio.Questa iniziativa nacque soprattutto alla luce della prossima, all'epoca, chiusura delle trasmissioni radio per scelte editoriali.\n\"Easy Rider\".\n\"Easy Rider\", inizialmente trasmesso in fascia serale, andava in onda dal luned\u00ec al venerd\u00ec dalle 12.00 alle 14.00; per tutto il mese di maggio ritorn\u00f2 all'orario serale dalle 21.00 alle 23.00; condotto da Mox Cristadoro. Il riferimento al film Easy Rider \u00e8 pi\u00f9 che ovvio.La trasmissione nacque per dare un senso alla collezione di dischi di Mox Cristadoro, su sua stessa ammissione, infatti tutti i giorni proponeva pezzi da vinili che portava direttamente da casa sua. Era facile che durante il programma intervenissero ospiti, soprattutto musicisti, per parlare di musica, in un'atmosfera che ricorda le radio libere degli anni settanta.\n\"Eclettica\".\n\"Eclettica\" andava in onda dal luned\u00ec al venerd\u00ec dalle 19.00 alle 20.00; condotta da Giulio Caperdoni, la trasmissione regalava incipit letterali e cinematografici tra una canzone e l'altra.\nRispetto alle altre trasmissioni, questa era sicuramente la pi\u00f9 peculiare ed \"eclettica\" appunto.La trasmissione era forte di uno \"zoccolo duro\" di ascoltatori affezionati che non mancavano di proporre \"feedback\" per ogni scelta effettuata da \"Giulio Caperdoni\". Il suo unico obiettivo era quello di portare alla luce nuovi, innovativi e particolari brani e gruppi musicali, ma spesso vennero proposti pezzi o artisti dimenticati nel passato, incluso facendo speciale attenzione forte alla scena emergente italiana; a questa trasmissione infatti il merito di aver fatto conoscere, dal 1994 al 2008, vari gruppi italiani ad un pubblico pi\u00f9 ampio, tra i tanti si ricordano il primo demo dei Negramaro, come anche Scisma, Bugo, Davide Van de Sfroos, Shandon, Meganoidi.\nDopo la chiusura di RockFM \"Eclettica\" continua ad esistere, avendo trovato accoglienza sulle frequenze delle principali radio alternative italiane: Radio Sherwood, Radio Lupo Solitario, Radio Onde Furlane, Radio Citt\u00e0 Fujiko, Radio Citt\u00e0 Aperta, Radio Base Popolare Network, Contatto Radio, Radio Studio A Network, Radio Ciroma, Radio Insieme, Radio Popolare Verona, Radio Wave.\n\"Blues Express\".\nFabio Treves conduceva \"Blues Express\" in onda tutti i luned\u00ec dalle 17.00 alle 18.00 per far conoscere la musica del diavolo anche agli amanti del Rock. Il programma doveva il suo nome all'omonimo libro pubblicato nel 1989 proprio dal conduttore \"Fabio Treves\". Negli anni (dal 1993 al 2008) sono stati ospiti eccellenti della trasmissione personaggi come: ZZ Top, Jonny Lang, Robben Ford, Huey Lewis, Jerry Portnoy, Willy Deville, Clarence \"Gatemouth\" Brown, Jono Manson, Little Steven, Chuck Leavell, James Cotton, Billy Branch, John Popper Sugar Blue, Joe Bonamassa, ed Eugenio Finardi.\n\"Hard 'n' Heavy\".\nCondotto da anni da Marco Garavelli, al quale si aggiunse dall'ottobre 2004 Simone Scavo come autore, \"Hard 'n' Heavy\" andava in onda dal luned\u00ec al venerd\u00ec dalle 20.00 alle 21.00. Il programma si occupava di tutto quanto riguarda il panorama hard rock, heavy metal e tutti i derivati e simili (stoner, epic metal, AOR ecc.) proponendo tanto novit\u00e0 come classici. Le puntate del venerd\u00ec erano dedicate ai \"live\", notizie e curiosit\u00e0 di due gruppi, uno hard rock e uno metal. Le sigle del programma furono composizioni esclusive ed originali del gruppo Arachnes.\n\"Good Rockin' Tonight\".\n\"Good Rockin' Tonight\" andava in onda il luned\u00ec e il gioved\u00ec (in replica) dalle 23.00 alle 24.00 ed era condotto da Maurizio Faulisi. Le sonorit\u00e0 che caratterizzavano questo programma provenivano direttamente dagli anni cinquanta, quando nasceva il Rock and roll, venivano per\u00f2 trasmessi anche brani attuali di gruppi che mantengono vivi gli spiriti pi\u00f9 nostalgici.\n\"Country Skyline\".\n\"Country Skyline\" andava in onda il marted\u00ec e il venerd\u00ec (in replica) dalle 23.00 alle 24.00 ed era condotto da Maurizio Faulisi. Il programma si proponeva esplorare le \"radici\" del Rock attuale entrando dentro gli stili musicali d'oltre oceano che l'hanno originato, come Roots rock, Country, Blues, Bluegrass, Cajun, Honky Tonk, Gospel ecc.\n\"Garage Land\".\n\"Garage Land\" andava in onda il mercoled\u00ec e il sabato dalle 23.00 alle 24.00 ed era condotto da Maurizio Faulisi e Il Metius. La trasmissione, in un'atmosfera che vuole i conduttori al margine della legalit\u00e0, proponeva sonorit\u00e0 Beat, Garage rock degli anni sessanta, punk e Garage punk; concentrandosi soprattutto su gruppi che non appartengono alle grandi scene musicali.\n\"Backstage Pass\".\n\"Backstage Pass\" era un piccolo spazio curato da Chuck Bird che andava in onda 2 volte al giorno (una intorno alle 11.30 e una intorno alle 17.00) dal luned\u00ec al venerd\u00ec. Trattavasi di piccole parentesi dove Chuck Bird raccontava aneddoti riguardanti personaggi del mondo della musica rock, punk, ecc. che per\u00f2 non hanno un ristretto interesse musicale; l'aneddoto era poi seguito da un brano musicale concernente la celebrit\u00e0 protagonista del breve racconto.\n\"Early Bird Special\".\n\"Early Bird Special\" andava in onda dal luned\u00ec al venerd\u00ec dalle 6.00 alle 7.00; condotto da Chuck Bird, doveva il suo nome a un tipico men\u00f9 servito nelle strade interstatali statunitensi.\n\"Frigidaire\".\nCondotto dal Ariel, \"Frigidaire\", andava in onda dal luned\u00ec al venerd\u00ec dalle 15.00 alle 17.00; il programma era caratterizzato dalla forte presenza dei radioascoltatori che spesso intervenivano nelle \"cialtronaggini\" del conduttore. Per tutta la durata del programma il Dj Ariel si faceva \"aiutare\" da pupazzi e oggetti inanimati con un unico punto in comune: dovevano fare rumore (altrimenti non potevano sentirsi in radio). Tra gli oggetti inanimati che lo hanno accompagnato si ricordano: il Topo-Frigo, Mr. Trombetta, Mr. Trombone, Fino il Delfino, la mucca Camilla e la mitica pistola del pistola da pistoia. I nomi degli oggetti inanimati venivano decisi dal pubblico durante le ore di trasmissione. Da notare la particolare fama di portafortuna che circonda Mr. Trombetta, il quale anche in \"Pane Burro e Rock'n'Roll\" continua ad essere richiesto dai radioascoltatori.Frequentemente il Dj Ariel ospitava interviste e piccole performance \"live\" di gruppi italiani e non, i quali a volte rilasciavano canzoni che poi venivano utilizzate come sigla del programma, come, ad esempio, \u00e8 capitato ai Marta sui tubi\n\"Mad Max\".\nCondotto da Max de Riu, il nome del programma vuole chiaramente richiamare il film Mad Max (Interceptor in italiano) con Mel Gibson; la sigla infatti riportava spezzoni della colonna sonora del terzo episodio della saga: \"We don't need another hero\" di Tina Turner; \"Mad Max\" andava in onda dal luned\u00ec al venerd\u00ec dalle 11.00 alle 13.00, la conduzione del programma era caratterizzata dalla funzione di \"radio di servizio\" che Max de Riu cercava di darle, andando quindi a informare i radioascoltatori su vita morte e miracoli dei personaggi del rock; in questo riceveva settimanalmente un aiuto da Barbara Caserta (il mercoled\u00ec), della redazione di Rock Hard (rivista), per approfondimenti.\n\"La Strana Coppia\".\n\"La Strana Coppia\", riferita alla coppia di presentatori Dj Claudia e Max De Riu, andava in onda il venerd\u00ec sera; i presentatori si stuzzicavano sulla dualit\u00e0 maschio/femmina per intrattenere i radioascoltatori.\n\"Rock FM - The Movie\".\n\"Rock FM - The Movie\" era un programma di cinema condotto da Riccardo Vianello e andato in onda per diversi anni con frequenza settimanale. La trasmissione presentava film in uscita e trattava argomenti a sfondo cinematografico, inframezzando gli interventi a brani di musica rock tratti da colonne sonore.\n\"Witching Hour\".\nProgramma condotto da Luca che presentava musica metal underground, andava in onda il gioved\u00ec a mezzanotte per un'ora. La sigla iniziale era la canzone Witching Hour dei Venom, che dava appunto il nome al programma.\nRockFM All Stars Band.\nTrattasi di una band principalmente di cover di gruppi rock. La band principalmente svolge i suoi spettacoli durante alcuni DJ Set organizzati da alcuni dei membri del gruppo, come alternativa al classico \"mettere dischi\"; i componenti ufficiali sono: Dj Ariel (Chitarra), dj Max De Riu (Voce), Mox Cristadoro (Batteria) e Mr. Penguin (basso), membro dei Pay, e Edo Rossi (Chitarra).\nHanno partecipato come ospiti pi\u00f9 o meno fissi anche Toto (batteria, membro degli Snaporaz), Teo (chitarra, membro degli Snaporaz e dei Carneigra) e Barbara Caserta; altri Nuto e Orla della Bandabard\u00f2/Crazy Mama.Con la chiusura delle trasmissioni la band si \u00e8 battezzata per l'occasione Rockfamily All Stars Band durante il concerto del 1\u00ba giugno a Firenze; la band la stessa sera ha inoltre annunciato l'interruzione della sua attivit\u00e0 fino a che i vari membri non avranno un destino certo.\nIl gruppo \u00e8 tornato in attivit\u00e0 con il nome di Rock Fm All Stars Band, per non dimenticare una delle esperienze (Rock Fm) pi\u00f9 forti della loro vita.\nL'iniziativa.\nDalla data di annunciata chiusura delle trasmissioni radio (26 marzo) lo staff si \u00e8 mosso, spinto dalla voglia di mantenere unito un gruppo di persone oltre che un pubblico fedele da 18 anni, cercando di fare attivit\u00e0 fuori dal radiofonico, coinvolgendo i radioascotatori, cominciano con un \"Farewell Tour\" della Rock Fm All Stars Band, poi crearono la pagina \"Rockfamily.it\", inizialmente depositaria dei comunicati ufficiali della redazione, in un secondo momento, vero e proprio sito con un forum frequentato dagli ascoltatori e dai DJ.\nOspitati.\nDurante l'ultimo mese di trasmissione della radio, i componenti dello staff si sono recati ospiti di altre emittenti (radiofoniche e televisive), come Radio Popolare e come Rock TV popolarizzando il loro futuro come DJ all'interno di Radio Rock FM e commentando le varie motivazioni della interruzione delle trasmissioni."}
{"id": "1412729", "revid": "65774142", "url": "https://it.wikipedia.org/wiki?curid=1412729", "title": "AMF-Harley Davidson", "text": ""}
{"id": "1412730", "revid": "1305772", "url": "https://it.wikipedia.org/wiki?curid=1412730", "title": "Rockport", "text": ""}
{"id": "1412732", "revid": "767487", "url": "https://it.wikipedia.org/wiki?curid=1412732", "title": "Down the Dustpipe (singolo)", "text": "Down the Dustpipe \u00e8 una canzone della rock band Status Quo, pubblicata come singolo nel marzo del 1970.\nLa canzone.\nScritto dal compositore neozelandese Carl Grossmann, il brano ha una funzione determinante per il longevo gruppo inglese, sancendo il definitivo abbandono della corrente psichedelica e l'aggancio al genere boogie rock.\nLa band si propone al pubblico in una veste completamente rinnovata sia sotto il profilo musicale che sotto quello dell'immagine: il pezzo si fonda su una base armonica veloce e ritmata con pochi semplici accordi di basso e chitarra, pi\u00f9 l'armonica a bocca suonata da Bob Young, di fatto in questa fase, membro aggiunto al gruppo.\nIl singolo \u00e8 accompagnato da una intensa attivit\u00e0 concertistica in tutto il Regno Unito e, sebbene venga quasi del tutto ignorato dalle radio, riesce a stazionare per 17 settimane nelle charts britanniche arrivando fino al dodicesimo posto.\nIl brano, in origine, viene pubblicato solo come singolo. Nel 2003, \u00e8 stato incluso come bonus track nella ristampa CD dell'album \"Ma Kelly's Greasy Spoon\" uscito anch'esso nel 1970.\nSempre nel 2003, gli Status Quo ne hanno inciso una nuova versione per l'album \"Riffs\".\nNota:\nRistampa.\nSi tratta della prima di una lunga serie di ristampe di brani pubblicati come singoli dagli Status Quo nei primi anni di carriera, nella vigenza del primo contratto con la Pye Records.\nIl disco, pubblicato il 13 maggio 1977, \u00e8 in realt\u00e0 un maxi-single contenente quattro pezzi gi\u00e0 pubblicati dagli Status Quo in qualit\u00e0 di 45 giri: tutte le incisioni risalgono al biennio 1970 - 1971."}
{"id": "1412733", "revid": "87100", "url": "https://it.wikipedia.org/wiki?curid=1412733", "title": "Uaar", "text": ""}
{"id": "1412734", "revid": "767487", "url": "https://it.wikipedia.org/wiki?curid=1412734", "title": "Silvano Borgatta", "text": "Biografia.\nInizia a suonare negli anni settanta, nel gruppo di jazz rock torinese Venegoni &amp; Co, insieme a Gigi Venegoni.\nNegli anni '80 inizia l'attivit\u00e0 di session man, collaborando e suonando in studio e in tour con molti artisti, tra cui si ricordano Phil Collins, Ivano Fossati, Stadio, Lucio Dalla, Renato Zero, Caparezza, Enzo Jannacci, Ivan Graziani, Teresa De Sio, Rossana Casale, Fabio Concato, Steve Grossman, Alberto Fortis, Wilma Goich, Sunshine Gospel Choir, Edoardo Vianello, Mike Bloomfield, Henry Bergstrom, Valerio Liboni, Richard Shulzsberg, Mixo, Mal and The Primitives, Mario Acquaviva (di cui arrangia il 45 giri \"Rosa/Quaderno a quadretti\" pubblicato nel 1980 dall'Ascolto), Marco Bonino (per cui suona le tastiere nell'album \"Help Me to Hear\"). Dopo una lunga collaborazione, sia in studio che nei concerti, con Freak Antoni degli Skiantos, nel progetto di quest'ultimo \"Beppe Starnazza e i Vortici\" ha fondato i Mundo Libre, con il chitarrista Beppe \"Bip\" Gismondi, ed ha suonato, per un certo periodo insieme ad un altro grande della chitarra, Dave Sumner, proveniente dagli inglesi The Motowns. Compone musiche per film, documentari, spot pubblicitari.\nNel 1982 arrangia Immaginata contenuta nell'omonimo album di Enzo Maolucci, che accompagna anche in alcune date; nel 1985 arrangia anche l'album successivo, Tropico del toro. Nello stesso anno realizza la colonna sonora del film \"Vado a vivere da solo\", interpretata dal protagonista della pellicola, Jerry Cal\u00e0.\nSempre agli anni ottanta risale la sua collaborazione con i Cantovivo di Alberto Cesa.\nPer qualche anno ricopre il ruolo, alla Sugar di Caterina Caselli, di compositore/arrangiatore..\nNel 1996 collabora con Gipo Farassino, arrangiando il suo album 1996; l'anno seguente cura gli arrangiamenti dell'album I Ragazzi del Sole - Il meglio, in cui tre componenti del gruppo I Ragazzi del Sole reincidono alcuni loro successi riarrangiandoli (con altri brani inediti, tra cui due scritti da Borgatta con Valerio Liboni, \"Chi ci sar\u00e0 dopo di me\" e \"La mia frontiera\").\nNel 2006 coordina parte degli avvenimenti musicali nel corso delle olimpiadi invernali di Torino. A fine settembre partecipa alla cerimonia di apertura dei Mondiali di scherma di Torino suonando il pianoforte in una band composta da molti affermati musicisti italiani.\nNel 2007 partecipa al progetto \"Mondo cane\" portato nei teatri di tutto il mondo dal cantante dei Faith No More Mike Patton.\nNel 2010 \u00e8 consulente musicale per lo spettacolo teatrale \"Sulle ali della Sindone\" per la regia di Virgina Barrett.\nNel 2012 partecipa alla realizzazione del disco di Rocco Papaleo \"La mia parte imperfetta\".\nNel 2016 \u00e8 invitato a suonare nella Band ufficiale della Little Dream Fondation, di Phil Collins che suona, con il musicista, (ex batterista degli Genesis), a Ginevra, Losanna e Montreaux\nSempre nel 2016 suona le tastiere nel corso dell'Evento Celebrity Fight Night, organizzato, dal 7 al 13 settembre, da Andrea Bocelli, accompagnando il tenore italiano e i numerosi ospiti, tra i quali Zucchero Fornaciari, David Foster, Caroline Campbell e Jordan Smith.\nOltre alle tourn\u00e9e in Italia e all'estero con il Sunshine Gospel Choir, diretto da Alex Negro, dove ha ruolo di arrangiatore, oltre che tastierista nella Band che accompagna il coro e direttore musicale, si esibisce, quando gli \u00e8 possibile, in Trio, con Gigi Venegoni (Arti &amp; Mestieri) e la cantante Roberta Bacciolo, (Voci di Corridoio, Max Pezzali, Jovanotti) \n\u00c8 stato per qualche anno responsabile musicale della scuola artistica \"Art High School\", una sorta di master artistico per ragazzi che ogni anno si svolge per un mese al Ciocco, in Toscana.\nConsiderato uno dei migliori arrangiatori italiani, continua comunque a comporre e suonare in studio per molti artisti, gruppi di gospel, formazioni jazz.\nTra le altre cose, Silvano Borgatta \u00e8 autore ed esecutore, con Valerio Liboni, di \"Ancora Toro\", inno della squadra di calcio del Torino per quindici anni, nonch\u00e9 arrangiatore e produttore artistico dell'unico lavoro discografico di Alba Parietti."}
{"id": "1412735", "revid": "87100", "url": "https://it.wikipedia.org/wiki?curid=1412735", "title": "Unione Atei", "text": ""}
{"id": "1412736", "revid": "237256", "url": "https://it.wikipedia.org/wiki?curid=1412736", "title": "Sergei Lvovich Sobolev", "text": ""}
{"id": "1412737", "revid": "1546219", "url": "https://it.wikipedia.org/wiki?curid=1412737", "title": "Spazio lenticolare", "text": "In matematica, uno spazio lenticolare \u00e8 una particolare variet\u00e0 ellittica. Si tratta di una 3-variet\u00e0 avente una struttura di variet\u00e0 riemanniana con curvatura sezionale ovunque pari a +1. Uno spazio lenticolare \u00e8 indicato con\ne dipende da una coppia di interi coprimi formula_2. Gli spazi lenticolari sono 3-variet\u00e0 particolarmente semplici, il cui gruppo fondamentale \u00e8 un gruppo ciclico finito. \nDefinizione.\nSia formula_3 l'ipersfera in formula_4. Identificando formula_4 con formula_6, questa pu\u00f2 essere definita come\nSia formula_2 una coppia di interi coprimi, con formula_9.\nSia formula_10 la radice dell'unit\u00e0\nAnche l'elemento formula_12 \u00e8 una radice primitiva formula_13-esima dell'unit\u00e0. Si consideri l'applicazione lineare\nLa mappa formula_16 \u00e8 un isomorfismo lineare su formula_17. Poich\u00e9 formula_18, la formula_16 preserva la norma dei vettori e quindi manda formula_3 in s\u00e9. Letta su formula_4, \u00e8 rappresentata da una matrice ortogonale formula_22. Si tratta quindi di una isometria di formula_4: in particolare, preserva formula_3 e si restringe ad una isometria di formula_3\nL'isometria formula_16 genera un gruppo di isometrie\nisomorfo al gruppo ciclico di ordine formula_13. Lo spazio lenticolare \u00e8 lo spazio quoziente rispetto a questo gruppo di isometrie.\nPropriet\u00e0.\nVariet\u00e0 ellittica.\nIl gruppo di isometrie generato da formula_16 agisce in modo libero e propriamente discontinuo. Il quoziente \u00e8 quindi una variet\u00e0 topologica compatta e la proiezione\n\u00e8 un rivestimento. Si tratta del rivestimento universale, poich\u00e9 formula_3 \u00e8 semplicemente connessa.\nPoich\u00e9 la formula_16 \u00e8 una isometria, il quoziente formula_1 eredita una struttura di variet\u00e0 riemanniana. Come formula_3, questa ha curvatura sezionale ovunque pari a +1 ed \u00e8 quindi un esempio di variet\u00e0 ellittica.\nGruppo fondamentale.\nIl gruppo fondamentale di formula_1 \u00e8 isomorfo al gruppo ciclico formula_37.\nDipendenza dai parametri.\nGli spazi formula_38 e formula_39:\nPer quanto scritto, solitamente si suppone formula_40. \nTra gli spazi lenticolari vi sono quindi esempi di 3-variet\u00e0 con lo stesso gruppo fondamentale ma non omotopicamente equivalenti, ad esempio\ne variet\u00e0 omotopicamente equivalenti ma non omeomorfe, ad esempio\nPer formula_43 si ottiene soltanto la variet\u00e0 formula_44; in questo caso la funzione formula_16 \u00e8 la mappa antipodale e quindi il quoziente formula_44 \u00e8 lo spazio proiettivo reale\nGeometrizzazione.\nUno spazio lenticolare \u00e8 sempre una 3-variet\u00e0 irriducibile e prima. \nPer la congettura di geometrizzazione di Thurston, dimostrata da Grigori Perelman, una 3-variet\u00e0 compatta avente gruppo fondamentale ciclico finito \u00e8 necessariamente uno spazio lenticolare."}
{"id": "1412738", "revid": "106908", "url": "https://it.wikipedia.org/wiki?curid=1412738", "title": "Sobolev", "text": ""}
{"id": "1412739", "revid": "30794", "url": "https://it.wikipedia.org/wiki?curid=1412739", "title": "Colonna di Pompeo", "text": "La colonna di Pompeo \u00e8 una colonna in granito rosso di Assuan situata nel parco archeologico di Alessandria d'Egitto, nel luogo in cui si trovava il serapeo della citt\u00e0 ellenistica.\nAlta 29 metri e con un diametro di 3 metri alla base e 2,5 per i due terzi superiore, la colonna \u00e8 sormontata da un capitello corinzio. \nRicevette questo nome dai Crociati, che la ritenevano costruita sul luogo dove era stato sepolto il generale romano Gneo Pompeo Magno. In realt\u00e0 venne eretta in onore dell'imperatore Diocleziano, che assedi\u00f2 la citt\u00e0 per otto mesi per strapparla all'usurpatore Lucio Domizio Domiziano e ad Aurelio Achilleo, vi dirott\u00f2 un carico di grano per Roma allo scopo di sfamare la popolazione colpita dall'assedio (298)."}
{"id": "1412740", "revid": "253269", "url": "https://it.wikipedia.org/wiki?curid=1412740", "title": "William Talman (attore)", "text": "Biografia.\nWilliam Talman nacque nel 1915 a Detroit (Michigan), da Ada Barber e William Whitney Talman, vice presidente di una compagnia di elettronica. I suoi avi erano immigrati dall'Inghilterra.\nDeve la sua fama al ruolo interpretato nella serie televisiva \"Perry Mason\", quello del procuratore distrettuale Hamilton Burger, perennemente sconfitto dall'abile avvocato interpretato da Raymond Burr. Apparve anche nella prima stagione della serie televisiva \"Gli invasori\" (1967).\nAccanito fumatore, fu il primo attore di Hollywood a recitare in uno spot contro il fumo. Questa decisione venne maturata dopo che gli fu diagnosticato un cancro ai polmoni. Chiese che lo spot venisse messo in onda dopo la sua morte, che avvenne nell'agosto del 1968.\n\u00c8 sepolto a Los Angeles, nel cimitero Forest Lawn - Hollywood Hill."}
{"id": "1412743", "revid": "249561", "url": "https://it.wikipedia.org/wiki?curid=1412743", "title": "Canale Scolmatore di Nord Ovest", "text": "Il Canale Scolmatore di Nord Ovest \u00e8 un canale artificiale della citt\u00e0 metropolitana di Milano.\nStoria.\nIl canale scolmatore di Nord Ovest \u00e8 stato iniziato nel 1954 e prevedeva la costruzione di un canale che raccogliesse le acque in eccesso del Seveso. Nel 1980 \u00e8 stato costruito un nuovo ramo che scolma le portate in eccesso del fiume Olona dalla presa in localit\u00e0 Mulino prepositurale nel comune di Rho.\nAttualmente il canale scolma dal torrente Seveso presso la presa di Palazzolo Milanese una portata di 30 m\u00b3/sec, e una portata di 28 m\u00b3/sec dal fiume Olona presso le due prese di Pregnana Milanese e Rho. Il canale scolmatore raccoglie anche le portate di piena dei torrenti delle Groane (Garbogera, Pudiga-Viamate, Guisa, Nirone) e dello scolmatore del torrente Lura che recapita le acque di scolmatura in via De Gasperi in comune di Rho.\nUna quota della portata scolmata viene fatta defluire, presso la localit\u00e0 Vighignolo del comune di Settimo Milanese, nel Deviatore del fiume Olona che recapita nel Lambro meridionale presso l'Alzaia Naviglio pavese nel comune di Milano. Ha una portata massima di 110 m3/s allo sbocco nel fiume Ticino.\nLa costruzione del canale, che scarica parte della portata nel Ticino ad Abbiategrasso ha portato lamentele da parte degli ambientalisti, che temevano che la cattiva qualit\u00e0 delle acque dell'Olona e soprattutto del Seveso, potesse influire notevolmente su quella del Ticino. La qualit\u00e0 delle acque, dai dati recenti pubblicati da ARPA, \u00e8 di grado \"elevato\" sopra Abbiategrasso e poi scade di rango inferiore pi\u00f9 a sud nelle Province di Milano e Pavia. Dopo le piene sul Ticino a nord rimangono pulite le famose quarziti bianche mentre a valle di Abbiategrasso sono oramai ricoperte da fanghiglia."}
{"id": "1412745", "revid": "767487", "url": "https://it.wikipedia.org/wiki?curid=1412745", "title": "The Price of Love", "text": "The Price of Love \u00e8 una canzone incisa dalla rock band inglese Status Quo, uscita come singolo nel settembre del 1969.\nLa canzone.\nSi tratta di un brano composto ed inciso con grande successo gi\u00e0 nel 1965 dagli Everly Brothers.\nNel 1969 gli Status Quo cominciano a sperimentare il loro avvicinamento alla musica hard proponendone una versione sostenuta da una base sonora molto pi\u00f9 heavy. \u00c8 anche il primo brano della band ad essere accompagnato dall'armonica a bocca di Bob Young.\nIl brano si inserisce in un momento di profonda crisi degli Status Quo e non riesce a centrare le chart britanniche; rimane per\u00f2 di fondamentale importanza per la ricerca musicale che porta il gruppo a scandagliare l'elaborazione di un sound pi\u00f9 duro ed aggressivo.\nLa canzone, in origine, viene pubblicata solo come singolo. Si trova oggi inclusa in qualit\u00e0 di bonus track nella ristampa CD dell'album \"Spare Parts\" uscito anch'esso nel 1969.\nNel 1991 gli Status Quo ne hanno inciso una nuova versione per l'album \"Rock 'Til You Drop\"."}
{"id": "1412746", "revid": "666668", "url": "https://it.wikipedia.org/wiki?curid=1412746", "title": "CONCACAF Futsal Championship 2004", "text": "Il terzo CONCACAF Futsal Championship, disputato nel 2004 a Heredia in Costa Rica, viene considerato il terzo campionato continentale del nord e centro America per formazioni nazionali di calcio a 5.\nIl torneo ebbe validit\u00e0 anche come fase di qualificazione al campionato del mondo previsto per lo stesso anno a Taiwan: le finaliste del torneo furono qualificate alla rassegna iridata come rappresentanti della CONCACAF. Nella fase finale furono gli Stati Uniti a vincere il trofeo battendo i cubani ed estromettendo in semifinale i padroni di casa."}
{"id": "1412755", "revid": "767487", "url": "https://it.wikipedia.org/wiki?curid=1412755", "title": "Are You Growing Tired of My Love", "text": "Are You Growing Tired of My Love \u00e8 una canzone incisa dalla band inglese Status Quo, pubblicata come singolo nel 1969.\n \nLa canzone.\nComposto dal cantautore Anthony King, in origine il pezzo viene portato al successo grazie alla interpretazione di Nancy Sinatra, che lo incide nel 1967 includendolo nel suo album \"Country My Way\".\nNel 1969 gli Status Quo ne incidono una nuova versione connotata da forti influenze psichedeliche e ricchi arrangiamenti orchestrali.\nNonostante le ottime recensioni ottenute dalla critica inglese, nelle charts il singolo non va oltre la posizione n. 46.\n\"Are You Growing Tired of My Love\" \u00e8 l'ultimo singolo degli Status Quo ad essere inciso in chiave soft-psichedelica prima del decisivo passaggio al genere hard boogie rock, grazie al quale diverranno una delle rock band di maggior successo provenienti dal Regno Unito."}
{"id": "1412762", "revid": "408657", "url": "https://it.wikipedia.org/wiki?curid=1412762", "title": "Realismo moderato", "text": ""}
{"id": "1412769", "revid": "599013", "url": "https://it.wikipedia.org/wiki?curid=1412769", "title": "Giacomo Zatti", "text": "Carriera.\nGiacomo \"Jack\" Zatti \u00e8 stato per otto anni giocatore della Fortitudo Bologna squadra di cui \u00e8 stato capitano e . Si ricorda dopo il famoso derby del \"Grande freddo\" vinto dalla Fortitudo con 32 punti di scarto, per 102 a 70, che Zatti .\nDopo gli anni alla Fortitudo pass\u00f2 a Montecatini, dove divenne anche capitano.\n. Vive a Sasso Marconi, vicino a Bologna."}
{"id": "1412777", "revid": "408657", "url": "https://it.wikipedia.org/wiki?curid=1412777", "title": "Realismo estremo", "text": ""}
{"id": "1412779", "revid": "118031", "url": "https://it.wikipedia.org/wiki?curid=1412779", "title": "Freax", "text": ""}
{"id": "1412783", "revid": "123878992", "url": "https://it.wikipedia.org/wiki?curid=1412783", "title": "Libagione", "text": "Nell'antichit\u00e0 la libagione era la cerimonia dello spargimento rituale del vino, di una bevanda, di un liquido alimentare, o di un'essenza, per terra o su particolari siti o oggetti, come un altare, una stele o un manufatto, quale atto di offerta alla divinit\u00e0, ad altre entit\u00e0 non terrene o a defunti. Era un'azione sacrale comune a molte religioni antiche, incluso l'ebraismo e cristianesimo, che ha rivestito un ruolo molto importante in tutto il mondo mediterraneo e il vicino Oriente.\nLuoghi, liquidi e recipienti.\nIl liquido veniva sparso su qualcosa che avesse un valore sacro o simbolico, come un altare o una stele. In questi come in altri casi il sito dell'offerta era un altare, o l'onfalo delfico, segni evidenti di una destinazione divina. \nMa la libagione poteva ad esempio essere officiata sul terreno o sul pavimento, quale offerta alla Terra stessa, ai defunti o a divinit\u00e0 infere.\nIn ambiente greco, nell'ambito del sacrificio cruento, la libagione veniva versata a estinguere la fiamma sull'altare sacrificale, prima dell'inizio della parte profana del rito. In casi come questi \u00e8 anche ipotizzabile che l'evaporazione del liquido comportasse una destinazione agli dei celesti.\nVari potevano essere i liquidi coinvolti nelle libagioni: molto spesso era utilizzato il vino ma l'uso della libagione riguardava anche il sangue animale, l'acqua, il latte, il miele, l'olio d'oliva, o, in India, il ghi. \u00c8 interessante notare come l'uso di liquidi come l'olio o il sangue, ponga qualche difficolt\u00e0 quando si voglia definire come \"bevanda\" il contenuto dell'offerta; il problema pu\u00f2 essere superato se si pensa che l'offerta era rivolta a divinit\u00e0 o a entit\u00e0 soprannaturali e comunque non umane.\nI recipienti destinati a questo uso rituale, inclusa la patera, spesso avevano una forma peculiare che li distingueva da quelli d'uso comune. In ambito greco erano molto utilizzate la \"kylix\" e la \"phi\u00e0le\" che, grazie anche al loro invaso largo e poco profondo, si prestavano particolarmente bene alla dinamica del gesto rituale. Molto frequente \u00e8 anche l'iconografia della libagione con il \"kantharos\" dei rituali dionisiaci.\nLa deposizione rituale.\nVi sono evidenze testuali che testimoniano l'usanza di \"offrire\" gli strumenti utilizzati per la libagione tramite un gesto di \"deposizione\" rituale. Un esempio si ha nella descrizione che Erodoto fa della coppa d'oro libatoria offerta da Serse al mare nel contesto dei rituali di consacrazione del ponte di barche e quale gesto riparatorio della fustigazione precedentemente inflittagli. Una codificazione precisa del gesto la troviamo poi nelle Tavole eugubine. Le stesse \"Tabulae\" codificano inoltre anche la pratica di frantumare i recipienti prima della loro deposizione rituale in fosse, secondo un'usanza diffusamente attestata, quasi si volesse evitarne sia un riutilizzo sacrilego sia la dispersione. Quest'usanza trova notevoli riscontri archeologici in depositi in cui si sono rinvenuti resti di vasellame frantumato a seguito di occasioni rituali come banchetti e libagioni.\nAlcune volte i cocci risultano deposti, quasi a complicarne ricomposizione e riutilizzo, con una commistione di frammenti su fosse distinte. Un'interessante caratteristica, comune a queste deposizioni, \u00e8 l'impossibilit\u00e0 di ricostruire integralmente la forma degli oggetti rinvenuti a causa della costante mancanza di alcuni frammenti. Una circostanza che non pu\u00f2 essere attribuita al caso ma potrebbe ricollegarsi o a quanto detto prima circa l'intenzione di rendere assolutamente impossibile il riutilizzo dell'oggetto o a qualche volont\u00e0 di \"consegnare\" il vasellame e gli strumenti offertori, non nella loro integrit\u00e0, ma in maniera parziale, in una sorta di \"epitome\", la cui logica non \u00e8 ancora compresa.\nScoperte archeologiche recentissime (ottobre 2007), non ancora pubblicate, attestano deposizioni associate a libagioni o banchetti nell'ambito di rituali di fondazione di insediamenti abitativi in un castelliere dell'Et\u00e0 del ferro.\nLe fonti testuali e vascolari del mondo greco.\nFrequenti sono i riferimenti all'uso delle libagioni nel mondo greco, attestati sia nelle raffigurazioni vascolari che nei testi tr\u00e0diti.\nEuripide, ad esempio, nelle sue \"Baccanti\", descrive proprio le tragiche conseguenze dell'esclusione di alcune divinit\u00e0 dalle libagioni, un tema comune a molte tragedie greche. Una variet\u00e0 di sostanze, mistura di miele e latte, ma anche vino, acqua, farina d'orzo e \u00absangue fumante\u00bb utilizza Odisseo per invocare l'accorrere delle anime, nella sua celebre catabasi nell'Ade:\nNell\"'Iliade\" Achille, riempitasi la coppa di vino, offre la libagione agli dei, invocandone la protezione su Patroclo in procinto a lanciarsi in battaglia in sua vece. Il tema della libagione come gesto propiziatorio delle partenze o nei rituali di vestizione del guerriero che si accinge alla battaglia riecheggia spesso nelle raffigurazioni vascolari, come ad esempio quelle incluse in questo articolo. Se ne conosce poi l'uso quale gesto di suggello di accordi di non belligeranza tra contendenti.\nLa libagione era inoltre una parte importante delle pratiche simposiache, quale offerta primiziale assistita da precise regole, rivolta a determinate divinit\u00e0 e accompagnata da tipiche invocazioni.\nQualche problema interpretativo lo offrono le raffigurazioni di un dio che offre una libagione (a se stesso?) come nel caso dell'Apollo liricine in apertura di questo articolo. In alcuni casi, come si vede nelle immagini di galleria, non \u00e8 chiaro se si tratti di Dioniso che riceve il vino per effettuare una libagione (in maniera analoga al guerriero in partenza) o se invece simboleggi la libagione che raggiunge il dio destinatario.\nNel suo \"Pneumatica\", Erone di Alessandria descrive perfino un meccanismo per automatizzare il processo usando il fuoco dell'altare per spingere olio dalle coppe di due statue.\nLa libagione nelle varie aree culturali.\nIttiti.\nLe iscrizioni in lingua ittita attestanti l'uso della libagione sono frequenti: due di esse (con relativa traduzione in inglese) possono essere apprezzate ai seguenti indirizzi: Hittite OnLine, Early Indo-European Texts (Universit\u00e0 del Texas ad Austin). Si noti comunque l'assonanza del termine ittita per libagione \u0161ip\u0101nd- con il corrispondente greco \u03c3\u03c0\u03bf\u03bd\u03b4\u03b7.\nEbraismo.\nLa pratica della libagione \u00e8 frequente nell'Antico Testamento:\nCristianesimo.\n\u00c8 presente anche nel Nuovo Testamento\nShintoismo.\nNello Shintoismo, la pratica della libagione e la bevanda offerta \u00e8 chiamata \"\" (lett. \"Bevanda degli dei\"). Nei cerimoniali dei templi shintoisti viene solitamente utilizzato il \"sak\u00e8\", ma negli altari domestici pu\u00f2 essere sostituito con acqua fresca da rinnovarsi ogni giorno. Viene offerta da una coppa di porcellana bianca priva di decorazioni."}
{"id": "1412788", "revid": "78273", "url": "https://it.wikipedia.org/wiki?curid=1412788", "title": "Azione libera", "text": ""}
{"id": "1412793", "revid": "76963", "url": "https://it.wikipedia.org/wiki?curid=1412793", "title": "Lauren Ambrose", "text": "In Italia \u00e8 conosciuta soprattutto per aver interpretato il ruolo di Claire Fisher nella serie televisiva \"Six Feet Under\".\nBiografia.\nLauren Ambrose nasce a New Haven (Connecticut) nel 1978, da una famiglia di\ndiscendenza italiana, Anne Wachtel e Frank D'Ambruoso. Nella sua citt\u00e0 natale frequenta una scuola d'arte e successivamente frequenta corsi di canto lirico.\nIl suo primo ruolo cinematografico \u00e8 la parte di una studentessa nel film \"In &amp; Out\" del 1997. Il primo film che la vede maggiormente protagonista \u00e8 \"Giovani, pazzi e svitati\" (titolo originale: \"Can't hardly wait\"), commedia americana del 1998, e successivamente ha una parte da protagonista nel film del 2000 \"Psycho Beach Party\".\nNel 2001 viene scritturata per il suo ruolo pi\u00f9 conosciuto, quello di Claire Fisher nella serie TV \"Six Feet Under\", andata in onda su HBO negli Stati Uniti, e in chiaro su Italia 1 in Italia.\nLa partecipazione alla serie le ha valso due candidature (nel 2002 e 2003) all'Emmy Award nella categoria per i ruoli di non protagonista.\nDal 2001 Lauren Ambrose \u00e8 sposata con il fotografo e regista Sam Handel, dal quale ha avuto due figli: Orson Halcyon (2007) e un'altra femmina nata nel 2012. Nel 2018 interpreta Eliza nel musical My Fair Lady a Broadway e viene candidata al Tony Award alla miglior attrice protagonista in un musical.\nDoppiatrici italiane.\nDa doppiatrice \u00e8 sostituita da:"}
{"id": "1412795", "revid": "110157", "url": "https://it.wikipedia.org/wiki?curid=1412795", "title": "H\u00e4\u00e4demeeste", "text": "H\u00e4\u00e4demeeste \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 20 localit\u00e0 (in estone \"k\u00fcla\"):\nArumetsa, Ikla, Jaagupi, Kabli, Krundik\u00fcla, Majaka, Massiaru, Metsapoole, Nepste, Oraj\u00f5e, Papisilla, Penu, Pulgoja, Rannametsa, Sook\u00fcla, Soometsa, Treimani, Urissaare, Uuemaa, V\u00f5idu."}
{"id": "1412798", "revid": "112039370", "url": "https://it.wikipedia.org/wiki?curid=1412798", "title": "Casato di Palatinato-Zweibr\u00fccken", "text": "Il Casato di Palatinato-Zweibr\u00fccken o Casato di Pfalz-Zweibr\u00fccken era una famiglia dell'alta nobilt\u00e0 tedesca-palatina, ramo cadetto dei Wittelsbach. Esso deriv\u00f2 da un figlio cadetto di Stefano di Wittelsbach del Casato del Palatinato-Simmern e dall'eredit\u00e0 portata da sua moglie, Anna di Veldenz. Prese il suo nome dalla Contea palatina del Palatinato-Zweibr\u00fccken.\nQuesto casato ha dato origine a due rami cadetti, il Palatinato-Zweibr\u00fccken-Kleeburg che regn\u00f2 in Svezia, e il Palatinato-Zweibr\u00fccken-Birkenfeld che sal\u00ec al trono di Baviera con il re Massimiliano I.\nSovrani svedesi del casato.\nDopo che Cristina di Svezia, ultima regina svedese del Casato di Vasa, si fu convertita al Cattolicesimo ed ebbe abdicato e lasciato il Paese, ascese al trono il suo cugino Carlo, che divenne re Carlo X.\nAd Ulrica Eleonora successe il marito Federico I di Svezia, del Casato di Assia-Kassel; lei mor\u00ec di vaiolo nel 1741 senza figli."}
{"id": "1412801", "revid": "57905", "url": "https://it.wikipedia.org/wiki?curid=1412801", "title": "Riverside, California", "text": ""}
{"id": "1412802", "revid": "628767", "url": "https://it.wikipedia.org/wiki?curid=1412802", "title": "Kaisma", "text": "Kaisma \u00e8 un comune rurale soppresso dell'Estonia meridionale, nella contea di P\u00e4rnumaa. Il centro amministrativo era l'omonima localit\u00e0 (in estone \"k\u00fcla\").\nDal 27 ottobre 2009 il comune rurale di Kaisma \u00e8 parte del comune rurale di V\u00e4ndra.\nGeografia antropica.\nFrazioni.\nAccanto al capoluogo, il comune comprendeva altre 6 localit\u00e0: Kergu, K\u00f5nnu, Metsak\u00fcla, Metsavere, Rahkama, Sohlu."}
{"id": "1412807", "revid": "3827", "url": "https://it.wikipedia.org/wiki?curid=1412807", "title": "Acido propanoico", "text": ""}
{"id": "1412810", "revid": "767487", "url": "https://it.wikipedia.org/wiki?curid=1412810", "title": "Man on Fire - Il fuoco della vendetta", "text": "Man on Fire - Il fuoco della vendetta (\"Man on Fire\") \u00e8 un film del 2004 diretto da Tony Scott, remake di \"Kidnapping - Pericolo in agguato\" (1987), entrambi basati su un romanzo di A.J. Quinnell.\nTrama.\nA Citt\u00e0 del Messico, i sequestri di persona sono all'ordine del giorno. Le Guardie del corpo sono uno standard per la maggior parte delle famiglie agiate e Samuel Ramos ha bisogno di assumere una guardia del corpo per proteggere la sua, composta dalla moglie Lisa e dalla figlia Lupita. Paul Rayburn apprende che Ramos ha bisogno di una guardia del corpo, cos\u00ec gli raccomanda il suo vecchio amico della CIA, John Creasy. Ramos \u00e8 impressionato dal curriculum di Creasy, che include anche attivit\u00e0 di antiterrorismo. Anche se qualcuno con il curriculum di Creasy sarebbe potuto tranquillamente essere in una posizione di leadership, la vita di Creasy \u00e8 purtroppo segnata dai fantasmi del passato e dalle morti che ha visto in combattimento, cercando peraltro di soffocare la depressione con l'alcool.\nCreasy non \u00e8 interessato a lavorare come guardia del corpo, e ancor meno con una bambina, ma accetta l'incarico su insistenza dell'amico. Giunto poco dopo all'abitazione, Creasy passa i suoi primi giorni a leggere la Bibbia e bere, cercando di trovare la redenzione per quello che ha fatto nei suoi precedenti lavori. Non riuscendo pi\u00f9 a sopportare i fantasmi del passato, si punta la pistola alla testa tentando il suicidio, poich\u00e9 crede che la pallottola sia il giudizio definitivo delle sue azioni. Miracolosamente, il proiettile fa cilecca, nonostante abbia premuto il grilletto. Creasy lo interpreta come un segno che deve proseguire.\nCreasy era inizialmente infastidito dalle domande di Pita, ma in seguito, grazie all'intelligente curiosit\u00e0 e alla dolcezza della bambina, finisce per affezionarvisi e ritrovare un po' d'equilibrio. I due diventano grandissimi amici e Creasy sostituisce i suoi genitori in loro assenza, dandole suggerimenti, orientamento, aiutandola per prepararsi a una gara di nuoto e in particolare a migliorare i riflessi e l'ingresso in acqua. Il desiderio pi\u00f9 grande di Pita \u00e8 quello di poter essere una grande nuotatrice e mostra la sua determinazione nell'allenarsi duramente sotto la guida di Creasy. Pita vince la gara, seguita a bordo vasca dalla guardia del corpo come se fosse sua figlia. Dopo tanti anni di dolore, solitudine e violenza, Creasy trova quella felicit\u00e0 che da sempre cercava e un nuovo senso nella sua vita.\nCreasy accompagna la bambina a una lezione di pianoforte (bench\u00e9 lei sia stanca di lezioni di piano scegliendo di dedicarsi principalmente al nuoto, il suo sport preferito) e, mentre la aspetta in strada, percepisce d'istinto il pericolo imminente. Non appena Pita esce dall'edificio i rapitori si avvicinano, ma Creasy estrae la pistola e apre il fuoco, dandole una possibilit\u00e0 di fuga. I rapitori, alcuni dei quali sono poliziotti corrotti, rispondono al fuoco di Creasy che, pur ferito, riesce a ucciderne quattro, tra cui due poliziotti. Purtroppo Creasy cade a terra incosciente, e intanto un altro gruppo di rapitori preleva Pita e la porta via con un'auto. Creasy, portato in ospedale, viene arrestato e accusato di aver ucciso degli onesti poliziotti e di complicit\u00e0 nel rapimento.\nUna banda, il cui capo \u00e8 conosciuto come \"La Voce\", contatta i genitori di Pita chiedendo un riscatto di 10 milioni di dollari. Lo scambio va male perch\u00e9 i rapitori vengono attaccati da persone misteriose, e nello scontro a fuoco che ne deriva muore il nipote del capobanda. Poco dopo, La Voce avvisa i genitori di Pita che la bimba \u00e8 morta.\nCreasy si riprende dalle ferite e visita i genitori di Pita. L'uomo, avendo perso quella luce che aveva finalmente ridato un senso di felicit\u00e0 e di gioia nella propria vita, promette alla madre che uccider\u00e0 tutti coloro che sono coinvolti o che hanno beneficiato del rapimento. La madre di Pita gli d\u00e0 il permesso, desiderosa di avere la propria vendetta.\nSolo pochi sanno della missione di Creasy: Lisa, la madre della ragazza; Rayburn, il vecchio amico di Creasy; Miguel Manzano, investigatore della Agencia Federal de Investigaci\u00f3n (AFI) che vuole coprire la missione di Creasy; e Mariana Garc\u00eda Guerrero, una giornalista che gli da informazioni in cambio della conoscenza di quanto sta avvenendo nascondendo al resto della polizia i suoi movimenti, lasciando che faccia la sua giustizia personale.\nAnche Rayburn, consapevole di quanto il sistema di polizia messicano sia corrotto, decide di coprire Creasy lasciando che compia la sua vendetta ripulendo la citt\u00e0 da criminali che per troppo tempo hanno rovinato la vita dei cittadini. Creasy fa visita ad un venditore di armi illegale procurandosi vari tipi di arma e preparandosi per il massacro.\nCon spietata efficacia, Creasy uccide a suo modo molti adepti della corrotta organizzazione responsabile non solo del rapimento di Pita, ma di altri bambini in tutta Citt\u00e0 del Messico, sequestrando, torturando e uccidendo i fiancheggiatori e i membri della banda, agenti e un funzionario corrotto della polizia messicana, che mano a mano gli svelano le informazioni necessarie a proseguire nel suo piano di vendetta. Il percorso che conduce a La Voce lo porta anche a Jordan Kalfus, l'avvocato di Ramos che ha negoziato con i sequestratori.\nTrovato il suo indirizzo, Creasy entra nella sua villa, ma con sorpresa scopre che l'avvocato \u00e8 stato ucciso, decapitato con una katana e il corpo buttato nella piscina. Svariati documenti sono stati bruciati sulla sua scrivania, ma Creasy riesce a trovarne uno ancora intatto, tramite il quale scopre che il padre di Pita era non solo a conoscenza, ma anche complice del rapimento per poter incassare parte del riscatto. Sui documenti ritrovati dell'avvocato, Creasy scopre che nel conto bancario del padre di Pita vi sono stati messi cinque milioni di dollari.\nFatto ritorno alla casa di Pita, Creasy pretende di sapere la verit\u00e0. Lisa resta confusa alle domande di Creasy, dimostrando che lei ne era all'oscuro. Messo alle strette da Creasy, il padre di Pita viene violentemente attaccato dalla moglie, alla quale confessa di non avere ereditato l'impero del padre come sosteneva, ma di avere ricevuto i suoi debiti, per cancellare i quali aveva partecipato al complotto. Si rivela infine essere stato lui ad avere ucciso il proprio avvocato per vendetta, poich\u00e9 gli aveva garantito che la figlia non avrebbe corso alcun pericolo e che entro due giorni l'avrebbero riavuta. Non volendo sentire ragioni, Lisa accusa il marito di avere venduto la figlia per soldi e chiede a Creasy di ucciderlo, ma questi consegna al marito di Lisa il proiettile che contro di lui non era esploso, lasciandogli la libert\u00e0 di scelta. Il marito, disperato ritenendosi responsabile della morte della figlia, carica la pistola col proiettile di Creasy, se la punta alla testa e preme il grilletto, e stavolta il proiettile funziona.\nAlla fine Creasy rintraccia la moglie e il fratello della \"Voce\", e tramite loro riesce ad avere una conversazione telefonica col capobanda. \"La Voce\" poco dopo rivela che Pita \u00e8 viva ed \u00e8 disposto a uno scambio: suo fratello e la vita di Creasy in cambio di Pita. Creasy accetta e si reca in una remota zona rurale al di fuori di Citt\u00e0 del Messico con la madre di Pita.\nLo scambio avviene su un ponte, e Creasy e Pita si abbracciano. Poco dopo Creasy si consegna alla banda dei rapitori e muore in auto a causa delle gravi ferite riportate, tenendo tra le mani una medaglietta di Giuda Taddeo, il patrono delle cause perse, regalo di Pita. Alcune scene successive mostrano che in quello stesso giorno, dopo lo scambio di Pita, \"La Voce\" viene infine rintracciato nella sua abitazione, dove viene ucciso da Manzano durante l'arresto, ponendo cos\u00ec fine alla sua organizzazione.\nProduzione.\nTony Scott aveva gi\u00e0 l'intenzione di realizzare questo film nel 1983, ma, vista la mancanza di produttori che credessero nel progetto, prefer\u00ec dedicarsi a \"Top Gun\". Un adattamento fu realizzato nel 1987, con il titolo \"Un uomo sotto tiro\", dal regista Elie Chouraqui con protagonista Scott Glenn nel ruolo di John Creasy.\nMichael Bay e Antoine Fuqua furono considerati per dirigerne un remake finch\u00e9 Arnon Milchan, gi\u00e0 produttore di \"Un uomo sotto tiro\" e ancora detentore dei diritti del romanzo, chiese a Scott se era ancora intenzionato a realizzare una sua versione del film.\n20th Century Fox voleva che il film, come il romanzo e la versione precedente, fosse ambientato in Italia, pi\u00f9 precisamente a Napoli. Tuttavia, Scott voleva girare un film contemporaneo, mentre il fenomeno dei rapimenti in Italia era praticamente scomparso nei primi anni duemila. Fu scelta quindi Citt\u00e0 del Messico per via del suo alto tasso di rapimenti e criminalit\u00e0.\nA Robert De Niro era stato offerto il ruolo di Creasy, mentre quello di Miguel Manzano era stato offerto a Ricardo Dar\u00edn. Prima della sua morte, Marlon Brando era stato considerato nel ruolo di Rayburn.\nDistribuzione.\n\u00c8 stato distribuito il 23 aprile 2004 nelle sale statunitensi da 20th Century Fox, mentre in Italia dal 10 settembre dello stesso anno.\nHome video.\nOltre mezz'ora di girato \u00e8 stato ridotto dagli iniziali workprint a formare la versione finale in DVD, riducendo la prima versione che era lunga quasi 3 ore. Tra le scene escluse (incluse peraltro nella Special Edition DVD), vi sono due scene di sesso e un pi\u00f9 esteso finale, dove la vendetta di Creasy letteralmente lo porta a diventare un uomo sul fuoco.\nNel DVD vi sono varie scene eliminate dal montaggio finale: Creasy \u00e8 indicato avere una relazione con Lisa, ed \u00e8 Lisa che uccide il marito, piuttosto che nella versione finale nella quale egli si suicida.\nAccoglienza.\nIncassi.\nIl film totalizz\u00f2 un incasso di 130,4 milioni di dollari a fronte di un budget di 70 milioni.\nCritica.\nIl film ricevette critiche tiepide.\nL'autore di \"Man on Fire\" A. J. Quinnell apprezz\u00f2 il film, lodandone la sceneggiatura, che aveva mantenuto molti dei dialoghi del romanzo, e le interpretazioni di Washington e della Fanning.\nRemake.\nNel 2005 ne \u00e8 stato realizzato un remake indiano, \"Ek Ajnabee\", diretto da Apoorva Lakhia e con Amitabh Bachchan nel ruolo di Creasy, rinominato Suryaveer \"Surya\" Singh."}
{"id": "1412811", "revid": "1305772", "url": "https://it.wikipedia.org/wiki?curid=1412811", "title": "Kihnu", "text": "Kinhu \u00e8 un'isola e un comune rurale dell'Estonia meridionale, nella contea di P\u00e4rnumaa. Il territorio comunale corrisponde interamente a quello dell'omonima isola del Golfo di Riga che, con i suoi 16,38 km\u00b2, \u00e8 la pi\u00f9 grande del golfo e la settima dell'Estonia. L'altezza massima \u00e8 di 8,9 metri. Il centro amministrativo \u00e8 la localit\u00e0 (in estone \"k\u00fcla\") di S\u00e4\u00e4re.\nGeografia antropica.\nLocalit\u00e0.\nOltre al capoluogo, il comune comprende altre 3 localit\u00e0:"}
{"id": "1412812", "revid": "71433", "url": "https://it.wikipedia.org/wiki?curid=1412812", "title": "Man on fire - Il fuoco della vendetta", "text": ""}
{"id": "1412815", "revid": "6923", "url": "https://it.wikipedia.org/wiki?curid=1412815", "title": "Sindaci di Ispica", "text": "Di seguito l'elenco cronologico dei Sindaci di Ispica (\"Spaccaforno\" fino al 1935) e delle altre figure apicali equivalenti che si sono succedute nel corso della storia dal 1782 ad oggi. Ispica \u00e8 stata governata in totale da 59 sindaci.\nElenco dei sindaci.\nDurante il periodo feudale i sindaci esistevano soltanto nelle Citt\u00e0 Reali, cio\u00e8 quelle citt\u00e0 in cui vigeva la giurisdizione diretta del sovrano. In tutte le restanti citt\u00e0, tra cui Spaccaforno, la giurisdizione di ogni cosa ricadeva nelle mani del conte o del barone locale, il quale eleggeva ogni due anni dei giurati che avessero il compito di occuparsi della collettivit\u00e0. \nFu il marchese Domenico Caracciolo, nominato vicer\u00e9 di Sicilia nel 1781, a volere che tutti i comuni del regno avessero un sindaco in grado di coordinare le iniziative in armonia con le leggi in vigore e limitare gli abusi del potere baronale sulla popolazione. Questo avvenne nel 1782 e il primo sindaco di Spaccaforno fu il barone Pasquale Bruno. \nIn un primo tempo il sindaco eletto non ebbe alcun potere giuridico e rimase soltanto come figura rappresentativa della societ\u00e0, in quanto il popolo cedeva sempre alla suggestione dei baroni: infatti solamente i primi due sindaci appartennero alla borghesia locale. \nLe funzioni vere e proprie del \"sindaco\" vennero poi regolate con le leggi emanate dopo l'unificazione del Regno delle due Sicilie.\nSindaci del Regno di Sicilia.\nI sindaci di Spaccaforno durante il Regno di Sicilia, dall'istituzione della figura del sindaco alla proclamazione del Regno delle Due Sicilie, sono stati 8.\nSindaci durante il Regno delle Due Sicilie.\nI sindaci di Spaccaforno durante il Regno delle Due Sicilie, dalla sua nascita sino alla proclamazione del Regno d'Italia, sono stati 14.\nSindaci durante il Regno d'Italia.\nI primi cittadini di Spaccaforno durante il Regno d'Italia, dalla sua proclamazione sino alla sua dissoluzione, sono stati 20 tra cui 14 sindaci, 4 podest\u00e0 e 2 luogotenenti. \nSindaci durante la Repubblica Italiana.\nI sindaci di Ispica durante la Repubblica Italiana, dalla sua proclamazione sino ad oggi, sono stati 19 e hanno presieduto complessivamente 33 governi comunali. \nSalvatore Stornello \u00e8 il politico che ha esercitato l'incarico per il periodo pi\u00f9 lungo consecutivo, da luglio 1968 a gennaio 1982, per 13 anni e 6 mesi. Ha inoltre presieduto per pi\u00f9 volte la giunta municipale (7), seguito da Saverio Hernandez, Sebastiano Tringali, Giuseppe Monaco, Quinto Bellisario, Carmelo Tomasi, Innocenzo Leontini, Rosario Gugliotta e Pietro Rustico (2). \nStornello ha governato la citt\u00e0 per un totale di 16 anni e 7 mesi, seguito da Piero Rustico (10 anni e 29 giorni), Rosario Gugliotta (6 anni, 5 mesi e 8 giorni), Francesco Hernandez (6 anni, 1 mese e 9 giorni) e Pierenzo Lucio Muraglie (5 anni, 3 mesi e 20 giorni). Giuseppe Bruno \u00e8 il politico che ha esercitato l'incarico per il periodo pi\u00f9 breve (3 mesi e 24 giorni).\nIl Partito Socialista Italiano e la Democrazia Cristiana sono i partiti che hanno annoverato la maggior parte dei sindaci (5 ciascuno).\n "}
{"id": "1412816", "revid": "207432", "url": "https://it.wikipedia.org/wiki?curid=1412816", "title": "Cuore selvaggio (serie televisiva)", "text": ""}
{"id": "1412817", "revid": "149587", "url": "https://it.wikipedia.org/wiki?curid=1412817", "title": "Sassari (amministrazione)", "text": ""}
{"id": "1412819", "revid": "339392", "url": "https://it.wikipedia.org/wiki?curid=1412819", "title": "Casato di Pfalz-Zweibr\u00fccken", "text": ""}
{"id": "1412821", "revid": "1226", "url": "https://it.wikipedia.org/wiki?curid=1412821", "title": "Il Maestro (Corriere dei ragazzi)", "text": "Il Maestro \u00e8 un personaggio dei fumetti creato da Mino Milani (testi) e Aldo Di Gennaro (disegni).\nDescrizione.\nIl personaggio fa la sua comparsa per la prima volta sulle pagine del \"Corriere dei ragazzi\" nel 1974, in occasione del restyling della testata e le sue storie proseguiranno fino all'autunno del 1976, quando la testata cambia nome e impostazione editoriale.\nTutte le storie sono firmate da Mino Milani, sceneggiatore di numerose serie e storie singole sul Corriere dei Piccoli dagli anni cinquanta. I disegni sono opera di Aldo Di Gennaro e, successivamente, anche di Giancarlo Alessandrini.\nIl personaggio fu plasmato sulle sembianze dell'attore Luigi Vannucchi.\nIl Maestro \u00e8 uno studioso dell'occulto, un conoscitore di saperi esoterici ed \u00e8 lui stesso dotato di poteri paranormali, che usa sia contro minacce altrettanto oscure, sia per fare luce su antichi misteri. Vive a Los Angeles, con una gatta, Nardy, occasionale e inconsapevole aiutante e con un maggiordomo, Astor. Velda Morris, tenente della polizia, \u00e8 sua amica ed \u00e8 innamorata di lui e spesso ne chiede l'aiuto.\nLe storie del Maestro iniziano con il lungo ciclo dedicato allo scarabeo di Ara Tutna e alla lotta che il Maestro combatte con la malvagia dottoressa Jaga, che si \u00e8 impadronita di questo oggetto magico (in realt\u00e0 di provenienza extraterrestre) e se ne serve per soddisfare la sua sete di ricchezza e di potere. La saga dello scarabeo di Ara Tutna mescola occulto, misteri egizi, fantascienza, in avventure che portano il Maestro e Velda Morris in giro per il mondo. Conclusa questa vicenda, le avventure del Maestro proseguono con una serie di episodi autoconclusivi o che si sviluppano in un paio di numeri, alcuni dei quali vedono il ritorno della dottoressa Jaga. Le storie del secondo gruppo sono di atmosfera gotica, frequentemente storie di fantasmi dal tono crepuscolare e malinconico."}
{"id": "1412823", "revid": "767487", "url": "https://it.wikipedia.org/wiki?curid=1412823", "title": "Koonga", "text": "Koonga \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo, il comune comprende altre 41 localit\u00e0:\nEmmu - H\u00f5beda - Irta - Iska - J\u00e4nistvere - J\u00e4rve - Joonuse - Kalli - Karin\u00f5mme - Karuba - Kibura - Kiisamaa - K\u00f5ima - Koonga - Kuhu - Kurese - L\u00f5pe - Maikse - Mihkli - Naissoo - N\u00e4tsi - Nedrema - \u00d5epa - Oidrema - Paimvere - Palatu Parasmaa - Peantse - Piisu - Pikavere - Rabavere - Salevere - Sookatse - Tamme - Tarva - T\u00f5itse - Ura - Urita - Vastaba - Veltsa - V\u00f5itra - V\u00f5rungi"}
{"id": "1412824", "revid": "263988", "url": "https://it.wikipedia.org/wiki?curid=1412824", "title": "Comunit\u00e0 montana Oltrep\u00f2 Pavese", "text": "La Comunit\u00e0 montana dell'Oltrep\u00f2 Pavese si trova in provincia di Pavia, in Lombardia.\nSi estende nella fascia montana e nell'alta collina dell'Oltrep\u00f2, comprendendo la valle Staffora, la parte alta della val Tidone e la parte alta della Valle del Coppa e una piccola porzione in val Trebbia.\nLa comunit\u00e0 \u00e8 costituita da 18 Comuni: Bagnaria, Borgo Priolo, Borgoratto Mormorolo, Brallo di Pregola, Cecima, Colli Verdi, Fortunago, Godiasco Salice Terme, Menconico, Montalto Pavese, Montesegale, Ponte Nizza, Rocca Susella, Romagnese, Santa Margherita di Staffora, Val di Nizza, Varzi, Zavattarello.\nIn precedenza i comuni erano 44, suddivisi in tre fasce:\nL'area \u00e8 stata ridotta ai 18 comuni sopra elencati per effetto della legge regionale 19/2008 concernente il riordino delle comunit\u00e0 montane in Lombardia, con effetto dal 6 giugno 2009.\nLa Comunit\u00e0 Montana, in aderenza ai principi dello Statuto d\u2019Autonomia della Lombardia, che riconosce la specificit\u00e0 del territorio montano, ha per fine essenziale la tutela, la valorizzazione e lo sviluppo delle zone che la costituiscono e la promozione dell\u2019esercizio associato delle funzioni comunali."}
{"id": "1412829", "revid": "21079", "url": "https://it.wikipedia.org/wiki?curid=1412829", "title": "Azione propriamente discontinua", "text": ""}
{"id": "1412830", "revid": "3082", "url": "https://it.wikipedia.org/wiki?curid=1412830", "title": "Pilastro di Pompeo", "text": ""}
{"id": "1412837", "revid": "287204", "url": "https://it.wikipedia.org/wiki?curid=1412837", "title": "Emil \u010cak\u0103rov", "text": "Sal\u00ec sul podio per la prima volta a soli 11 anni. A 15 inizi\u00f2 a studiare direzione d'orchestra al Conservatorio di Sofia e dopo otto anni si afferm\u00f2 come il pi\u00f9 giovane vincitore del Concorso \"Herbert von Karajan\" a Berlino. Fu successivamente invitato da Herbert von Karajan come assistente a Salisburgo e Berlino.\nTchakarov diresse i Filarmonici di Berlino, la Boston Symphony Orchestra, l'Orchestra filarmonica d'Israele, l'Orchestra Nazionale di Francia, la London Symphony Orchestra, la Tonhalle Orchester di Zurigo, l'Orchestra di Los Angeles e l'Orchestra Filarmonica Ceca. Per molti anni fu invitato come direttore alla testa dell'Orchestra filarmonica di Leningrado, dirigendo numerosi concerti a Leningrado, incidendo dischi e intraprendendo tourn\u00e9e di concerti anche in Germania, in Austria e in Italia. Il 1\u00ba settembre 1989 fu nominato direttore ospite stabile dell'Orchestra Filarmonica di Leningrado.\nCelebri le sue interpretazioni de l\"'Eugenio Onieghin\" al Covent Garden di Londra, \"Il barbiere di Siviglia\" al Metropolitan di New York, \"Tannh\u00e4user\" al Maggio Musicale Fiorentino, la \"Carmen\" al Teatro San Carlo di Napoli e molti altri titoli.\nNel 1986 Tchakarov fond\u00f2 il Festival di Capodanno di Sofia che ha luogo ogni anno. Dirigendo anche l'Orchestra del Festival di Sofia, anch'essa sorta su sua iniziativa, con cui effettu\u00f2 incisioni discografiche e videoregistrazioni."}
{"id": "1412838", "revid": "70647", "url": "https://it.wikipedia.org/wiki?curid=1412838", "title": "Lavassaare", "text": "Lavassaare \u00e8 un ex comune dell'Estonia situato nella contea di P\u00e4rnumaa, nell'Estonia meridionale; classificato come rurale, corrispondeva interamente a quello della cittadina (in estone \"alev\"), formando un \"alevvald\".\nNel 2013 \u00e8 stato accorpato al comune di Audru."}
{"id": "1412839", "revid": "339392", "url": "https://it.wikipedia.org/wiki?curid=1412839", "title": "Guglielmo da Occam", "text": ""}
{"id": "1412846", "revid": "254059", "url": "https://it.wikipedia.org/wiki?curid=1412846", "title": "Ippolita Sforza", "text": "Biografia.\nFiglia primogenita del duca di Milano Gian Galeazzo Maria Sforza (1469-1494), nacque nel 1493 dal matrimonio del duca con Isabella d'Aragona (1470-1514), figlia del re Alfonso II di Napoli.\nPrese il nome dalla pi\u00f9 nota nonna materna Ippolita Maria Sforza, duchessa di Calabria, e figlia di Francesco I Sforza e Bianca Maria Visconti.\nRimasta orfana di padre in tenera et\u00e0, venne portata a Milano dalla madre, assieme a suo fratello Francesco Maria e alla sorella Bona.\nSi ritiene che i suoi resti siano conservati a Napoli nella sagrestia della Chiesa di San Domenico Maggiore.\nConseguenze della morte prematura.\nIppolita appartenne a una delle famiglie pi\u00f9 importanti del Rinascimento italiano, gli Sforza.\nIl prestigio di una casata, oltre alle guerre vinte, dipendeva anche dalla possibilit\u00e0 di intraprendere una buona politica matrimoniale, strumento che evitava le ingenti perdite finanziarie e umane che una guerra necessariamente comportava. Naturalmente, per poter giungere a stipulare un matrimonio, era cruciale disporre di figli: una maggior prole garantiva spazi di ampi nelle manovre matrimoniali e, conseguentemente, pi\u00f9 alleanze militari, pi\u00f9 eredit\u00e0 e maggiore accumulo di ricchezze.\nIppolita fu vittima dell'elevatissimo tasso di mortalit\u00e0 infantile dell'epoca, di cui tutte le famiglie nobiliari, inclusi gli Sforza, dovevano tenere conto.\nLa morte di Ippolita, oltre a metter in crisi il futuro della madre Isabella e il prestigio della sua casata (era infatti un oltraggio nei confronti di suo padre Alfonso II di Napoli e degli Aragona non esser riuscita a compiere il suo dovere di sposa, ossia generare il maggior numero possibile di figli sani), fu problematica anche per gli Sforza. Una casata con pochi eredi risultava una casata debole, destinata a estinguersi. \nGli Sforza di Milano si estinsero infatti nel 1535, dopo che i cugini del padre di Ippolita, Massimiliano e Francesco II, figli di Ludovico il Moro, morirono senza eredi. Se questo successe, fu anche dovuto alla penuria di nuovi membri, che si traduceva in mancanza di alleanze per contrastare gli innumerevoli nemici che aspiravano ai loro domini.\nLa prematura morte di Ippolita, dunque, ebbe un ruolo politico implicito, togliendo senz'altro agli Sforza un'ulteriore possibilit\u00e0 di sopravvivenza."}
{"id": "1412847", "revid": "1313191", "url": "https://it.wikipedia.org/wiki?curid=1412847", "title": "Circaea", "text": "Circaea , comunemente noto come erba maga, \u00e8 un genere di piante appartenente alla famiglia delle Onagraceae, diffuso nelle foreste temperate dell'interno emisfero settentrionale. \nIl nome del genere fa riferimento alla maga Circe della mitologia greca.\nDescrizione.\nRispetto alle caratteristiche della famiglia, questo genere presenta solamente due sepali e due petali in luogo di quattro. \nIl frutto \u00e8 coperto di aculei che servono per la disseminazione ad opera di animali.\nTassonomia.\nSpecie.\nAll'interno del genere \"Circaea\" sono attualmente accettate 7 diverse specie e 5 sottospecie (escluse quelle nominali). \nQueste sono:\nIbridi.\nLe specie qui incluse tendono inoltre a formare naturalmente degli ibridi, tra i quali si ricordano:\nSpecie in Italia.\nDelle sette specie incluse in questo genere, due sono presenti nella flora italiana, oltre che l'ibrido ottenuto dal loro incrocio:"}
{"id": "1412849", "revid": "29990", "url": "https://it.wikipedia.org/wiki?curid=1412849", "title": "Dj Kool Herc", "text": ""}
{"id": "1412859", "revid": "110157", "url": "https://it.wikipedia.org/wiki?curid=1412859", "title": "Paikuse", "text": "Paikuse \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 5 localit\u00e0 (in estone \"k\u00fcla\"): \nP\u00f5lendmaa, Seljametsa, Silla, Tammuru, Vaskr\u00e4\u00e4ma."}
{"id": "1412860", "revid": "287204", "url": "https://it.wikipedia.org/wiki?curid=1412860", "title": "Societ\u00e0 Podistica Lazio 1925-1926", "text": "Questa voce raccoglie le informazioni riguardanti la Societ\u00e0 Podistica Lazio nelle competizioni ufficiali della stagione 1925-1926.\nStagione.\nLa Lazio nella Prima Divisione 1925-1926 si classific\u00f2 al terzo posto del girone laziale della Lega Sud con 14 punti dietro ad Alba Roma e Fortitudo. Il terzo posto in classifica non garant\u00ec alla squadra l'ammissione alla prima edizione della futura Divisione Nazionale, che dunque venne ammessa alla Prima Divisione, ovvero il campionato cadetto in seguito alla riforma dei campionati.\nAl termine della stagione, il 26 giugno 1926, la societ\u00e0 assume la denominazione di Societ\u00e0 Sportiva Lazio.\nOrganigramma societario.\nArea direttiva\nArea tecnica"}
{"id": "1412867", "revid": "124748222", "url": "https://it.wikipedia.org/wiki?curid=1412867", "title": "Cattedrale di San Pietro Apostolo (Cerignola)", "text": "La cattedrale di San Pietro Apostolo, anche conosciuta come Duomo Tonti, \u00e8 il principale luogo di culto cattolico di Cerignola, in provincia di Foggia, cattedrale della diocesi di Cerignola-Ascoli Satriano.\nSi tratta di uno tra i pi\u00f9 grandi edifici sacri dell'Italia meridionale edificati nel XX secolo e deve il suo nome a Paolo Tonti, il quale don\u00f2 le sue ricchezze per la costruzione dello stesso.\nStoria.\n Poich\u00e9 la chiesa madre, l'ex cattedrale, era divenuta insufficiente per la popolazione di Cerignola, nacque la necessit\u00e0 di progettare e costruire un nuovo edificio religioso che potesse assolvere a questo compito, soprattutto durante le funzioni religiose pi\u00f9 importanti.\nPer questo motivo nel 1820 il comune fece predisporre un progetto dal costo di 70.000 ducati a cui segu\u00ec, nel 1845, un secondo ad opera dell'architetto Francesco Saponieri. Entrambi i progetti furono bocciati per ragioni economiche. La situazione cambi\u00f2 nel 1855 quando, alla sua morte, il facoltoso concittadino Paolo Tonti don\u00f2 tutti i proventi derivati dalla rendita dei suoi possedimenti alla citt\u00e0, al fine di costruire una nuova cattedrale. Del progetto fu nuovamente incaricato l'architetto Saponieri, che ne propose uno da 190.000 ducati. Il progetto fu, ancora una volta, scartato perch\u00e9 troppo costoso. La redazione del progetto fu cos\u00ec affidata all'ingegnere Errico Alvino, ma anche quest'ultimo present\u00f2 un'opera dal costo troppo elevato per le casse cittadine. L'ingegnere milanese propose allora un secondo progetto, approvato dal comune, ma non dalla cittadinanza a causa delle dimensioni modeste di poco superiori a quelle della chiesa madre. Finalmente nel 1870, dopo aver apportato alcune modifiche, l'ingegner Alvino vide approvato il suo progetto, per una previsione di spesa di 127.000 ducati.\nLa costruzione cominci\u00f2 il 29 giugno 1873, con la posa della prima pietra del nuovo edificio. Nel 1876 l'ingegner Alvino mor\u00ec e l'incarico pass\u00f2 ad un suo allievo, l'ingegner Giuseppe Pisanti, che appront\u00f2 un ulteriore progetto definitivo. Una serie di vicissitudini fecero allungare di molto i tempi di realizzazione dell'opera, tanto che la sua inaugurazione si ebbe, nonostante la costruzione non fosse ultimata, solo il 14 settembre 1934. Il tempio eredit\u00f2 i titoli di cattedrale e di parrocchia di San Pietro Apostolo dall'antica chiesa madre. Il duomo fu chiuso in seguito al terremoto che colp\u00ec la citt\u00e0 il 23 novembre 1980. I successivi lavori di restauro furono avviati nel 1982 e riguardarono il consolidamento statico delle strutture, la ricostruzione della lanterna, la sostituzione del rivestimento in rame delle cupole e interventi su rifiniture interne ed esterne, organo compreso.\nDal 30 settembre 1986 la chiesa \u00e8 cattedrale della diocesi di Cerignola-Ascoli Satriano. Il 22 febbraio 1999, successivamente alla richiesta avanzata dal vescovo Giovan Battista Pichierri in data 13 aprile 1998, \u00e8 stata elevata alla dignit\u00e0 di basilica minore intitolata a San Pietro Apostolo. Dal primo sabato dopo Pasqua al secondo luned\u00ec di Ottobre nella cattedrale \u00e8 conservata l'icona della Madonna di Ripalta, patrona principale della citt\u00e0.\nDescrizione.\nEsterno.\nAlla chiesa si pu\u00f2 accedere, oltre che dai portali frontali, anche dai lati attraverso quattro porte in prossimit\u00e0 del transetto. Otto finestre, quattro per ciascun lato, illuminano le navate. La cupola \u00e8 visibile da ogni punto della citt\u00e0 anche a distanza di diversi chilometri. La cupola \u00e8 posta su un tamburo ottagonale, che su ogni lato presenta una finestra trifora. Ne consegue che anche la cupola ha come base un ottagono, e si innalza su altrettanti costoloni. La lanterna ha la forma di una piramide ottagonale ed \u00e8 sormontata da una sfera su cui poggia una grande croce. Durante i lavori di ristrutturazione successivi al terremoto del 1980, la sfera con la croce e tutte le coperture in rame sono state sostituite. Altri materiali utilizzati per i rivestimenti sono: la pietra di Trani o anche la pietra di Carovigno e Bisceglie oltre al marmo bianco di Carrara. La basilica risulta essere incompleta in molti suoi aspetti, manca il campanile e i sacri bronzi sono riposti in una cella campanaria, sul tetto della navata centrale. Il portale maggiore \u00e8 contraddistinto solo da stipiti ed archivolti in pietra calcarea di Trani, sebbene il progetto originario del Pisanti prevedesse pilastri, edicole e nicchie, pinnacoli ed un acutissimo termine triangolare che giungeva fino al centro del grande rosone.\nInterno.\nLa pianta della basilica \u00e8 a croce latina a tre navate di quattro campate ciascuna, coperte con volta a crociera. Ogni braccio della croce termina con una tribuna a formare cos\u00ec tre absidi. Lo stile architettonico \u00e8 caratterizzato da un'architettura neogotica ispirata, nella struttura, al duomo di Firenze.\nLa prima coppia di pilastri, cos\u00ec come le due coppie di colonne in pietra di Trani, funge da supporto per l'ampio ripiano della cantoria, dov'\u00e8 posto l'organo a canne. All'ingresso sono collocate due acquasantiere in marmo di Carrara che poggiano su altrettante colonne a tortiglione. Sulla destra rispetto all'ingresso principale, vi \u00e8 il fonte battesimale a forma di tempio ottagonale retto da una colonna, su cui \u00e8 posto un bacino decorato, al cui vertice vi \u00e8 l'effigie, in bronzo, di San Giovanni Battista. In memoria del benefattore che volle la costruzione della nuova cattedrale, sulla parete della navata minore sinistra si trova una lapide che ricopre l'urna contenente i resti di Paolo Tonti. A met\u00e0 della navata centrale, sulla destra, si erge il pulpito in marmo bianco, decorato con soggetti che si rifanno al simbolismo liturgico.\nAppoggiata all'ultimo pilastro di sinistra nella navata centrale, troviamo la cattedra vescovile in marmo con lo stemma vescovile, il motto e il nome di Mons. Felice di Molfetta. Oltrepassata la cattedra si arriva all'altare maggiore al quale si accede mediante cinque scalini. L'altare \u00e8 sormontato dal ciborio in marmo bianco di Carrara. Il paliotto dell'altare \u00e8 decorato con archi retti da colonnine, e presenta sul paliotto una grata in bronzo attraverso cui si \u00e8 possibile osservare il reliquiario che contiene i resti ossei dei santi martiri Trifone (patrono minore della citt\u00e0), Agapito e Respicio. La navata principale, oltrepassato l'altare maggiore, termina con l'abside, all'interno della quale vi \u00e8 il coro ligneo dell'800.\nDalla Pasqua del 2005 tutte le finestre della chiesa sono decorate da vetrate istoriate. Il rosone maggiore \u00e8 composto da un anello di pietra calcarea intagliata e da una ghiera con sedici archetti trilobati con colonnine, che sorreggono il nucleo centrale in marmo traforato, anch'esso caratterizzato da archetti lobati. I due rosoni laterali presentano, invece, dodici archetti e colonnine, unite al centro in un nucleo quadrilobato."}
{"id": "1412869", "revid": "30610", "url": "https://it.wikipedia.org/wiki?curid=1412869", "title": "Regno del Bosforo Cimmerio", "text": "Il Regno del Bosforo Cimmerio era un regno ellenistico situato nelle attuali penisole di Crimea e di Taman', lungo le coste del Bosforo Cimmerio (l'attuale stretto di Ker\u010d), nel quale una popolazione mista adott\u00f2 la lingua greca e la sua civilt\u00e0.\nStoria.\nPrime colonie greche.\nIn questa regione, a partire dal VII secolo a.C., i Greci stabilirono alcune delle loro colonie: lungo il fronte occidentale a Panticapaeum (l'attuale Ker\u010d', fondata tra la fine del VII e l'inizio del VI secolo a.C.), la capitale tra tutte le colonie della zona, essa stessa chiamata Bosporus, ovvero Nymphaion e Myrmekion; lungo il fronte orientale a Phanagoria (la seconda capitale del regno, fondata attorno al 540 a.C.), Cepoi, Germonassa, Portus Sindicus, Gorgippia.\nQueste prime colonie greche furono fondate principalmente dagli abitanti di Mileto come Panticapaeum o Phanagoria, mentre Nymphaeum fu collegata ad Atene.\nRegno del Bosforo Cimmerio.\nSecondo Diodoro Siculo il regno del Bosforo fu governato dal 480 al 438 a.C. da una dinastia chiamata degli Archeanactidi, tra cui il tiranno Spartoco (438-431 a.C.), apparentemente di origini trace. Egli fond\u00f2 una dinastia che sembra sia durata fino al 110 a.C., quella degli Spartocidi, i quali hanno lasciato numerose testimonianze sulla forma di governo adottata, quasi fosse un arconte sul modello delle citt\u00e0 greche e dei re delle citt\u00e0 indigene come il popolo dei Sindi e dei Meoti.\nSfortunatamente queste iscrizioni e la monetazione dell'epoca non ci ha permesso di avere una lista completa di tutti i monarchi che regnarono in questi tre secoli di storia del regno.\nIl successore di Spartoco fu Satiro di Panticapeo, il quale regn\u00f2 dal 431 al 387 a.C., e riusc\u00ec a stabilire il suo governo sull'intero distretto, aggiungendo i territori di Nymphaion ai suoi domini e ponendo sotto assedio Teodosia, che era una rivale della sua citt\u00e0-stato ove veniva praticato il commercio con il sistema del porto-franco e metteva a rischio le sue riserve di grano della Crimea orientale.\nGli successe Leucone (dal 387 al 347 a.C.).\nMorto Leucone gli successero i suoi due figli, Spartoco II e Perisade. Il primo mor\u00ec pochi anni pi\u00f9 tardi, nel 342 a.C., mentre il fratello continu\u00f2 a regnare fino al 310 a.C.\nCon la morte di Perisade, scoppi\u00f2 nel regno una guerra civile a cui successe come nuovo monarca, Eumelo, il quale regn\u00f2 dal 310 al 303 a.C.\nNel 303 a.C. divenne nuovo re Spartoco III, il quale regn\u00f2 fino al 283 a.C., e dopo di lui Perisade II.\nDa questo momento in poi troviamo numerosi altri sovrani, con nomi che si ripetono ma dei quali poco sappiamo, compreso il periodo in cui regnarono. Sappiamo soltanto che l'ultimo di loro, Perisade V, incapace di tener testa alle popolazioni indigene, nel 108 a.C. chiese aiuto a Diofanto, generale di Mitridate il Grande del Regno del Ponto, promettendogli che avrebbe lasciato il suo regno al principe, ma fu assassinato da Saumaco, di origine scitica, il quale condusse contro di lui una ribellione.\nQuesta dinastia mantenne relazioni di amicizia con Atene, principale cliente del loro grano, di cui Leucone mise in atto un trattato con Teodosia, dove alle navi attiche erano concessi particolari privilegi. In cambio la citt\u00e0 di Atene garant\u00ec a lui la cittadinanza ateniese con un trattato valido per lui ed i suoi figli.\nPrimi rapporti con Roma (I secolo a.C.).\nMitridate affid\u00f2 il regno del Bosforo Cimmerio a suo figlio Macare, che tuttavia lo abbandon\u00f2 ai Romani e a Pompeo. Pi\u00f9 tardi fu riconquistato dallo stesso Mitridate, mentre il figlio Macare si uccise nell'inverno del 66-65 a.C. Una nuova rivolta sconvolse ancora il regno del Bosforo sotto Farnace, figlio anch'egli del grande Mitridate.\nDopo la morte del padre, avvenuta nel 63 a.C., Farnace si sottomise, ancora una volta, a Pompeo, tentando poi di riottenere i suoi antichi domini durante la guerra civile, ma fu sconfitto irreparabilmente da Gaio Giulio Cesare a Zela nel 47 a.C. Poco dopo fu ucciso da un suo governatore, Asandro, il quale una volta sposata la figlia di Farnace, Dinamide, prese possesso del regno del Bosforo, diventando egli stesso re. Qui regn\u00f2 fino al 16 a.C., e dopo la sua morte, Scribonio se ne impossess\u00f2 costringendo la vedova, Dinamide a sposarlo. I Romani furono costretti ad intervenire. Marco Vipsanio Agrippa decise, pertanto, di porre sul trono il sovrano amico ed alleato, Polemone I del Ponto, che qui regn\u00f2 dal 14 all'8 a.C.\nRegno cliente dell'Impero romano (I-II secolo).\nA Polemone successe Aspurgo, figlio di Asandro, che regn\u00f2 dall'8 a.C. fino al 38. Da qui una successione pressoch\u00e9 ininterrotta di re che dur\u00f2 fino al 341, nell'epoca del cosiddetto Regno cliente. Questi re, che portavano nomi tipici del Ponto, come Cotys, Rhescuporis, Rhoemetalces o i nomi indigeni dei Sauromati, si proclamavano discendenti del grande Mitridate, ed usavano datare tutti i loro avvenimenti e la monetazione in base ad un calendario pontico, a partire dal 297 a.C. Il loro regno copriva i territori delle penisole di Crimea e Taman', estendendosi lungo la costa est della Palude \"Maeotis\", fino alla foce del fiume \"Tanais\" (l'attuale Don), che costituiva un valido collegamento con i mercati interni dell'antica Russia.\nAl tempo delle invasioni barbariche (III-IV secolo).\nIl regno del Bosforo Cimmerio fu sempre in guerra contro le popolazioni indigene e spesso fu appoggiato da guarnigioni romane (unit\u00e0 ausiliarie, legionarie e flotta della vicina Mesia), presenti nei loro stessi territori.\nAttorno al 256-257 Goti e Borani riuscirono ad impadronirsi della flotta del regno del Bosforo ed a sferrare un pesante attacco lungo le coste della vicina Anatolia. L'ultimo sovrano ricordato \u00e8 un certo Rescuporide nel 341, dopodich\u00e9 il regno cadde nelle mani degli Unni, dopo che questi avevano sconfitto le vicine popolazioni sarmate degli Alani attorno al 375/376 (Battaglia del fiume Erac).\nIl Bosforo Cimmerio sotto l'impero bizantino.\nPochi secoli dopo l'invasione degli Unni le citt\u00e0 del Bosforo Cimmerio sembrarono riprendersi da questa invasione che aveva portato grande distruzione, grazie alla protezione del vicino Impero bizantino. Da questo momento alcuni ufficiali bizantini furono inviati a costruire in questa zona diverse fortezze, esercitando la loro autorit\u00e0 sul Bosforo, che divenne sede arcivescovile. I bizantini mantennero il possesso di Ta Matarcha, nella zona orientale del regno, citt\u00e0 che nel decimo ed undicesimo secolo divenne la sede del principato russo di Tmutarakan', e dalla quale ebbe inizio la dominazione dei Tartari.\nCon la diaspora, e grazie al vicino stato della Khazaria, si aggiunse alla popolazione un elemento ebraico, sotto la cui influenza si svilupparono in tutte le citt\u00e0 del regno, specialmente lungo il fiume Don, alcune sette di \"fedeli al Dio pi\u00f9 alto\", apparentemente professanti una forma di monoteismo che non fosse, in modo caratteristico, ebreo o cristiano.\nEconomia e monetazione.\nLa prosperit\u00e0 del Regno del Bosforo Cimmerio si bas\u00f2, fin dal principio, sulle esportazioni di carne, pesce, grano e schiavi. Le citt\u00e0 del Bosforo hanno lasciato notevoli testimonianze architettoniche, oltre a sculture, lavori di alta oreficeria, vasi di tipo attico, terrecotte, antiche monete del Regno, ecc. oggi conservate nel Museo dell'Ermitage di San Pietroburgo."}
{"id": "1412872", "revid": "984922", "url": "https://it.wikipedia.org/wiki?curid=1412872", "title": "Porto Vecchio (Porto Ercole)", "text": "Il Porto Vecchio di Porto Ercole \u00e8 il porto dell'omonima localit\u00e0 del comune di Monte Argentario.\nStoria.\nIl porto \u00e8 stato un approdo strategico fin dal Medioevo, prima per la famiglia Aldobrandeschi e poi per la Repubblica di Siena.\nDalla met\u00e0 del Cinquecento in poi, con l'annessione di Porto Ercole allo Stato dei Presidi, i governanti spagnoli implementarono ulteriormente l'infrastruttura e fortificarono ulteriormente i punti di guardia situati sui promontori sovrastanti.\nCaratteristiche geografiche.\nIl porto, situato sul Mar Tirreno, \u00e8 compreso tra Punta dello Scoglione e il Molo di Santa Barbara, nel cuore della parte moderna di Porto Ercole. Si affaccia a est verso il mare, a nord \u00e8 dominato da una coppia di promontori sulle cui sommit\u00e0 spiccano le fortificazioni di guardia del Forte Filippo e del Forte Santa Caterina, mentre a sud sulla cima di un altro promontorio spicca la mole della Rocca aldobrandesca, a protezione sia del porto che dell'intero abitato.\nServizi.\nL'approdo, segnalato dal faro, \u00e8 costituito da 3 moli, il Molo Sanit\u00e0, il Molo e il Moletto delle Grotte, collegati a loro volta tra loro da una banchina dalla quale si distaccano numerosi pontili. Per i diportisti sono disponibili almeno 7 pontili. I fondali variano da 1 a 3 metri in banchina e da 1,5 a 7 metri nel bacino.\nAll'interno dell'infrastruttura si trovano lo scalo di alaggio, 2 gru (fissa e mobile), il distributore di carburante e il servizio di assistenza alle imbarcazioni."}
{"id": "1412873", "revid": "767487", "url": "https://it.wikipedia.org/wiki?curid=1412873", "title": "Robinson Crusoe - La storia vera", "text": "Robinson Crusoe - La storia vera (\"Crusoe\") \u00e8 un film del 1989 diretto da Caleb Deschanel.\nIl soggetto \u00e8 tratto dal celebre romanzo di Daniel Defoe.\nTrama.\nTidewater, Virginia, 1810. All'inglese Robinson Crusoe, venditore di schiavi neri nelle colonie britanniche del nord America, necessita di effettuare un nuovo viaggio presso il continente africano. Durante il viaggio accade l'irreparabile: a seguito di una violenta tempesta, l'intero equipaggio perde la vita, eccetto il protagonista che riesce a salvarsi naufragando su un'isola deserta. Nei primi periodi, Crusoe non riesce ad adattarsi perfettamente all'ambiente dell'isola e nei giorni successivi il naufrago si rende conto che \u00e8 un luogo praticato da alcuni indigeni che si recano di tanto in tanto per compiere dei sacrifici umani.\nDal giorno successivo, Crusoe comincia ad abbattere alcuni alberi per fabbricarsi una barca, intenzionato quindi a ritornare a casa; il lavoro, per\u00f2, si dimostra alla fine deludente, poich\u00e9 proprio nel momento in cui l'uomo decide di portare la barca in mare, questa si rovescia di lato riempiendosi d'acqua. Rassegnato, Crusoe si trova una caverna che utilizza come una nuova casa. Successivamente, il suo cane Scamp comincia ad ammalarsi e nel tentativo, invano, di dargli un cucchiaio di vino, Crusoe lo ritrova privo di vita la mattina successiva. Comincia cos\u00ec un periodo d'intensa solitudine per Crusoe, fino a che non riesce a scorgere al largo dell'isola alcune imbarcazioni, con indigeni recatisi sull'isola per la cremazione del loro defunto capo ed il sacrificio di tre loro simili.\nIl capo giace morto su di una grande poltrona fatta di rami, la quale viene data immediatamente fuoco; avviene nello stesso tempo lo sgozzamento dei tre sacrificanti, ma nel momento in cui sta per avvenire la terza ed ultima uccisione, dopo aver seguito la scena da una altura, Crusoe spara un colpo di fucile, distogliendo cos\u00ec l'attenzione dei cannibali. Il terzo cannibale che doveva essere sacrificato, ne approfitta per scappare, mentre Crusoe fa la stessa cosa.\nI due s'incontrano per caso nella foresta ed il cannibale non oppone alcuna reazione vedendo Crusoe puntargli una pistola ed entrambi raggiungono la spiaggia assicurandosi che tutti i cannibali si siano recati sulle loro imbarcazioni.\nDa questo momento il cannibale, chiamato da Crusoe \"Venerd\u00ec\", comincia a fidarsi di colui che gli ha salvato la vita. La sera stessa per\u00f2 Crusoe, per sicurezza, non lo fa dormire con lui nella grotta e decide di lasciarlo fuori legato con una catena. La mattina successiva Crusoe rimane stupito nel non ritrovare pi\u00f9 il cannibale dove lo aveva lasciato la sera precedente.\nInoltrandosi nuovamente all'interno dell'isola, Crusoe scorge del fumo provenire nel luogo dei sacrifici dove riesce a ritrovare la testa mozzata di \"Venerd\u00ec\" ed incappando facilmente in un agguato di un altro cannibale dall'aspetto di un guerriero, finendo in una trappola. Il cannibale lo lega ad un albero vicino alla sua grotta, dove rimane illeso fino al giorno successivo, lo stesso giorno in cui Crusoe sembra voler avere una rivincita su quel cannibale che lo aveva fatto suo prigioniero. Comincia cos\u00ec un inseguimento da parte di Crusoe che tenta di sparare a distanza l'indigeno, il quale riesce a sorprendere lo stesso Crusoe e lo induce in una lotta corpo a corpo. I due lottanti finiscono nelle sabbie mobili; il cannibale, pi\u00f9 esperto, riesce ad uscire lasciando Crusoe sprofondare. Nonostante tutto viene concessa clemenza a Crusoe dal cannibale, il quale decide di aiutarlo ad uscire abbassandogli un ramo di un albero. Presto i due cominciano a collaborare e, nel linguaggio locale, Crusoe riesce a fatica a capire le intenzioni del cannibale stesso, il quale desidera fabbricarsi una piccola barca per ritornare a casa. Ultimato il lavoro di costruzione, Crusoe decide di rifabbricarsi una seconda barca da s\u00e9; uno strano sparo per\u00f2 induce Crusoe a vedere di cosa si tratta ed infatti l'uomo riesce a scorgere una nave. Da un'altura, Crusoe tenta di farsi vedere da alcuni uomini bianchi, i quali si trovavano sull'isola per catturare proprio il cannibale amico di Crusoe.\nCrusoe per\u00f2 non perde tempo e riesce ad imbarcarsi di nascosto sulla nave che lo ricondurr\u00e0 a casa.\nL'equipaggio a bordo \u00e8 composto anche da uno scienziato, studioso di cannibali, intenzionato a portare a Londra il cannibale prigioniero; Crusoe, per\u00f2, non essendo d'accordo con la decisione dello scienziato, decide di liberare l'amico senza farsi vedere dai componenti dell'equipaggio.\nCrusoe lascia cos\u00ec definitivamente l'isola rendendosi conto di quanto siano preziose la libert\u00e0 e la vita.\nProduzione.\nLe riprese vennero principalmente effettuate sulle isole delle Seychelles, fra Frigate, La Digue e Praslin; parte della pellicola venne girata presso gli Avala Studios a Belgrado.\nCritiche.\nLo scrittore Roger Ebert scrisse in quel periodo (il 21 aprile 1989), sul \"Chicago Sun-Times\", che il film rappresent\u00f2 solo poche cose importanti, anche se il regista mostr\u00f2 perfettamente \"\"il segreto della solitudine su un'isola deserta\".\nI vari servizi cinematografici scrissero che il film \u00e8 un \"adattamento alla concezione-sciolta della materia di eremita, cio\u00e8 con immagini noiose\".\nLa rivista \"Cinema\" ha invece giudicato il film come un'\"interpretazione ostinata del Classico di Defoe\"\"."}
{"id": "1412874", "revid": "110157", "url": "https://it.wikipedia.org/wiki?curid=1412874", "title": "Saarde", "text": "Saarde \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 la citt\u00e0 (in estone \"linn\") di Kilingi-N\u00f5mme.\nLocalit\u00e0.\nOltre al capoluogo, il comune comprende un borgo (in estone \"alevik\"), Tihemetsa, e 23 localit\u00e0 (in estone \"k\u00fcla\"):\nJ\u00e4\u00e4rja, Kalita, Kamali, Kanak\u00fcla, K\u00e4rsu, Laiksaare, Lanksaare, Leipste, Lodja, Marana, Marina, Mustla, Oissaare, Pihke, Reinu, Saarde, Sigaste, Tali, Tuuliku, T\u00f5lla, Veelikse, Viisireiu, V\u00e4ljak\u00fcla."}
{"id": "1412883", "revid": "154893", "url": "https://it.wikipedia.org/wiki?curid=1412883", "title": "G\u00e9za Mar\u00f3czy", "text": "Gli inizi e lo stile.\nNel 1895 vinse il torneo minore di Hastings. In seguito partecip\u00f2 a molti tornei internazionali con ottimi risultati. \nNel torneo di Londra 1899 fu = 2\u00ba-4\u00ba dietro al vincitore Emanuel Lasker, nello stesso anno vinse a Vienna. Nel 1900 fu = 1\u00ba nel torneo di Monaco di Baviera con Pillsbury e Schlechter, e a Parigi nello stesso anno fu = 3\u00ba con Marshall. Segu\u00ec una serie di altri successi fino al 1908.\nNel 1904 introdusse, nella partita contro Rudolf Swideriski, giocata nel torneo di Monte Carlo, una nuova linea di gioco, oggi nota come variante Mar\u00f3czy, caratterizzata dalla spinta c2-c4 del Bianco contro la variante del Dragone della Difesa siciliana.\nAmava uno stile di gioco solido e prudente, che lasciava poco spazio alle novit\u00e0. Pochi dei suoi contemporanei riuscirono a superarlo in quanto ad abilit\u00e0 difensiva.\nNel 1908 smise di partecipare alle gare internazionali di alto livello per dedicarsi al lavoro di insegnante di matematica e di revisore contabile nel campo assicurativo.\nIl ritorno.\nRitorn\u00f2 agli scacchi dopo la prima guerra mondiale. Nel fortissimo torneo di Carlsbad del 1923, con 18 partecipanti, fu pari primo con Alechin e Bogoljubov.\nSempre nel 1923, tra il 23 luglio e il 3 agosto partecip\u00f2 allo storico torneo di Scheveningen, organizzato per il cinquantennale della federazione scacchistica olandese, dove si qualific\u00f2 terzo a pari merito (vinsero alla pari Spielmann e Johner). Con il bianco vinse una partita in cui Euwe introdusse una nuova variante della difesa siciliana, che prese il nome dalla localit\u00e0 ed ebbe in seguito grande fortuna, la variante Scheveningen.\nMar\u00f3czy fece da secondo a Max Euwe nel campionato del mondo del 1935 contro Alechin (il secondo di Alechin era Salo Landau).\nNel 1927 partecip\u00f2 alle Olimpiadi di Londra (prima olimpiade ufficiale) in prima scacchiera con la squadra ungherese, portandola alla vittoria finale. Ottenne anche un premio in denaro per il suo quarto posto, con 9/12, nei migliori risultati individuali.\nNel 1950 la FIDE gli attribu\u00ec il titolo (istituito ufficialmente in quell'anno) di Grande Maestro.\nI risultati.\nLa valutazione del sistema Chessmetrics pone Mar\u00f3czy al primo posto al mondo negli anni 1904\u20131907.\nNelle partite con i pi\u00f9 forti della sua epoca Mar\u00f3czy fu inferiore solo ai campioni del mondo: Wilhelm Steinitz (+1 \u20132 =2), Emanuel Lasker (+0 \u20135 =2), Jos\u00e9 Ra\u00fal Capablanca (+0 \u20133 =5), Aleksandr Alechin (+0 \u20136 =5) e Max Euwe (\u20136 +5 =14).\nIl risultato complessivo con alcuni forti giocatori: Henry Blackburne (+5 \u20130 =3), Michail \u010cigorin (+5 \u20134 =8), Frank Marshall (+11 \u20135 =9), Dawid Janowski (+11 \u20135 =5), Efim Bogoljubov (+7 \u20134 =4), Frederick Yates (+9 \u20132 =1).\nVera Menchik.\nTrasferitosi dall'Europa continentale in Inghilterra, fu insegnante di scacchi all'Hastings Chess Club. Aiut\u00f2 a progredire la giovane Vera Menchik, futura campionessa del mondo (conquist\u00f2 il titolo nel 1927 mantenendolo ininterrottamente fino al 1944, anno della sua morte). Nel torneo internazionale di Ramsgate del 1929 l'allieva giunse pari seconda con Rubinstein (vinse Capablanca), ma super\u00f2 altri 11 giocatori, tra i quali lo stesso Mar\u00f3czy."}
{"id": "1412886", "revid": "228587", "url": "https://it.wikipedia.org/wiki?curid=1412886", "title": "Torre Alemanna", "text": "Il complesso di Torre Alemanna \u00e8 ubicato a 18\u00a0km da Cerignola, lungo la strada provinciale per Candela, al crocevia di due importanti vie di comunicazione ricadenti sul tracciato dei tratturi a servizio della transumanza. Attualmente \u00e8 inglobato dalla frazione rurale denominata Torre Alemanna-Borgo Libert\u00e0, fondata nel 1951 da l\u2019\"Ente per lo Sviluppo dell'Irrigazione e la Trasformazione Fondiaria di Puglia e Lucania\".\nStoria.\nIl nome di Torre Alemanna compare, come riferimento topografico, in un documento del \"Codice diplomatico barlettano\" del 1334. Nella delimitazione dei confini di una propriet\u00e0 si fa riferimento ad una \"viam qua itur a Turri de Alamagnis\". In documenti pi\u00f9 tardi, ma anche nella cartografia di epoca moderna, il luogo \u00e8 spesso citato con il toponimo \"Torre de la Manna\". Per essere gi\u00e0 nota in quell'epoca significa che essa esisteva da tempo.\nVa ricordato che, a breve distanza dalla Torre Alemanna, c'\u00e8 il Monte Maggiore, luogo in cui si svolse nel 1041 la battaglia di Montemaggiore, con i Normanni ed i Longobardi che sconfissero i Bizantini.\nL'appellativo di \"Alemanna\" rinvia inoltre ai suoi fondatori, i Cavalieri Teutonici, ai quali Federico II don\u00f2 (come attestano documenti del XIII secolo) delle terre presso Corneto, antico borgo medievale (distrutto nel 1349, nel corso delle guerre dinastiche che videro opposti Giovanna I di Napoli e Carlo III di Napoli), i cui resti distano difatti poco pi\u00f9 di un chilometro dal complesso.\nIl complesso di Torre Alemanna, \u00e8 ritenuto dagli storici il pi\u00f9 fiorente delle balie teutoniche in Puglia. Un centro talmente ricco (fra il XIV ed il XV secolo, possedeva oltre 2.800 ettari di terre) da consentire con la sua produzione zootecnica e cerealicola il sostentamento anche di San Leonardo di Siponto, da cui dipendeva, e degli altri insediamenti pugliesi aventi perlopi\u00f9 valenza strategica e politica.\nL'intero possedimento fu nel 1483 ceduto dai Cavalieri alla Chiesa che, trasformandolo in Commenda concistoriale, lo gest\u00ec per mezzo di procuratori.\nQualche decennio dopo, nel 1525, Leandro Alberti descrive il monumento come meta di pellegrinaggi da parte di ex prigionieri che vi portavano ex voto in onore di , ma al momento della visita il complesso appare in stato di abbandono ed a rischio di rovina. Appare molto probabile che in questo arco di tempo la comunit\u00e0 di Torre Alemanna visse una fase di transizione tale da determinarne un processo di degrado e trasformazione dell'originario assetto, cos\u00ec come si era stratificato nel corso del XIII e XIV secolo.\nIntorno al terzo quarto del XVI secolo si segnala l'attivismo del cardinale Niccol\u00f2 Caetani di Sermoneta, che nel 1570 avvia i lavori di costruzione del \"\"Palazzo dell'Abate\u201d\", nell'ala sud del complesso.\nUna visita pastorale del 1693 ci consegna l'immagine del complesso alla fine del XVII secolo: insieme al manoscritto che descrive le destinazioni d'uso dei vari ambienti del complesso \u00e8 conservata una stampa con la rappresentazione delle diverse strutture e relativa legenda descrittiva .\nNuovi interventi si hanno all'epoca del cardinale Pasquale Acquaviva d'Aragona quando, in seguito all'evento sismico del 1731, il suo procuratore Diego Ingellis realizza nel 1750 la suggestiva loggia (\"Fig. 1\") che collega il \"\u201cPalazzo dell'Abate\u201d\" alla torre e l'ingresso principale a sudest (\"Fig. 2\").\nNel 1865 fu venduto come bene demaniale ed i successivi interventi di ristrutturazione sostanzialmente non muteranno l'immagine del corpo principale del complesso edilizio.\nNell'ultimo dopoguerra il complesso masseriale ha sub\u00ecto i maggiori danni, dovuti all'incuria, allo sconsiderato uso e, soprattutto, alla radicale trasformazione del sito.\nNegli anni cinquanta del secolo scorso, infatti, l\u2019\"Ente per lo Sviluppo dell'Irrigazione e la Trasformazione Fondiaria di Puglia e Lucania\" (poi denominato prima \"ERSAP\" ed infine \"Settore riforma fondiaria - Ufficio ex ERSAP\") fond\u00f2 una nuova borgata denominata Borgo Libert\u00e0 demolendo alcune parti del complesso masseriale.\nDel vecchio quadrilatero, che costituiva l'intera masseria sorta intorno alla Torre, oggi resta tuttavia visibile e ben conservata una parte degli edifici, essendo scomparsi totalmente solo alcuni corpi di fabbrica sul lato ovest e sul lato nord, rispettivamente corrispondenti alle antiche rimesse per le carrozze e al giardinetto, cos\u00ec come illustrato nella citata stampa di fine Seicento.\nNel 1983 il complesso masseriale \u00e8 stato sottoposto a regime di tutela con declaratoria di vincolo, quale bene monumentale.\nNel 1988 partono i primi interventi di restauro e di consolidamento del solo nucleo centrale. Un secondo lotto di lavori dal 1997 al 2000, nonch\u00e9 le attivit\u00e0 di ricerca condotte con importanti sinergie tra Enti ed Universit\u00e0 (italiane, francesi e tedesche) nell'ambito del programma finanziato dalla Comunit\u00e0 Europea denominato \"Cultura 2000\", hanno iniziato a restituire al monumento gli antichi splendori.\nTorre Alemanna, con gli attuali lavori di restauro, si approssima a diventare Museo della ceramica e Centro internazionale di studi.\nNel 2013 \u00e8 stato uno dei 700 tesori artistici aperti al pubblico durante la XXVI Giornata FAI di Primavera (23 e 24 marzo). \nArchitettura.\nTorre Alemanna appare oggi come un complesso masseriale dotato, per l'appunto, di una torre d'avvistamento a pianta quadrangolare di circa 10 metri di lato e 24 di altezza e di una serie di corpi di fabbrica edificati nel corso dei secoli per ospitare numerose destinazioni d'uso (residenziale, produttiva e di culto) (\"Fig. 3\").\nIl vano di piano terra della torre, la cui altezza si estende fino al livello del 1\u00ba piano del complesso, \u00e8 coperto con volta a crociera (\"Fig. 4\") costolonata poggiante su quattro colonnine con capitelli gotici \"\"a crochet\"\u201d. Esso, pregevolmente affrescato su tre lati e caratterizzato da un arco trionfale sulla parete ovest, \u00e8 stato da sempre ritenuto una preesistente cappella, sulle cui mura, opportunamente raddoppiate, fu eretta la torre. La scoperta degli affreschi (\"Fig. 5-7\"), datati alla seconda met\u00e0 del XIII secolo, avvenne nel corso dei primi lavori di restauro nel 1989. Con il prosieguo dei lavori (1997-2000), operando alcuni saggi conoscitivi all'interno dei muri, si \u00e8 in realt\u00e0 constatato che le modanature dell'arco trionfale (\"Fig. 8\") svoltano nella muratura verso ovest rivelando che si tratta addirittura del presbiterio a pianta quadrata di una chiesa, probabilmente cistercense, la cui navata \u00e8 oggi riconoscibile nella parte adiacente sul lato ovest.\nInoltre, gli scavi archeologici operati nel 2003 (\"Fig. 9\") nel presbiterio stesso hanno rivelato la preesistenza di un'ulteriore abside da relazionare ad una chiesa ancor pi\u00f9 antica.\nDunque \u00e8 plausibile l'ipotesi che i Cavalieri, venuti in possesso dei terreni, abbiano eretto una torre sui resti di una chiesa edificandone, qualche decennio pi\u00f9 tardi (XVI secolo), una nuova (oggi ancora esistente) dedicata prima a Santa Maria dei Teutonici, poi a San Leonardo."}
{"id": "1412899", "revid": "287204", "url": "https://it.wikipedia.org/wiki?curid=1412899", "title": "Philipp Jaff\u00e9", "text": "Biografia.\nPhilipp Jaff\u00e9 nacque a Schwersenz (l'odierna Swarz\u0119dz), allora nella Polonia prussiana, da Elias, appartenente ad una famiglia di mercanti ebrei. Allievo di Leopold von Ranke (1795-1886), maestro della storiografia positivistica, Jaff\u00e9 studi\u00f2 alla Universit\u00e0 Humboldt di Berlino ed entr\u00f2 a far parte della redazione dei \"Monumenta Germaniae Historica\" grazie alla conoscenza con il suo ispiratore, Georg Heinrich Pertz. Nel 1843 Jaff\u00e9, infatti, pubblic\u00f2 il libro \"Storia dell'impero tedesco sotto Lotario il Sassone\", che continu\u00f2 nella \"Storia dell'impero tedesco sotto Corrado III\" del 1845, dopo aver completato gli studi di storia nel 1844 senza per\u00f2 ottenere la laurea. Il Jaff\u00e9, all'interno dei \"Monumenta\", svolse il ruolo fondamentale di curare i \"Regesta Pontificum Romanorum\", enorme opera che raccoglie 11.000 documenti del papato emessi dagli inizi della Chiesa fino al 1198 e che venne pubblicata la prima volta a Berlino nel 1851: si data con quest'anno l'inizio della diplomatica pontificia. Laureatosi nel 1853 in medicina, Jaff\u00e9 fu anche professore nell'Universit\u00e0 di Berlino e pubblic\u00f2, fra l'altro, un'edizione critica in sei volumi di documenti medievali, la \"Bibliotheca Rerum Germanicarum\" (1864-1873). Affetto da una grave malattia mentale, fin\u00ec suicida. "}
{"id": "1412901", "revid": "838137", "url": "https://it.wikipedia.org/wiki?curid=1412901", "title": "Kilingi-N\u00f5mme", "text": "Kilingi-N\u00f5mme \u00e8 una citt\u00e0 dell'Estonia meridionale, nella contea di P\u00e4rnumaa, capoluogo del comune rurale di Saarde. Amministrativamente, non esistono distinzioni tra la citt\u00e0 e il suo contado."}
{"id": "1412903", "revid": "78273", "url": "https://it.wikipedia.org/wiki?curid=1412903", "title": "Imperatore di Trebisonda", "text": ""}
{"id": "1412905", "revid": "28406", "url": "https://it.wikipedia.org/wiki?curid=1412905", "title": "Imperatori Trapezuntini", "text": ""}
{"id": "1412912", "revid": "453768", "url": "https://it.wikipedia.org/wiki?curid=1412912", "title": "Porto di Cala Galera", "text": "Il porto di Cala Galera \u00e8 stato uno dei primi porti privati costruiti in Italia.\nSi trova nell'omonima insenatura orientale di Monte Argentario, a circa 3\u00a0km a nord-est di Porto Ercole.\nCaratteristiche.\nIl porto, denominato \"marina di Cala Galera\", \u00e8 situato sul Mar Tirreno fu costruito nel corso degli anni settanta, nel periodo in cui Susanna Agnelli era sindaco di Monte Argentario, ed \u00e8 progressivamente divenuto uno dei pi\u00f9 grandi e attrezzati approdi turistici dell'intero litorale toscano.\nSi contano quasi 670 posti barca totali, di cui 60 riservati ai natanti in transito di lunghezza fino ai 50 metri; i fondali sono compresi, sia in banchina che nell'intero bacino, tra i 3,5 e i 6,5 metri. Tra gli operatori vi sono anche alcune agenzie di charter e broker.\nVastissima \u00e8 la gamma dei servizi disponibili, tra i quali sono da segnalare i distributori di carburante, lo scalo d'alaggio, le gru mobili, il travel lift e le officine per assistenza su tutte le imbarcazioni, comprese le riparazioni di vele e motori. Presso il porto vi \u00e8 anche il servizio meteo, il punto di rifornimento alimentare e l'allacciamento per acqua, energia elettrica e telefono.\nIl porto si fregia ormai da diversi anni della Bandiera Blu, conferita dalla Foundation for Environmental Education agli approdi turistici europei che soddisfano i criteri di qualit\u00e0 fissati dalla FEE.\nNel porto ha sede il Circolo Nautico e della Vela Argentario, storico Yacht club che organizza il pi\u00f9 antico campionato di vela d'altura d'Italia; il Campionato Invernale dell'Argentario.\nIl paesaggio scomparso.\nLa piccola baia di Cala Galera, prima della costruzione del porto turistico, era caratterizzata da una piccola spiaggia ben poco antropizzata, coronata da vegetazione, fra cui alberi di eucalipto che crescevano fino alla riva e priva di costruzioni significative; le sue acque poco profonde e tranquille la rendevano un luogo adatto alle famiglie con figli piccoli per trascorrervi le vacanze estive. Il progressivo insabbiamento della baia, ha creato la duna costiera e la spiaggia di Cala Galera, utilizzata a scopo turistico e composta, in buona parte, da vegetazione litofila a bassa copertura di rupi e falesie che interessa la parte terminale del fosso Boccadoro, parallela e adiacente al molo sottoflutto, tra Punta Caterina e Poggio Pertuso. La zona dell'area adiacente al molo, sar\u00e0 inoltre interessata da un nuovo punto di ormeggio per la nautica minore, con area di ricovero natanti a secco."}
{"id": "1412915", "revid": "235890", "url": "https://it.wikipedia.org/wiki?curid=1412915", "title": "Isometria dello spazio iperbolico", "text": "In geometria, una isometria dello spazio iperbolico \u00e8 una isometria dello spazio iperbolico formula_1. Si tratta cio\u00e8 di un movimento rigido dello spazio, cio\u00e8 una funzione che sposta tutti i punti dello spazio mantenendo le distanze fra questi. \nLe isometrie dello spazio iperbolico si comportano per alcuni aspetti in modo simile a quelle dello spazio euclideo, ma sono pi\u00f9 ricche di queste in altri aspetti. Possono essere studiate efficacemente tramite la \"sfera all'infinito\". \nLe isometrie dello spazio iperbolico formano un gruppo. \nDefinizione.\nUna isometria di formula_1 \u00e8 un diffeomorfismo che preserva il tensore metrico. In particolare, preserva la distanza fra punti, le geodetiche, gli angoli fra curve e i volumi.\nLo spazio iperbolico \u00e8 omogeneo e isotropo.\nNello spazio euclideo formula_3, esempi di isometrie sono le traslazioni e le rotazioni. Tramite queste isometrie \u00e8 possibile spostare punti e rette a piacimento: la stessa propriet\u00e0 vale anche nello spazio iperbolico.\nCome lo spazio euclideo, anche lo spazio iperbolico formula_1 \u00e8 infatti omogeneo e isotropo: i punti e le rette sono tutti \"indistinguibili\". Pi\u00f9 precisamente, per ogni coppia di punti formula_5 e formula_6, e per ogni coppia di rette formula_7 e formula_8 passanti rispettivamente per formula_5 e formula_6, esiste una isometria dello spazio che manda formula_11 in formula_6 e formula_7 in formula_8. Questo fatto pu\u00f2 essere mostrato agevolmente scegliendo il modello pi\u00f9 appropriato.\nNel modello del semispazio, il punto formula_15 pu\u00f2 essere spostato su un arbitrario formula_16 tramite la composizione delle isometrie\ne\nQuindi \u00e8 possibile spostare formula_5 e formula_6 su un punto arbitrario. Nel modello del disco di Poincar\u00e9, si pu\u00f2 supporre che formula_21 sia l'origine formula_22. A questo punto, formula_7 e formula_8 sono due rette passanti per l'origine, e possono essere portate l'una nell'altra tramite una opportuna rotazione del disco (centrata nell'origine).\nSfera all'infinito.\nNel modello del disco di Poincar\u00e9 formula_25, la sfera all'infinito dello spazio iperbolico formula_1 \u00e8 il bordo formula_27 del disco. Si tratta quindi della sfera formula_28 di dimensione formula_29\nLa sfera all'infinito pu\u00f2 essere definita in modo intrinseco a partire da formula_1, a prescindere dal modello. Viene indicata con formula_32. Aggiungendo allo spazio iperbolico la sfera all'infinito, si ottiene uno spazio che viene indicato con \nCome spazio topologico, formula_34 \u00e8 omeomorfo al disco chiuso\nSi tratta quindi di uno spazio compatto. Il procedimento di compattificazione tramite aggiunta di \"punti all'infinito\" \u00e8 simile al passaggio dallo spazio euclideo a quello proiettivo.\nTipi di isometrie.\nUna isometria dello spazio iperbolico \nsi estende al bordo. Esiste cio\u00e8 un unico omeomorfismo\nche coincide con formula_38 all'interno del disco, cio\u00e8 su formula_1. La funzione formula_40 non pu\u00f2 essere globalmente un'isometria, per un motivo semplice: lo spazio formula_41 non \u00e8 uno spazio metrico, poich\u00e9 la distanza \u00e8 definita solo al suo interno, su formula_1, ma non sul bordo (i punti al bordo non sono veri e propri punti dello spazio iperbolico: sono all'infinito e quindi hanno informalmente distanza infinita rispetto a quelli interni).\nIl teorema del punto fisso di Brouwer asserisce che ogni omeomorfismo del disco chiuso formula_43 in s\u00e9 ha un punto fisso. Tale teorema, che non \u00e8 valido sulla palla aperta formula_25, garantisce quindi l'esistenza di un punto fisso per la funzione estesa formula_40 (ma non per formula_38). \nUna isometria formula_38 che preservare l'orientazione dello spazi iperbolico \u00e8 detta:\nNon vi sono altre possibilit\u00e0 oltre a quelle elencate.\nVariet\u00e0 iperboliche complete.\nOgni variet\u00e0 iperbolica completa \u00e8 ottenibile come quoziente dello spazio iperbolico per un gruppo di isometrie che agisce in modo libero e propriamente discontinuo. In particolare, una tale isometria non deve avere punti fissi in formula_1.\nSe la variet\u00e0 iperbolica \u00e8 orientabile, il gruppo \u00e8 formato da isometrie che preservano l'orientazione. Tali isometrie sono quindi iperboliche o paraboliche (le ellittiche sono escluse perch\u00e9 hanno punti fissi in formula_1). Se la variet\u00e0 \u00e8 compatta, tutte le isometrie sono iperboliche."}
{"id": "1412916", "revid": "767487", "url": "https://it.wikipedia.org/wiki?curid=1412916", "title": "Sauga", "text": "Sauga \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 10 localit\u00e0 (in estone \"k\u00fcla\"):"}
{"id": "1412917", "revid": "21079", "url": "https://it.wikipedia.org/wiki?curid=1412917", "title": "Modello del semispazio", "text": ""}
{"id": "1412918", "revid": "1573940", "url": "https://it.wikipedia.org/wiki?curid=1412918", "title": "Anser (zoologia)", "text": "Anser \u00e8 un genere di uccelli della famiglia degli anatidi, che comprende una decina di specie di oche diffuse nell'emisfero nord.\nDescrizione.\nHanno una colorazione dal bianco al grigio-bruno.\nBiologia.\nDal carattere sociale, sono uccelli migratori e in volo adottano una caratteristica formazione a V.\nGeneralmente si nutrono di erba sul terreno, camminano agevolmente grazie alle zampe che sono inserite molto in avanti.\nTassonomia.\nIl genere comprende le seguenti specie:"}
{"id": "1412921", "revid": "33689", "url": "https://it.wikipedia.org/wiki?curid=1412921", "title": "Oeilvert", "text": ""}
{"id": "1412922", "revid": "110157", "url": "https://it.wikipedia.org/wiki?curid=1412922", "title": "Surju", "text": "Surju \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo, il comune comprende altre 10 localit\u00e0:\nIlvese, Jaamak\u00fcla, Kalda, Kikepera, K\u00f5veri, L\u00e4hkma, Metsa\u00e4\u00e4re, Rabak\u00fcla, Ristik\u00fcla, Saunametsa."}
{"id": "1412928", "revid": "110157", "url": "https://it.wikipedia.org/wiki?curid=1412928", "title": "Tahkuranna", "text": "Tahkuranna \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 la localit\u00e0 (in estone \"k\u00fcla\") di Uula.\nLocalit\u00e0.\nOltre al capoluogo, il comune comprende un borgo (in estone \"alevik\"), V\u00f5iste, e altre 9 localit\u00e0: \nLaadi, Leina, Lepak\u00fcla, Merek\u00fcla, Metsak\u00fcla, Piirumi, Reiu, Tahkuranna, Uulu."}
{"id": "1412929", "revid": "1543377", "url": "https://it.wikipedia.org/wiki?curid=1412929", "title": "Colui che sussurrava nelle tenebre", "text": "Colui che sussurrava nelle tenebre (\"The Whisperer in Darkness\") \u00e8 un racconto horror scritto da Howard Phillips Lovecraft nel 1930 e appartenente al cosiddetto Ciclo di Cthulhu.\nTrama.\nIl racconto pu\u00f2 essere suddiviso idealmente in due parti. Nella prima, Albert Wilmarth \u2013 il narratore \u2013 intrattiene un rapporto epistolare con lo studioso Henry Akeley, del Vermont, che sostiene di essere entrato in contatto con una misteriosa razza aliena, i Mi-go, che si nasconde nelle foreste locali. In lettere sempre pi\u00f9 angoscianti e concitate, Akeley racconta al narratore il suo scontro con le creature, che di giorno lo sorvegliano tramite le loro spie umane e ogni notte lo cingono di assedio nella sua casa isolata.\nNella seconda parte, Wilmarth, rassicurato dall'ultima lettera di Akeley \u2013 dove questi gli assicura di aver scoperto che le intenzioni delle creature sono amichevoli \u2013 si reca a visitarlo nel Vermont, e tiene con lui un lungo colloquio. \nIl suo interlocutore si trova debilitato in una condizione di non ottima salute, ed \u00e8 costretto a parlare a voce molto bassa.\nDurante le loro conversazioni, Wilmarth percepisce a volte un senso di disagio, soprattutto per via dello strano modo di parlare di Akeley, che si esprime sussurrando, in un modo vagamente inquietante.\nIn un macabro finale a sorpresa, Wilmarth scopre che Akeley era stato in realt\u00e0 rapito e trasportato dalle creature su un altro pianeta (Yuggoth), che l'ultima missiva era un falso e che l'essere con cui aveva parlato, nascosto sotto un corpo fasullo fatto di cera, era in realt\u00e0 un alieno che aveva assunto le sembianze di Akeley.\nAdattamento cinematografico.\nUna versione cinematografica del racconto \u00e8 stata prodotta da parte della H.P.Lovecraft Historical Society."}
{"id": "1412932", "revid": "205250", "url": "https://it.wikipedia.org/wiki?curid=1412932", "title": "Arpad Emrick Elo", "text": " A lui si deve l'ideazione del sistema Elo usato per le classifiche di rendimento dei giocatori di scacchi.\nBiografia.\nNato in Ungheria nel 1903, si trasfer\u00ec negli Stati Uniti con la famiglia nel 1913.\nDivenne professore di fisica alla Marquette University di Milwaukee. Fu anche maestro di scacchi e vinse per otto volte il campionato dello stato del Wisconsin.\nNel 1960, su incarico della federazione scacchistica statunitense (USCF), svilupp\u00f2 il metodo, che porta il suo nome, per il calcolo delle classifiche di rendimento dei giocatori di scacchi. Tale metodo fu immediatamente adottato dalla USCF e, dal 1970, anche dalla FIDE. \nElo mor\u00ec a Brookfield (Wisconsin) nel 1992, all'et\u00e0 di 89 anni."}
{"id": "1412933", "revid": "2166030", "url": "https://it.wikipedia.org/wiki?curid=1412933", "title": "G\u00f6ksun", "text": "G\u00f6ksun (latino: \"Cucusus\", \"Cocusus\", \"Cocussus\"; italiano: \"Cucuso\"; armeno: \"Kokison\", greco \"\u039a\u03bf\u03c5\u03ba\u03bf\u03c5\u03c3\u03cc\u03c2\", Cucus\u00f3s ) \u00e8 una localit\u00e0, capoluogo del distretto omonimo, situata nella provincia di Kahramanmara\u015f, in Turchia.\nLa citt\u00e0 \u00e8 sede titolare della Diocesi di Cucuso della Chiesa cattolica.\nOrigini.\nLe fonti certe sulla citt\u00e0 antica risalgono ai primi secoli dell'era cristiana. Stazione di sosta per le vie di comunicazione dell'impero romano, fu sede vescovile gi\u00e0 dal III sec. d.C. e, per la sua posizione, ebbe un ruolo importante nelle frequenti guerre arabo-bizantine fra VI e XI sec. a.C. Dopo la conquista ottomana la citt\u00e0 decadde a villaggio."}
{"id": "1412937", "revid": "921573", "url": "https://it.wikipedia.org/wiki?curid=1412937", "title": "Sacha Vierny", "text": "Biografia.\n\u00c8 conosciuto in particolare per la sua collaborazione con il regista francese Alain Resnais (hanno lavorato insieme per 10 film, dal 1955 al 1984) e con il regista britannico Peter Greenaway (8 film, pi\u00f9 vari cortometraggi, dal 1985 al 1999)."}
{"id": "1412939", "revid": "530184", "url": "https://it.wikipedia.org/wiki?curid=1412939", "title": "Tootsi", "text": "Tootsi \u00e8 una cittadina dell'Estonia meridionale, nella contea di P\u00e4rnumaa. Il territorio comunale, amministrativamente comune rurale, corrisponde interamente a quello della cittadina (in estone \"alev\"), formando un \"alevvald\"."}
{"id": "1412942", "revid": "155634", "url": "https://it.wikipedia.org/wiki?curid=1412942", "title": "Serie A1 1980-1981 (pallacanestro femminile)", "text": "Il campionato di Serie A1 di pallacanestro femminile 1980-1981 \u00e8 stato il cinquantesimo organizzato in Italia, il primo dalla riforma che ha sancito lo sdoppiamento della vecchia Serie A in A1 e A2.\nMalgrado il cambio di denominazione, la formula rimane invariata per le prime due fasi: le sedici societ\u00e0 vengono divise in due gironi da otto, con partite di andata e ritorno. Le prime quattro di ogni girone si classificano per la Poule Scudetto, le ultime quattro per la Poule Salvezza. Al termine della stagione regolare, le ultime due della Poule Salvezza retrocedono in A2, mentre le prime due e le squadre partecipanti alla Poule Scudetto si giocano il titolo ai play-off, divisi in un turno preliminare in gara unica e quarti, semifinali e finali al meglio di tre gare.\nLa Pagnossin Treviso vince il suo primo titolo, battendo per 2-1 lo Zolu Vicenza, dopo aver perso la prima gara."}
{"id": "1412945", "revid": "181699", "url": "https://it.wikipedia.org/wiki?curid=1412945", "title": "Bloch Sesto San Giovanni", "text": ""}
{"id": "1412946", "revid": "125837374", "url": "https://it.wikipedia.org/wiki?curid=1412946", "title": "Judomaster", "text": "Judomaster \u00e8 il nome di diversi personaggi dei fumetti. In origine il personaggio \u00e8 stato creato dall'autore Joe Gill e dal disegnatore Frank McLaughlin, ed \u00e8 apparso per la prima volta in \"Special War Series\" n. 4 (novembre 1965) della Charlton Comics.\nBiografia del personaggio.\n\"Rip\" Jagger.\nL'identit\u00e0 segreta di Judomaster \u00e8 stata quella di Hadley \"Rip\" Jagger, un sergente dell'Esercito degli Stati Uniti d'America nella Seconda guerra mondiale. Egli salv\u00f2 la figlia di un comandante di un'isola del Pacifico che in cambio gli insegn\u00f2 l'arte marziale dello J\u016bd\u014d. Ha una \"spalla\" di nome Tiger. Nella serie di Nightshade presente all'interno di Captain Atom, viene mostrato un Tiger adulto che \u00e8 l'istruttore di arti marziali di Nightshade.\nIl fumetto di Judomaster dur\u00f2 dal numero 89 al numero 98, ovvero dal giugno del 1966 al dicembre del 1967.\nInsieme alla maggior parte dei supereroi della Charlton, i diritti del personaggio di Judomaster vennero venduti alla DC Comics. \u00c8 stato citato come membro dell'All-Star Squadron, un team di supereroi della II guerra mondiale della DC, sebbene non sia mai apparso in una storia pubblicata come membro di questo gruppo. Il suo compagno che gli faceva da spalla, Tiger, divenne in seguito il criminale Avatar nel fumetto L.A.W. della DC, che riun\u00ec tutti i personaggi della Charlton che avevano comprato. Da allora \u00e8 apparso solo in poche occasioni.\nJudomaster \u00e8 stato ucciso quando prese parte alla grande battaglia di Metropolis in \"Crisi infinita\" n. 7, durante la quale il supercriminale Bane gli spezz\u00f2 la schiena.\nLa presentazione di \"Checkmate\" n. 12 recita, \u00abSi ottiene Una \"Crisi Infinita\" quando il figlio di Judomaster (Thomas Jagger) affronta Bane, l'assassino di suo padre!\u00bb. Thomas Jagger \u00e8 l'attuale 'Cavaliere Bianco dei Re' dei Checkmate.\nJudomaster 2.\nUn secondo Judomaster \u00e8 stato creato da Paul Kupperberg e dal disegnatore Michael Collins. In \"Justice League Quarterly n.14\" (1994), Andreas Havoc, un nemico di (Thunderbolt) sfida Cannon a battersi, sentendo che la sua posizione di \"Vajra\" sia stata rubata da Cannon. Blue Beetle (Ted Kord), Capitan Atom e Nightshade assistono il loro amico nel combattimento contro Havoc durante una battaglia psichica mentre il nuovo Judomaster aiuta a salvare gli eroi nel mondo fisico.\nJudomaster 3: Sonia Sato.\nUn nuovo Judomaster \u00e8 apparso in \"Birds of Prey\" n. 100, insieme a Big Barda e Manhunter. Tutti vengono reclutati da Oracle per irrompere in una prigione messicana. A differenza degli altri Judomaster, in questo caso si tratta di una donna, Sonia Sato, conformemente al gruppo interamente femminile delle Birds of Prey. Sonia in seguito si unir\u00e0 alla Justice Society of America."}
{"id": "1412947", "revid": "156341", "url": "https://it.wikipedia.org/wiki?curid=1412947", "title": "Sisv Viterbo", "text": ""}
{"id": "1412949", "revid": "221704", "url": "https://it.wikipedia.org/wiki?curid=1412949", "title": "Vegni", "text": "Vegni \u00e8 una frazione quasi disabitata del comune di Carrega Ligure, in provincia di Alessandria, situata in alta Val Borbera a 1.040 m. d'altezza sul livello del mare, vicino al monte Antola.\nLungo la strada, poco prima di arrivare in paese, s'incontra la cappelletta di \"San Rocco\", patrono di Vegni che \u00e8 totalmente immersa nel verde vicino ad un'anziana mulattiera.\nSicuramente uno dei simboli di Vegni \u00e8 la sua chiesa di \"Santa Maria Assunta\" che \u00e8 stata costruita durante gli anni 1624-1635 ed \u00e8 veramente molto caratteristica e suggestiva. Se la si volesse visitare \u00e8 possibile farlo nel periodo estivo perch\u00e9 alla Domenica \u00e8 ancora celebrata la Santa Messa.\nLa frazione rimane poco frequentata e quasi disabitata d'inverno ma si ripopola sempre durante le feste e soprattutto nella stagione estiva.\nLa festa del paese si celebra l'ultima Domenica di Luglio durante la quale si pu\u00f2 partecipare alla processione e si possono condividere momenti di allegria al circolo ACLI.\nVegni \u00e8 la frazione ancora abitata pi\u00f9 alta del comune di Carrega Ligure.\nSi pu\u00f2' ammirare tutto lo splendore del paese di Vegni ed immergersi ancora nella sua storia attraverso il suo sito internet che \u00e8 sempre molto aggiornato ed \u00e8 disponibile all'indirizzo vegni-valborbera.it.\nManifestazioni e attivit\u00e0.\nAlcune manifestazioni di Vegni: "}
{"id": "1412951", "revid": "213258", "url": "https://it.wikipedia.org/wiki?curid=1412951", "title": "Mito della biga", "text": ""}
{"id": "1412952", "revid": "287204", "url": "https://it.wikipedia.org/wiki?curid=1412952", "title": "Boles\u0142aw (Olkusz)", "text": "Boles\u0142aw \u00e8 un comune rurale polacco del distretto di Olkusz, nel voivodato della Piccola Polonia.&lt;br&gt;Ricopre una superficie di 41,42 km\u00b2 e nel 2004 contava 7.842 abitanti.\nStoria.\nNegli anni dal 1975 al 1998 questo comune faceva parte del Voivodato di Katowice."}
{"id": "1412956", "revid": "78273", "url": "https://it.wikipedia.org/wiki?curid=1412956", "title": "Corambella bolini", "text": ""}
{"id": "1412957", "revid": "110157", "url": "https://it.wikipedia.org/wiki?curid=1412957", "title": "Tori (Estonia)", "text": "Tori \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 20 localit\u00e0 (in estone \"k\u00fcla\"): \nAesoo, Elbi, J\u00f5esuu, Kildemaa, K\u00f5rsa, Kuiaru, Levi, Mannare, Muraka, Muti, Oore, Piistaoja, Randiv\u00e4lja, R\u00e4tsepa, Riisa, Selja, Taali, Tohera, Urumarja, V\u00f5lli."}
{"id": "1412964", "revid": "767487", "url": "https://it.wikipedia.org/wiki?curid=1412964", "title": "T\u00f5stamaa", "text": "T\u00f5stamaa \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 18 localit\u00e0 (in estone \"k\u00fcla\"):\nAlu, Ermistu, Kastna, Kavaru, Kiraste, K\u00f5pu, Lao, L\u00f5uka, Manija, M\u00e4nnikuste, P\u00e4rak\u00fcla, Peerni, Pootsi, Rammuka, Ranniku, Seliste, T\u00f5hela, T\u00f5lli, V\u00e4rati."}
{"id": "1412967", "revid": "44638", "url": "https://it.wikipedia.org/wiki?curid=1412967", "title": "Pallacanestro Femminile Treviso", "text": ""}
{"id": "1412971", "revid": "123767037", "url": "https://it.wikipedia.org/wiki?curid=1412971", "title": "Melanitta fusca", "text": "L'orco marino (Melanitta fusca) \u00e8 una grande anatra marina che nidifica oltre l'estremo nord di Europa e Asia, ad ovest del bacino dello Yenisey. Una piccola popolazione isolata nidifica in Turchia orientale, su di un'isola nel lago di Bal\u0131k. L'orco marino del Pacifico della Siberia orientale e del Nordamerica viene a volte considerato conspecifico dell'orco marino, e le due sottospecie che costituisce sono conosciute come \"M. f. stejnegeri\" e \"M. f. deglandi\". L'orco marino e quello del Pacifico, insieme all'orco marino dagli occhiali, vengono classificati nel sottogenere \"Melanitta\", distinto dal sottogenere \"Oidemia\", gli orchetti marini americani e quelli euroasiatici.\nSverna un po' pi\u00f9 a sud, nelle zone temperate, e in Europa si spinge a sud fino alla Gran Bretagna e al mar Nero e al Caspio. Un piccolo numero raggiunge la Francia e la Spagna settentrionale. Sulle acque costiere particolarmente accoglienti forma grandi stormi. I membri di questi raggruppamenti sono strettamente uniti e questi uccelli tendono a decollare tutti insieme.\nIl nido edificato viene costruito sul suolo, nei pressi del mare, di laghi o fiumi, nelle foreste o nella tundra. Vi vengono deposte 7-9 uova. Questi uccelli si immergono alla ricerca di crostacei e molluschi.\nQuesta specie \u00e8 caratterizzata da un grande becco di forma tozza. Con i suoi 51\u201358\u00a0cm di lunghezza \u00e8 l'orco pi\u00f9 grande. Il maschio \u00e8 tutto nero, ad eccezione di una zona bianca intorno agli occhi e di uno specchio anale, anch'esso bianco. Ha un becco bulboso giallo con una base nera. Le femmine sono uccelli bruni con due macchie pallide su entrambi i lati della testa e macchie alari bianche.\nL'orco marino \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA)."}
{"id": "1412974", "revid": "1610933", "url": "https://it.wikipedia.org/wiki?curid=1412974", "title": "Orchetto vellutato", "text": ""}
{"id": "1412977", "revid": "767487", "url": "https://it.wikipedia.org/wiki?curid=1412977", "title": "Antikyra", "text": "Antikyra o Anticira () \u00e8 una ex comunit\u00e0 della Grecia nella periferia della Grecia Centrale (unit\u00e0 periferica della Beozia) con 2.984 abitanti secondo i dati del censimento 2001.\n\u00c8 stata soppressa a seguito della riforma amministrativa, detta \"piano Kallikratis\", in vigore dal gennaio 2011 ed \u00e8 ora compresa nel comune di Distomo-Arachova-Antikyra."}
{"id": "1412980", "revid": "213258", "url": "https://it.wikipedia.org/wiki?curid=1412980", "title": "Scuola di Elea", "text": ""}
{"id": "1412983", "revid": "599013", "url": "https://it.wikipedia.org/wiki?curid=1412983", "title": "Porto di Talamone", "text": "Il porto di Talamone \u00e8 il porto dell'omonima localit\u00e0 balneare del comune di Orbetello.\nStoria.\nIl porto di Talamone fu un importante scalo per gli Etruschi, essendo lo sbocco naturale al mare per le vicine necropoli situate nell'entroterra dei territori comunali di Orbetello e Magliano in Toscana. Anche in epoca romana, l'approdo rivestiva un ruolo strategico per i numerosi insediamenti sparsi presenti nelle vicinanze.\nDurante il Medioevo il porto venne fortificato per poterlo proteggere da eventuali incursioni.\nTuttavia, l'evento storico che ha reso celebre il porto di Talamone \u00e8 stato sicuramente lo sbarco di Giuseppe Garibaldi (6 marzo 1860), che attendeva l'arrivo di numerosi volontari per il successivo imbarco per la spedizione dei Mille (8 marzo 1860).\nNel corso del Novecento il porto conobbe periodi di decadenza durante i conflitti mondiali, ma dal dopoguerra in poi le opere di riqualificazione e ampliamento lo hanno fatto diventare un moderno e attrezzato approdo turistico.\nContesto geografico.\nIl porto di Talamone sorge all'estremit\u00e0 occidentale dell'omonimo golfo, in prossimit\u00e0 sia dell'abitato moderno che del promontorio sul quale sorge l'antico centro storico.\nL'estremit\u00e0 meridionale del porto \u00e8 chiusa da un molo frangiflutti dotato di faro segnalatore; un altro faro si trova in prossimit\u00e0 dell'area portuale, a segnalare la protuberanza meridionale del promontorio di Talamone.\nCaratteristiche.\nIl porto, segnalato da un efficiente sistema di fari, \u00e8 costituito da una serie di ormeggi situati lungo una serie di moli e banchine. Vi sono almeno 0 posti barca per natanti in transito ed un'agenzia che organizza con le proprie imbarcazioni pesca-turismo in minicrociera. I fondali variano da una profondit\u00e0 di 2 metri presso le banchine, ad una di 5 metri nel bacino.\nTra i servizi presenti nell'area portuale vi sono i distributori di carburante, lo scalo d'alaggio, il travel lift, lo scivolo e l'assistenza agli scafi.\nL'ingresso e l'uscita possono risultare difficoltosi in caso di forti venti del secondo e terzo quadrante (scirocco, ostro, libeccio)."}
{"id": "1412985", "revid": "29244", "url": "https://it.wikipedia.org/wiki?curid=1412985", "title": "Corambella carambola", "text": ""}
{"id": "1412986", "revid": "287204", "url": "https://it.wikipedia.org/wiki?curid=1412986", "title": "Kyriaki", "text": "Kyriaki () \u00e8 una ex comunit\u00e0 della Grecia nella periferia della Grecia Centrale (unit\u00e0 periferica della Beozia) con 2.420 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Livadeia."}
{"id": "1412988", "revid": "17654", "url": "https://it.wikipedia.org/wiki?curid=1412988", "title": "Erba tornabuona", "text": ""}
{"id": "1412989", "revid": "110157", "url": "https://it.wikipedia.org/wiki?curid=1412989", "title": "Varbla", "text": "Varbla \u00e8 un comune rurale dell'Estonia meridionale, nella contea di P\u00e4rnumaa. Il centro amministrativo \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo, il comune comprende altre 39 localit\u00e0: \nAllika, \u00c4nnikse, Aruk\u00fcla, Helmk\u00fcla, Haapsi, H\u00f5besalu, Kadaka, Kanamardi, K\u00e4ru, Kidise, Kilgi, Koeri, Korju, Kulli, Maade, M\u00e4lik\u00fcla, Matsi, Mere\u00e4\u00e4rse, M\u00f5tsu, Muriste, N\u00f5mme, \u00d5hu, Paadrema, Paatsalu, Piha, R\u00e4di, Raespa, Raheste, Rannak\u00fcla, Rauksi, Saare, Saulepi, Selja, Sookalda, Tamba, T\u00e4psi, Tiilima, T\u00f5usi, Vaiste."}
{"id": "1412993", "revid": "1782831", "url": "https://it.wikipedia.org/wiki?curid=1412993", "title": "Orede\u017e", "text": "L'Orede\u017e (in lingua russa \"\u041e\u0440\u0435\u0434\u0435\u0436\") \u00e8 un fiume della Russia, situato nell'oblast' di Leningrado, ed \u00e8 il principale afflutente del fiume Luga."}
{"id": "1412994", "revid": "767487", "url": "https://it.wikipedia.org/wiki?curid=1412994", "title": "Ja\u0161\u010dera", "text": "Lo Ja\u0161\u010dera (in lingua russa \"\u042f\u0449\u0435\u0440\u0430\") \u00e8 un fiume della Russia, situato nell'oblast' di Leningrado, ed \u00e8 un afflutente del fiume Luga."}
{"id": "1412995", "revid": "446353", "url": "https://it.wikipedia.org/wiki?curid=1412995", "title": "V\u00e4ndra", "text": "V\u00e4ndra \u00e8 una cittadina dell'Estonia meridionale, nella contea di P\u00e4rnumaa. Il territorio comunale, amministrativamente comune rurale, corrisponde interamente a quello della cittadina (in estone \"alev\"), formando un \"alevvald\", mentre il contado dipende dal rispettivo comune rurale (in estone \"vald\")."}
{"id": "1412996", "revid": "287204", "url": "https://it.wikipedia.org/wiki?curid=1412996", "title": "Lemov\u017ea", "text": "La Lemov\u017ea (in lingua russa \"\u041b\u0435\u043c\u043e\u0432\u0436\u0430\") \u00e8 un fiume della Russia, situato nell'oblast' di Leningrado, ed \u00e8 un afflutente del fiume Luga."}
{"id": "1412998", "revid": "287204", "url": "https://it.wikipedia.org/wiki?curid=1412998", "title": "Dolgaja", "text": "La Dolgaja (in lingua russa \"\u0414\u043e\u043b\u0433\u0430\u044f\") \u00e8 un fiume della Russia, situato nell'oblast' di Leningrado, ed \u00e8 un affluente del fiume Luga."}
{"id": "1413000", "revid": "367445", "url": "https://it.wikipedia.org/wiki?curid=1413000", "title": "C'\u00e8 posta per te (programma televisivo)", "text": "C'\u00e8 posta per te \u00e8 un programma televisivo italiano, trasmesso in prima serata su Canale 5 a partire dal 12 gennaio 2000 con la conduzione di Maria De Filippi. Con venticinque edizioni all'attivo, \u00e8 il \"people show\" pi\u00f9 longevo della televisione italiana.\nIl programma.\nIl programma \u00e8 stato ideato da Maria De Filippi insieme ad Alberto Silvestri, che sono anche autori della trasmissione insieme a Franca Di Gangi e Salvatore De Pasquale.\nIl meccanismo del programma riprende e sviluppa il tema dei messaggi a sorpresa a giro per l'Italia di un altro programma di successo, \"Stranamore\". In questo caso una lettera immaginaria (da cui il titolo del programma) \u00e8 inviata da un mittente a un destinatario per i motivi pi\u00f9 svariati: generalmente si tratta di persone comuni che vogliono ricongiungersi con parenti con i quali si \u00e8 interrotto il rapporto, recuperare dei legami amorosi perduti, ritrovare amori o amicizie di giovent\u00f9 o chiarire delle questioni rimaste in sospeso. I destinatari dell'appello vengono avvertiti che qualcuno desidera parlar con loro tramite i \"postini\", che consegnano gli inviti a presentarsi in studio al cospetto della busta. Il destinatario, una volta arrivato in studio, scopre chi \u00e8 il mittente ed ha la possibilit\u00e0 di scegliere di non ascoltare il messaggio e quindi di andarsene, oppure di accettare o meno le richieste del mittente aprendo o chiudendo simbolicamente un separ\u00e9 a forma di busta. A partire dall'edizione del 2014, per alcune storie particolarmente complesse \u00e8 stata introdotta una seconda \"busta\", che rappresenta un'ulteriore scelta che la persona convocata in trasmissione dovr\u00e0 compiere in relazione ai mittenti della \"posta\".\nIn talune occasioni, invece, la missiva \u00e8 \"spedita\" (su richiesta di parenti o conoscenti del ricevente) da ospiti VIP, spesso anche di calibro internazionale, invitati in studio appositamente per esaudire desideri e fare sorprese ai protagonisti della storia.\nStabilizzandosi dopo alcuni anni nella serata del sabato di Canale 5, il programma ha introdotto alcuni elementi di variet\u00e0 che spezzassero il clima talvolta teso o drammatico creato dalla maggior parte delle storie affrontate, ospitando dei comici come protagonisti di alcune storie leggere (tra i pi\u00f9 frequenti Luciana Littizzetto).\nInoltre, da diversi anni la conduttrice saluta il pubblico in chiusura di puntata in compagnia di alcuni cani che, opportunamente addestrati, compiono semplici esercizi all'interno dello studio televisivo.\nLa sigla del programma \u00e8 \"Love's Theme\", canzone del 1973 della Love Unlimited Orchestra di Barry White.\nLa consegna della posta.\nUno dei ruoli essenziali all'interno del programma \u00e8 quello dei \"postini\", attori che, vestiti da portalettere, attraversano in bici la citt\u00e0 di residenza del destinatario della missiva della quale vengono cos\u00ec mostrati degli scorci (con in sottofondo la sigla della trasmissione) fino a giungere di fronte all'abitazione della persona invitata in trasmissione. L'invito, che non svela l'identit\u00e0 di colui che si \u00e8 rivolto alla trasmissione per poter dialogare con il convocato, viene consegnato in una vera e propria busta solo dopo che il postino si \u00e8 accertato dell'identit\u00e0 del destinatario ponendogli alcune domande di carattere personale, e invitando l'ignaro protagonista ad esclamare \"C'\u00e8 posta per te!\" guardando la telecamera al termine della consegna, come previsto da rituale.\nIl ruolo dei postini non si limita per\u00f2 solo a consegnare gli inviti, ma anche ad introdurre le persone convocate rispondendo a Maria De Filippi, che chiede loro se l'invito \u00e8 stato accettato; la risposta \u00e8 solitamente affermativa, anche se in alcuni casi, nelle prime edizioni della trasmissione, venivano introdotte delle storie che rimanevano irrisolte perch\u00e9 l'invitato aveva deciso di non presentarsi al programma.\nI postini.\nNel corso delle stagioni si sono susseguiti diversi \"giullari\". Tra i pi\u00f9 noti al pubblico si ricorda la ballerina Rossella Brescia, l'ex calciatore Walter Zenga, Maurizio Zamboni, Gianfranco Apicerni e Marcello Mordino. In alcuni casi, hanno ricoperto il ruolo di postini anche personaggi dello spettacolo, come gli attori della soap \"Vivere\" Sara Ricci, Alessandro Preziosi, Paolo Calissano o, nella puntata del 13 gennaio 2001, alcuni protagonisti della prima edizione del \"Grande Fratello\", Maria Antonietta Tilloca, Rocco Casalino, Sergio Volpini e Salvo Veneziano. Nell'edizione del 2017, grazie alla sponsorizzazione di Poste Italiane, diventano \"postini\" anche nell'abbigliamento, la bici diventa gialla cos\u00ec come la \"busta\" da consegnare.\nSuccesso e collocazione in palinsesto.\nIl programma \u00e8 uno degli spettacoli di punta di Canale 5, trasmesso in prima serata ogni stagione fin dal 2000 e sempre con ottimi ascolti. \nPer quanto riguarda il periodo di messa in onda, nei primi tre anni di trasmissione, dal 2000 al 2002, il programma \u00e8 andato in onda con una doppia edizione: una in inverno, tra gennaio e marzo, e una in autunno, tra settembre e dicembre. A partire dal 2003 invece il programma andr\u00e0 in onda solo nella stagione autunnale dell'emittente Mediaset per dieci anni, fino al 2012. Dal 2014 \u00e8 stato poi collocato nella parte invernale della stagione televisiva, tra i mesi di gennaio e marzo. \nPer quanto riguarda la collocazione le prime quattro edizioni vengono trasmesse in differenti giorni della settimana, in particolar modo la prima edizione va in onda prima di mercoled\u00ec e poi di venerd\u00ec, la seconda edizione andr\u00e0 in onda di domenica, la terza di sabato e la quarta di venerd\u00ec. Il programma trova poi la sua collocazione definitiva nel sabato sera di Canale 5 a partire dalla quinta edizione in onda nel 2002.\nGli ascolti sono sempre stati elevati. La terza edizione risulta essere quella mediamente pi\u00f9 seguita sia in share, con una media del 34,20%, che in telespettatori, con una media di 8.177.000. Fanno inoltre parte della terza edizione sia la puntata pi\u00f9 seguita in telespettatori che quella pi\u00f9 seguita in share. Rispettivamente: quella del 13 gennaio 2001 con 8.687.000 telespettatori e quella del 24 febbraio 2001 con il 36,22% di share.\nSpin-off.\n\"Il meglio di...\".\nDato il successo della trasmissione Canale 5 in diverse occasioni al termine dell'edizione ha mandato in onda un \"meglio di\", ovvero uno speciale appuntamento in cui vengono mostrate alcune delle storie pi\u00f9 interessanti gi\u00e0 andate in onda. In particolare al termine della sesta edizione in onda nell'autunno del 2002 ne vennero realizzati ben tre.\n\"C'\u00e8 una cartolina per te\".\nNella stagione 2000/2001 Maria De Filippi ha sperimentato nella sua trasmissione pomeridiana \"Uomini e donne\" diverse formule, affiancandole alla versione talk show (presente sin dal 1996). Oltre all'introduzione della versione con \"Tronisti\" e \"Corteggiatori\" inizialmente intitolata \"Cuore cerca cuore\", fu proposta per alcune puntate \"C'\u00e8 una cartolina per te\", ovvero una versione quotidiana di \"C'\u00e8 posta per te\", in cui la famosa busta che separa i protagonisti era sostituita da una cartolina. Nelle puntate venivano affrontate storie che non avevano trovato spazio nell'appuntamento serale.\n\"C'\u00e8 una lettera per te\".\nLa puntata trasmessa nella prima serata di sabato 18 marzo 2017 che vede due squadre formate dai protagonisti delle pi\u00f9 recenti edizioni di \"Uomini e donne\", quella del \"Trono Senior\" e quella del \"Trono Giovane\", sfidarsi in una serie di prove afferenti alle pi\u00f9 disparate discipline. Ogni prova \u00e8 incentrata su un programma televisivo di Canale 5, e si svolge nello studio televisivo dello stesso, con specifiche giurie e conduttori. I programmi coinvolti sono: \"Avanti un altro!\", il TG satirico \"Striscia la notizia\", i due talent \"T\u00fa s\u00ed que vales\" e \"Amici\", \"C'\u00e8 posta per te\" e lo stesso \"Uomini e donne\". La puntata \u00e8 stata vinta dalla squadra del \"Trono Senior\" con un punteggio di 4 a 3. L'episodio \u00e8 stato condotto da Alfonso Signorini.\nLa buonanotte di \"C'\u00e8 posta per te\".\nGli ultimi minuti di ogni puntata della trasmissione sono dedicati ai saluti. La conduttrice nelle varie edizioni ha salutato il pubblico con la presenza di diversi cani che si sono alternati nel corso del tempo (Giasone, Eter e Saki). Negli ultimi minuti va inoltre in onda un breve riassunto che ripercorre le immagini salienti della puntata appena conclusa. In particolare al termine dell'ultima puntata di ogni edizione fanno ingresso in studio tutti coloro che hanno lavorato al programma e viene mostrato un video relativo a tutta l'edizione appena conclusa.\n\"C'\u00e8 posta per te... e poi\".\nDa sabato 15 gennaio 2022, in occasione della 25\u00aa edizione del programma, Silvia Toffanin all\u2019interno del suo programma \"Verissimo\" racconta cosa \u00e8 successo ai protagonisti che hanno aperto la busta.\nEsportazione del format.\nI diritti del format del programma, ideato in Italia da Maria De Filippi, sono stati acquisiti anche da altri paesi per realizzare delle edizioni locali della trasmissione.\nIn particolare, in Spagna sono state proposte due differenti versioni; il primo da parte di Europroduzione per Antena 3 (nel 2002) e condotto da Isabel Gemio per 70 puntate dal titolo \"Hay una carta para ti\", mentre il secondo \u00e8 invece opera di Magnolia per Telecinco, sempre facente parte del gruppo Mediaset, e trasmesso dall'aprile 2012 al 2015 dal titolo \"Hay una cosa que te quiero decir\". In Bulgaria lo show \u00e8 stato prodotto da Global Vision con il titolo \"Ima\u0161 Po\u0161ta\" (\"\u0418\u043c\u0430\u0448 \u041f\u043e\u0449\u0430\" in bulgaro), mentre in Repubblica Ceca \u00e8 trasmesso sul canale pubblico \u010cT1 dal 19 maggio 2005, con il titolo \"Po\u0161ta pro tebe\", con una durata di 60 minuti. In Romania i diritti sono stati acquistati dalla Mediapro Pictures per Acas\u0103, che ne ha prodotto un'edizione locale dal 2007 al 2008 con la conduzione dall'attrice Carmen Tanase e intitolata \"Am o scrisoare pentru tine\"; nel 2015 Intact Media Group ha comprato il format per produrlo per il canale televisivo Antena 1 con il titolo \"Am ceva s\u0103-\u021bi spun\", con la conduzione dalla giornalista Sonia Simionov, trasmettendolo dal 1\u00ba ottobre 2015.\nAltri paesi in cui \u00e8 sbarcato il format sono: Francia, Germania, Stati Uniti, Portogallo, Turchia, Argentina, Per\u00f9, Venezuela, Belgio, Canada, Albania, Tunisia ed Egitto con il titolo \"Al Mousameh Karim\".\nCitazioni.\nNel film \"Finalmente la felicit\u00e0\" il protagonista Benedetto Parisi, interpretato da Leonardo Pieraccioni, partecipa al programma. \"C'\u00e8 Posta per Te\" compare inoltre nell'episodio dal titolo \"La posta del cuore\" della seconda stagione de I Cesaroni."}
{"id": "1413006", "revid": "29244", "url": "https://it.wikipedia.org/wiki?curid=1413006", "title": "Corambella depressa", "text": ""}
{"id": "1413007", "revid": "110157", "url": "https://it.wikipedia.org/wiki?curid=1413007", "title": "Bruda", "text": "La Vruda (in lingua russa \"\u0412\u0440\u0443\u0434\u0430\") \u00e8 un fiume della Russia, situato nell'oblast' di Leningrado, ed \u00e8 un afflutente del fiume Luga."}
{"id": "1413009", "revid": "110157", "url": "https://it.wikipedia.org/wiki?curid=1413009", "title": "Saba (fiume)", "text": "La Saba (in lingua russa \"\u0421\u0430\u0431\u0430\") \u00e8 un fiume della Russia, situato nell'oblast' di Leningrado, ed \u00e8 un afflutente del fiume Luga."}
{"id": "1413010", "revid": "1714743", "url": "https://it.wikipedia.org/wiki?curid=1413010", "title": "Margaret Beaufort", "text": "L'infanzia.\nMargaret Beaufort nacque nel castello di Bletsoe Bedfordshire il 31 maggio del 1443 o del 1441, sebbene la data ed il mese vengano considerati esatti, giacch\u00e9 lei chiese all'abbazia di Westminster di ricordare il proprio battesimo in quella data, l'anno \u00e8 oggetto di dispute. Alcuni storici propendono per il 1441, partendo dalla data di morte del padre che mor\u00ec alla fine di maggio del 1444, tuttavia il 1443 appare pi\u00f9 probabile giacch\u00e9 l'uomo tratt\u00f2 con re Enrico VI d'Inghilterra circa la custodia di un figlio non ancora nato se egli fosse deceduto in battaglia. I genitori di Margaret erano John Beaufort, I duca di Somerset (1404-1444) e sua moglie Margaret Beauchamp, vedova di sir Oliver St. John e figlia di sir John Beauchamp barone di Bletsoe. Per via paterna era nipote di Giovanni Beaufort, I conte di Somerset e di Margaret Holland, pronipote di Giovanni di Gand e di quella che in seguito divenne la sua terza moglie, Katherine Swynford e quindi pro-pronipote di Edoardo III d'Inghilterra.\nLa successiva legittimazione di Riccardo II d'Inghilterra, del 1397, dei figli nati dal rapporto fra Giovanni di Gand e Katherine Swynford fu confermata da Enrico IV a condizione che nessuno dei loro discendenti reclamasse mai la corona. Nonostante questo veto, il figlio di Margaret divenne sovrano ed ogni successivo sovrano d'Inghilterra, Gran Bretagna e Regno Unito discende da lui e da Giovanni di Gand. Margaret vantava dei nobili natali, in quanto dalla parte del padre aveva Edoardo III come trisavolo, Giovanni di Gand era il suo bisnonno, Riccardo II era nipote del suo bisnonno, Enrico IV suo prozio e Joan Beaufort, regina consorte di Scozia, era sua zia. Inoltre la sua bisnonna paterna, Margaret Holland era figlia di Thomas Holland II conte di Kent, il quale era fratellastro uterino (la madre era Joan di Kent) del re Riccardo II (che era anche nipote di Giovanni di Gand). La madre di Margaret Holland era Alice FitzAlan, figlia di Eleonora di Lancaster, il trisavolo di questa era Enrico III Plantageneto.\nAl momento della nascita di Margaret, o nella sua primissima infanzia, suo padre si stava preparando a partire per la Francia per conto di Enrico VI e prima di partire si assicur\u00f2 che la custodia della figlia e dei suoi beni, in caso di sua morte, fossero affidati esclusivamente alla moglie. Poco dopo essere tornato i rapporti fra John ed Enrico si deteriorarono rapidamente: fu bandito dalla corte ed accusato di tradimento, John Beaufort mor\u00ec poco dopo secondo alcuni di malattia e secondo altri per suicidio. Margaret era la sua sola figlia e l'unica erede della sua fortuna, poich\u00e9 la madre aveva perso il bambino che aspettava.\nPoco dopo Enrico si rimangi\u00f2 l'accordo e diede la custodia di Margaret a William de la Pole, I duca di Suffolk anche se la bambina rimase presso la madre. Margaret pass\u00f2 l'infanzia a stretto contatto con i fratellastri del primo matrimonio della madre e uno di questi, John St John, l'erede della tenuta di Bletsoe, divenne in seguito ciambellano di Margaret nonch\u00e9 suo esecutore testamentario.\nI due brevi matrimoni.\nCon il passare del tempo la posizione di Suffolk si fece sempre pi\u00f9 precaria e si era ripromesso di far sposare Margaret al proprio figlio John de la Pole, II duca di Suffolk. Le nozze ebbero luogo fra il 28 gennaio e il 7 febbraio 1444 quando Margaret aveva un'et\u00e0 compresa fra l'uno e i tre anni, imparentati per parte di madre occorse una dispensa papale che fu stilata il 18 agosto 1450. In quello stesso anno Suffolk venne accusato di tradimento e giustiziato mentre tentava la fuga per mare, la madre di Margaret provvide subito a liberare la figlia dal matrimonio che venne annullato nel 1453 su iniziativa di Enrico VI che intendeva darla in sposa al fratellastro Edmondo Tudor figlio di secondo letto della madre, Caterina di Valois con Owen Tudor. Margaret non riconobbe mai le nozze infantili con John, tanto che nel 1472 si riferiva ad Edmund, nel proprio testamento, come primo marito; d'altro canto secondo il Diritto canonico ella non era vincolata al contratto matrimoniale perch\u00e9 non aveva raggiunto i dodici anni.\nIl matrimonio avvenne il 1\u00ba novembre 1455, Margaret aveva tra i dodici anni e i quattordici anni, il marito ventiquattro. Le ostilit\u00e0 tra i due casati di York e Lancaster, successivamente note come la guerra delle due rose erano scoppiate da poco. \nEdmund Tudor, in quanto figlio della defunta regina Caterina, era un Lancaster e fu combattendo per il suo re contro gli York che venne da questi catturato un anno dopo, morendo quindi in prigionia e lasciando la giovanissima vedova Margaret incinta di circa sette mesi. \nIl loro unico figlio, Enrico Tudor nacque nel castello di Pembroke il 28 gennaio 1457, al termine di un travaglio lungo e pericoloso per madre e neonato e i cui postumi furono presumibilmente tanto gravi da non permettere alla giovanissima di avere altri bambini.\nMargaret rimase con il figlio a Pembroke insieme al cognato Gaspare Tudor fino al trionfo degli York nel 1461. Da quel momento in poi, il giovane Enrico visse con lo zio paterno dapprima in Galles e poi, dall'et\u00e0 di quattordici anni, in esilio in Bretagna. In quel lasso di tempo il rapporto fra Margaret e il figlio fu tenuto in vita da lettere e poche visite. Margaret onor\u00f2 sempre la memoria di Edmund e nel suo testamento espresse il desiderio di essere sepolta accanto a lui.\nI lunghi matrimoni.\nIl 3 gennaio 1462 Margaret si rispos\u00f2 con Henry Stafford, conte di Stanford, secondogenito (1425 circa-1471) di Humphrey Stafford, I duca di Buckingham con un'altra dispensa papale perch\u00e9 i due erano secondi cugini (la nonna di lui era Joan Beaufort, figlia di Giovanni di Gand e dunque zia del padre di Margaret). In quegli anni la vita di Margaret fu tranquilla e trascorse in prevalenza nelle campagne dove si trovavano le propriet\u00e0 del marito. Alla morte di Henry nel 1471, Margaret rimase vedova per la seconda volta ed in possesso di un considerevole patrimonio. \nNel giugno dell'anno seguente Margaret si rispos\u00f2 per la terza volta con Thomas Stanley, I conte di Derby, \"Lord Constable of England\" e re di Man; quest'unione venne reputata di mera convenienza, tanto che alcuni storici affermano che ella non si sent\u00ec mai parte della famiglia Stanley.\n\u00c8 certo che Margaret cospir\u00f2 attivamente contro la regina vedova Elisabetta Woodville e contro Riccardo III d'Inghilterra, entrambi esponenti del casato di York e, dopo la prematura morte di Edoardo IV, unici ostacoli ad una possibile ascesa al trono di suo figlio Enrico. Quando apparve chiaro che gli eredi maschi di Elisabetta, Edoardo e Riccardo erano morti, Margaret giunse a patti con Elisabetta Woodville per fidanzare il giovane Enrico alla figlia di Elisabetta, Elisabetta di York. \nAnche suo marito Thomas Stanley era apertamente contro il re, tanto che, quando tutti gli yorkisti vennero chiamati alla Battaglia di Bosworth Field per combattere l'esercito di Enrico Tudor Thomas si tenne ai margini dello scontro senza intervenire, anche se suo figlio George era stato fatto ostaggio da Riccardo. \nEnrico trionf\u00f2 e Riccardo mor\u00ec e Thomas ricevette il titolo di conte di Derby e Margaret era riuscita a mettere il figlio sul trono. Anni dopo, attorno al 1499 ella fece voto di castit\u00e0 e in accordo col marito and\u00f2 a vivere da sola a Collyweston.\nMargaret R..\nUna volta salito al trono Enrico cominci\u00f2 a chiamare la madre \"My Lady the King's Mother\" ed egli fece in modo di garantirle l'indipendenza economica e sociale che lei desiderava, tanto che la prima seduta del parlamento le riconobbe il diritto di amministrare da sola i propri beni come se non fosse stata sposata. Come da programma Enrico spos\u00f2 Elisabetta di York anche se Margaret si dimostr\u00f2 riluttante ad accettare un ruolo meno importante di quello della regina vedova o della regina consorte, decise quindi di indossare abiti della stessa qualit\u00e0 della nuora e di camminare solo di un passo dietro di lei.\nSpesso madre e figlio erano insieme: il re infatti soleva andarla a trovare a Coldharbour per chiederle consiglio. Quando invece si trovavano lontani si scrivevano regolarmente tenendosi aggiornati sugli avvenimenti accaduti.\nDal 1460 in la contessa si era sempre firmata \"M. Richmond\", ma dopo la salita al trono di Enrico cambi\u00f2 in \"Margaret R.\" che poteva stare sia \"Regina\" o per \"Richmond\", pi\u00f9 avanti ella accluse nella firma la corona reale e la dicitura \"et mater Henrici septimi regis Angli\u00e6 et Hiberni\u00e6.\"\nIntelligente, colta e forte, Margaret fond\u00f2 il Christ's College nel 1505 e altri istituti minori, mentre con risorse derivanti dalla sua eredit\u00e0 fu finanziata la fondazione del St John's College nel 1511.\nPresso il Christ's College di Cambridge aveva un appartamento in cui teneva una ricca biblioteca con opere inglesi e francesi.\nQuando le nacquero i nipoti, in veste di cerimoniera di corte, ebbe controllo assoluto sull'organizzazione della \"nursery\".\nIl nipote Enrico, il futuro Enrico VIII, fu il suo favorito. Quando il bambino comp\u00ec 10 anni, infatti, la nonna lo nomin\u00f2 unico erede dei suoi possedimenti, che avrebbe eventualmente amministrato non appena avesse raggiunto la maggiore et\u00e0. Per l'educazione del nipote, scelse per lui come precettore principale John Skelton, un suo favorito.\nLa breve reggenza e la morte.\nIl 21 aprile 1509 Enrico mor\u00ec e l'erede divenne il suo secondogenito Enrico VIII d'Inghilterra che era subentrato in seguito alla morte del primogenito Arturo Tudor\nEnrico VII l'aveva lasciata esecutrice testamentaria delle propriet\u00e0 del figlio e l'aveva anche nominata reggente, ma non pot\u00e9 essere per il nipote la fedele consigliera che era stata per il figlio.\nMentre erano ancora in corso i festeggiamenti per l'incoronazione infatti, Margaret si ammal\u00f2 gravemente. In punto di morte pot\u00e9 solo consigliare a Enrico, che all'epoca era solo un diciottenne, di appoggiarsi a John Fisher, uno dei tanti dotti di Cambridge che ella aveva favorito. Margaret mor\u00ec il 29 giugno 1509 all\u2019et\u00e0, per l\u2019epoca avanzatissima, di sessantasei anni e fu sepolta nella cappella di Enrico VII nell'abbazia di Westminster.\nAnni dopo, non solo Enrico VIII avrebbe ripudiato moglie e autorit\u00e0 papale, ma avrebbe anche condannato a morte Fisher, reo di essersi opposto alla volont\u00e0 del re."}
{"id": "1413011", "revid": "232551", "url": "https://it.wikipedia.org/wiki?curid=1413011", "title": "V\u00e4ndra (comune rurale)", "text": "V\u00e4ndra \u00e8 un comune rurale dell'Estonia meridionale, nella contea di P\u00e4rnumaa. Il comune rurale (in estone \"vald\") amministra il contado della cittadina (in estone \"alev\") di V\u00e4ndra, costituito comune a s\u00e9; capoluogo del comune rurale \u00e8 comunque il borgo di V\u00e4ndra.\nDal 27 ottobre 2009 il comune rurale di Kaisma si \u00e8 fuso con il comune rurale di V\u00e4ndra.\nLocalit\u00e0.\nIl comune comprende 36 localit\u00e0 (in estone \"k\u00fcla\"):\nAluste, Allik\u00f5nnu, Kaansoo, Kadjaste, Kaisma, Kalmaru, Kergu, Kirikum\u00f5isa, Kobra, K\u00f5nnu, Kose, Kullimaa, Kurgja, Leetva, Luuri, L\u00fc\u00fcste, M\u00e4dara, Massu, Metsavere, Metsak\u00fcla, Mustaru, Orik\u00fcla, P\u00e4rnj\u00f5e, Rae, Rahkama, Rahnoja, R\u00e4tsepa, Reinumurru, R\u00f5usa, S\u00e4\u00e4stla, Samliku, Sikana, Sohlu, Suurej\u00f5e, Tagassaare, \u00dcnnaste, Vaki, Venekuusiku, Veskisoo, Vihtra, Viluvere, V\u00f5idula, V\u00f5iera."}
{"id": "1413012", "revid": "2039387", "url": "https://it.wikipedia.org/wiki?curid=1413012", "title": "Enrico Guastalla", "text": "Biografia.\nNacque in una famiglia ebraica da Elia ed Ester Segr\u00e9. Il suo vero nome era Michele Isacco Benedetto, ma dal 1848, in occasione della sua adesione ai moti preunitari, si fece chiamare Enrico.\nNel 1843 si trasfer\u00ec a Mantova dove entr\u00f2 in contatto con gli ambienti patriottici giovanili (e suscitando, di conseguenza, i sospetti delle autorit\u00e0 austriache). Nell'aprile del 1848 lasci\u00f2 la citt\u00e0 per arruolarsi nella legione dei bersaglieri mantovani e combatt\u00e9 le principali battaglie della prima guerra d'indipendenza. Quando il reparto si sciolse si rec\u00f2 prima a Torino, dove fu redattore della \"Gazzetta del popolo\", quindi a Nizza, a Livorno e infine a Firenze. \nIl Guastalla fu infatti bersaglieri mantovani e nel 1849 alla difesa della Repubblica Romana come ufficiale della legione di Giacomo Medici meritandosi da Garibaldi, per il valore dimostrato, il soprannome di \"caporale del Vascello\".\nEmigrato a Genova nel Regno di Sardegna, fu direttore del giornale \u201cLibert\u00e0 ed Associazione\u201d. Intermediario fra Mazzini e Garibaldi, combatt\u00e9 nella guerra del 1859 a San Fermo e a Varese come sottotenente del 2\u00ba reggimento dei \u201cCacciatori delle Alpi\u201d. Nel 1860 fu capo di Stato Maggiore di Giacomo Medici in Sicilia; ferito nella battaglia del Volturno fu promosso tenente colonnello. Nel 1862, su proposta di Garibaldi, fu iniziato in Massoneria nella Loggia \"I Rigeneratori del 12 gennaro 1848 al 1860 Garibaldini\" di Palermo. Prese parte alla giornata d'Aspromonte del 1862 e fu incarcerato nel forte del Varignano prima, nel forte di Fenestrelle, poi.\nDurante la guerra del 1866 fu nominato tenente colonnello e sottocapo di Stato Maggiore del Corpo Volontari Italiani. Per essersi distinto nel combattimento di Cimego e nella battaglia di Condino del 16 luglio, fu decorato della croce di ufficiale Ordine militare di Savoia \"\u201cper la perizia ed intelligente attivit\u00e0 nella direzione dell'ufficio di Stato maggiore e pel valore e capacit\u00e0 militare dimostrata sotto il fuoco nemico specialmente nei combattimenti\"\u201d.\nNel 1867 segu\u00ec nuovamente Garibaldi nella campagna dell'Agro Romano volta alla liberazione di Roma e partecip\u00f2 allo sfortunata battaglia di Mentana contro le truppe francesi. Fu eletto deputato al parlamento italiano e svolse un'opera meritevole nello sviluppo del Museo del Risorgimento di Milano.\nMor\u00ec a Milano nel 1903."}
{"id": "1413016", "revid": "287204", "url": "https://it.wikipedia.org/wiki?curid=1413016", "title": "Giants Basket Marghera", "text": "Il Giants Basket Marghera \u00e8 la principale societ\u00e0 di pallacanestro di Marghera, una municipalit\u00e0 di Venezia.\nFondato nel 1975, gioca al PalaStefani. Ha anche un settore maschile attualmente militante al campionato di promozione maschile veneta.azion\nStoria.\nL'associazione sportiva originaria, chiamata A.B.C. Marghera, \u00e8 stata fondata nel 1975, sulla scia dell'attivit\u00e0 cestistica disputata fin dagli anni cinquanta al Dopolavoro Montedison e negli oratori locali. Nel 1996, dalla fusione con il Centro Sportivo Culturale Catene, \u00e8 stata creata la societ\u00e0 attuale, con il nome di Giants Basket Marghera.\nDal 2005-06 la squadra femminile milita in Serie A2, dove ha conquistato per due volte i play-off: al primo anno \u00e8 uscita in finale contro la New Wash Montichiari, al secondo ai quarti contro la Meccanica Nova Bologna. Ha anche vinto una Coppa Italia di Serie A2 nel 2007.\nAl termine della stagione 2012-13, la societ\u00e0 ha dovuto rinunciare sia alla DNC maschile che all'A2 femminile per problemi economici e ha annunciato l'intenzione di iscriversi alla Serie B Femminile.\nNel 2015 dopo un campionato condotto sempre al comando, alla guida dell'allenatore Renato Nani, la Rittmeyer Giants Marghera viene promosso in serie A2.\nPer la stagione 2015-16 ritorna in panchina l'allenatore Francesco Iurlaro e la squadra femminile partecipa al campionato di serie A2 dove raggiunge i quarti di finale play off uscendo sconfitta contro la Pallacanestro Sanga Milano.\nNel 2016 la formazione Under-16 Elite femminile, per la prima volta nella storia dei Giants Marghera, vince il titolo di campione d'Italia U16 e si aggiudica lo scudetto battendo in finale la Pallacanestro Interclub di Muggia. Formazione: Beatrice Baldi, Giulia Barbato, Emma Beggio, Joana Cestaro, Veronica Fiorin, Anna Gini, Alessia Margiotta, Chiara Miglioranza, Silvia Pastrello, Irene Righetti, Matilde Stangherlin, Sara Toffolo. Allenatore: Dario Cazzin, Assistente: Francesco Iurlaro..\nNel 2016-17 la squadra femminile milita in serie A2 dove raggiunge la semifinale play off, uscendo sconfitta contro il Geas Basket.\nNel 2017 la squadra Under-16 Elite femminile si riconferma campione d'Italia U16 e vince lo scudetto battendo in finale il Basket Academy Mirabello. Formazione: Greta Gianolla, Fosca N'Guessan, Silvia Pastrello, Elena Margiotta, Nadja Colorio, Elena Giordano, Anna Gini, Gaia Rosa, Giulia Barbato, Francesca Zennaro. Allenatore: Francesco Iurlaro, Assistente: Giuseppe Augusti."}
{"id": "1413019", "revid": "44638", "url": "https://it.wikipedia.org/wiki?curid=1413019", "title": "Sernavimar Marghera", "text": ""}
{"id": "1413020", "revid": "64525", "url": "https://it.wikipedia.org/wiki?curid=1413020", "title": "Azotidrato di piombo", "text": ""}
{"id": "1413021", "revid": "177966", "url": "https://it.wikipedia.org/wiki?curid=1413021", "title": "Torre del Gardello", "text": "La torre del Gardello \u00e8 una struttura di epoca medievale che si trova a Verona, in prossimit\u00e0 della centrale piazza delle Erbe.\nStoria e descrizione.\nNel punto in cui sorge la torre del Gardello, esisteva in precedenza una casa-torre, molto probabilmente appartenente alla famiglia dei Gardello, da cui avrebbe quindi ereditato il nome. Tale torre venne fatta restaurare e sopraelevare, nel 1370, da Cansignorio della Scala, forse su progetto di Giovanni da Ferrara o del figlio; il principe scaligero la fece ereggere, insieme all'orologio a campana che vi fu installato, per promuovere il prestigio della famiglia e della citt\u00e0. Con questo intervento l'edificio assunse l'aspetto sostanzialmente definitivo, anche se sub\u00ec ulteriori lavori nel 1626, quando la struttura venne leggermente rialzata mediante la realizzazione di una copertura a tronco di cono, che le fece assumere cos\u00ec l'altezza finale di 44 metri.\nUna lapide recante la scritta \u00abTEMPORE, MARMOREAM / QUO CANSIGNORIUS URBAM REXIT / LEGE PIUS, TURRIM DISTINXIT ET HORAS / SCALIGER, AETERNIS TITULIS QUI DIGNA PEREGIT, / BIS SEPTEM LUSTRIS ANNI IN MILLE TRECENTIS\u00bb, ricorda come, quindi, nel 1370 dalla torre suon\u00f2, per la prima volta a Verona, un orologio a campana, che batteva le ore della giornata. Il meccanismo di movimentazione delle sfere e il quadrante esterno vennero invece montati nel 1421; solo nel 1661 (o forse fine Settecento) un altro orologio con quadrante venne installato in citt\u00e0, in quel caso sulla vicina ma pi\u00f9 alta torre dei Lamberti.\nLa cella campanaria della torre del Gardello \u00e8 facilmente individuabile dall'esterno grazie alla presenza delle finestre bifore con colonnine centrali. La campana originale, dal peso di 1,8 tonnellate, realizzata dal maestro Jacopo e recante lo stemma della citt\u00e0, un'immagine del santo patrono Zeno e alcune iscrizioni in carattere gotico, si trova attualmente esposta presso il museo di Castelvecchio."}
{"id": "1413023", "revid": "287204", "url": "https://it.wikipedia.org/wiki?curid=1413023", "title": "Sl\u00e1noll", "text": "Dopo 15 anni di regno o 17 o 30 fu trovato morto per cause sconosciute nel suo letto a Tara. Gli succedette il fratello G\u00e9de Ollgothach. Secondo Goffredo Keating regn\u00f2 dall'895 all'880 a.C., mentre per gli \"Annali dei Quattro Maestri\" dal 1257 al 1241 a.C."}
{"id": "1413025", "revid": "486946", "url": "https://it.wikipedia.org/wiki?curid=1413025", "title": "Corambella lucea", "text": ""}
{"id": "1413027", "revid": "453768", "url": "https://it.wikipedia.org/wiki?curid=1413027", "title": "Porto del Valle", "text": "Il Porto del Valle \u00e8 il porto principale di Porto Santo Stefano. \u00c8 il porto commerciale pi\u00f9 importante della provincia di Grosseto.\nStoria.\nIl porto si \u00e8 sviluppato negli ultimi due secoli, grazie alla cantieristica navale e alla necessit\u00e0 di creare un approdo pi\u00f9 grande per i collegamenti con le isole.\nIn precedenza, era usato dai governanti spagnoli dello Stato dei Presidi, che lo ritenevano pi\u00f9 sicuro e protetto del pi\u00f9 piccolo e vicino Porto Vecchio.\nAll\u2019inizio del Novecento era presente un breve tratto dell'attuale molo di sopraflutto, che venne prolungato dal 1911 al 1917 per ulteriori 125m. Nel 1919-1920 vennero costruiti un nuovo pontile (Molo della Sanit\u00e0) e un nuovo tratto di banchina. Negli anni 1930 furono prolungati alcuni tratti di banchina. Il porto fu completamente distrutto durante la seconda guerra mondiale dai bombardamenti condotti dalle forze aeree anglo-americane, tra il 1943 e il 1944. Negli anni 1960 venne prolungato il molo di sopraflutto di altri 30m e realizzato quello di sottoflutto attuale. Tra il 1976 e il 1981 il molo di sopraflutto \u00e8 stato prolungato con un tratto di scogliera di 35m ad orientazione diversa rispetto al molo. Tra il 2003 e il 2007 \u00e8 stato prolungato il secondo tratto per ulteriori 120m. \nCaratteristiche.\nIl porto, situato sul Mar Tirreno, \u00e8 segnalato da due fanali. Il bacino portuale \u00e8 protetto dai moli di sopraflutto e di sottoflutto. Il molo di sopraflutto \u00e8 lungo circa 320 m ed \u00e8 realizzato come diga in scogliera con mantellata in massi naturali e muro paraonde a quota + 5.90 m slm. All'interno del bacino portuale sono presenti due pontili fissi (di lunghezza di 145 e 60m rispettivamente) e 7 pontili galleggianti (di lunghezza complessiva pari a 480 m).\nLe attivit\u00e0 del porto.\nIl Porto del Valle \u00e8 classificato come \"Porto di interesse regionale e interregionale\" ed ha funzione di porto turistico, peschereccio, mercantile, cantieristico e militare, per la presenza di numerose vedette della Finanza, della Capitaneria e dei Carabinieri.\nPresenza costante fin dagli anni 1930, erano le petroliere utilizzate per il rifornimento del 64\u00b0 Deposito Territoriale dell'Aeronautica Militare, chiuso nel 2016.\nVi hanno fatto scalo le navi mercantili, che venivano a scaricare componenti chimici per la fabbrica di concimi Sitoco di Orbetello. \nTra la fine degli anni 1980 e l'inizio degli anni 1990, il porto \u00e8 stato utilizzato dalle compagnie di navigazione Nav.Ar.Ma. e Corsica Ferries, che hanno impiegato alcune navi sulla tratta Porto Santo Stefano-Bastia.\nDal 2016 \u00e8 porto di scalo ufficiale della compagnia di navigazione statunitense Oceania Cruises, che si occupa di crociere di lusso. Il movimento croceristico \u00e8 gestito da \"PortArgentario\", un\u2019iniziativa di collaborazione tra l'autorit\u00e0 di sistema portuale regionale Toscana e il Comune di Monte Argentario. Il progetto comprende 15 comuni e propone il comprensorio della Toscana meridionale nel mercato internazionale delle navi da crociera di piccole e medie dimensioni e dei superyachts. Nel 2019, secondo l'associazione internazionale CLIA, \u00e8 risultata la migliore destinazione croceristica italiana.\n\u00c8 presente una consistente flotta peschereccia con imbarcazioni che esercitano soprattutto la pesca costiera ravvicinata con lo strascico.\nDi una certa importanza \u00e8 l'attivit\u00e0 dei cantieri navali e dei maestri d\u2019ascia, soprattutto nella costruzione di imbarcazioni da diporto e rimessaggio navale. Il Cantiere Navale dell'Argentario, situato nei pressi della darsena vecchia \u00e8 uno dei pi\u00f9 importanti cantieri italiani per il restauro di imbarcazioni e velieri d'epoca.\nI posti barca turistici sono circa 400. In attesa della riorganizzazione prevista dal P.R.P., la flotta \u00e8 distribuita in modo frammentato in varie zone del porto. \nServizi.\nTra i servizi, vi sono: distributore di benzina e gasolio in banchina, prese acqua ed energia elettrica, illuminazione banchine, scivolo per piccole imbarcazioni, 4 scali d'alaggio fino a 400t, gru mobile, rimessaggio all'aperto/coperto, riparazione motori, riparazioni elettriche ed elettroniche, riparazione scafi in legno e vtr, riparazione vele, guardianaggio, pilotaggio, ormeggiatori, sommozzatori, servizi igienici e docce c/o \u201cPorto Turistico Domiziano\u201d, servizi antincendio, ritiro rifiuti, rifornimento alimentare, rivendita ghiaccio, parcheggio auto.\nServizi di Linea.\nI collegamenti di linea principali sono:"}
{"id": "1413030", "revid": "74173", "url": "https://it.wikipedia.org/wiki?curid=1413030", "title": "Zamost'e", "text": "Zamost'e (in lingua russa \u0417\u0430\u043c\u043e\u0441\u0442\u044c\u0435) \u00e8 una citt\u00e0 della Russia situata nell'oblast' di Leningrado, e conta 55 abitanti (2002).\nLa citt\u00e0 fu fondata nel 1499."}
{"id": "1413032", "revid": "120805728", "url": "https://it.wikipedia.org/wiki?curid=1413032", "title": "Alberto VII di Schwarzburg-Rudolstadt", "text": "Vita.\nEra il pi\u00f9 giovane dei figli sopravvissuti del conte G\u00fcnther XL di Schwarzburg-Blankenburg e di sua moglie, la contessa Elisabetta di Isenburg-B\u00fcdingen.\nTutti i possedimenti, che erano stati riuniti dal padre, giunsero nelle mani dei figli proprio alla morte del padre G\u00fcnther XL nel 1552, G\u00fcnther XLI, Giovanni G\u00fcnther I, Guglielmo I e Alberto VII, che divisero il loro stato nel 1571. Alla morte senza eredi di G\u00fcnther XLI nel 1583 e di Guglielmo I nel 1597, i loro possedimenti vennero divisi tra i fratelli sopravvissuti, Giovanni G\u00fcnther e Alberto VII. Questa divisione diede origine alle due linee della casa di Schwarzburg, gli Schwarzburg-Rudolstadt e gli Schwarzburg-Sondershausen, che esistettero sino al 1918.\nAlberto studi\u00f2 in molte universit\u00e0 tedesche e a Padova. Dal 1557 risiedette alla corte dei principi di Orange-Nassau. Dal 1563 serv\u00ec sotto il fratello G\u00fcnther nell'esercito del re di Danimarca e dal 1573 visse a Rudolstadt.\nMatrimonio e figli.\nAlberto VII si spos\u00f2 due volte. La prima volte, il 14 giugno 1575 spos\u00f2 la contessa Giuliana di Nassau-Dillenburg, figlia del conte Guglielmo I di Nassau-Dillenburg e sorella di Guglielmo I d'Orange detto \"il Taciturno\", da cui ebbe i seguenti figli:\nIn seconde nozze, il 2 marzo 1591, spos\u00f2 la contessa Albertina Elisabetta di Leiningen-Westerburg, ma questo matrimonio non apport\u00f2 eredi."}
{"id": "1413034", "revid": "1793900", "url": "https://it.wikipedia.org/wiki?curid=1413034", "title": "Medve\u017e'e", "text": "Medve\u017e'e () \u00e8 una citt\u00e0 della Russia situata nell'oblast' di Leningrado (Luzhskij rajon), e conta 10.000 abitanti (2002)."}
{"id": "1413036", "revid": "453768", "url": "https://it.wikipedia.org/wiki?curid=1413036", "title": "Porto Vecchio (Porto Santo Stefano)", "text": "Il Porto Vecchio di Porto Santo Stefano \u00e8 il porto situato nella parte occidentale del capoluogo del comune di Monte Argentario.\nStoria.\n\u00c8 il porto pi\u00f9 antico e caratteristico di Porto Santo Stefano.\nTra la fine del Cinquecento e gli inizi del Seicento, grazie ai governanti spagnoli dello Stato dei Presidi, la localit\u00e0 inizi\u00f2 ad assumere un ruolo strategico, venendo dotata di fortificazione. Proprio in epoca seicentesca fu costruito il porto, che era protetto alle spalle dalla Torre Antica, che si elevava nella Piazza dei Rioni ove vi \u00e8 l'attuale sede comunale, e fu completamente distrutta dai bombardamenti della seconda guerra mondiale.\nIn epoche recenti, le nuove esigenze commerciali e industriali privilegiarono il pi\u00f9 moderno e ampio Porto del Valle; da allora, il Porto Vecchio inizi\u00f2 ad essere un approdo per i pescatori, fino a diventare un caratteristico ormeggio turistico durante il secolo scorso.\nContesto geografico.\nSituato sul Mar Tirreno, il porto si apre a nord-ovest verso il mare, chiuso in una piccola baia naturale. All'estremit\u00e0 occidentale, si diparte un molo frangiflutti, chiamato \"Il Moletto\", dotato di fanale segnalatore, lungo la riva ovest si estende la banchina della Pilarella, a sud si trova la Piazza dei Rioni, ad est il Lungomare dei Navigatori.\nCaratteristiche.\nI fondali variano da 1,5 a 5 metri di profondit\u00e0, l'accesso risulta difficoltoso con forti venti del primo quadrante. I posti barca sono ca. 130, suddivisi tra l'unica banchina e tre file di ormeggi con corpo morto.\nDurante il mese di giugno, \u00e8 sede della \"Argentario Sailing Week\" manifestazione velica organizzata dallo Yacht Club Santo Stefano."}
{"id": "1413039", "revid": "599013", "url": "https://it.wikipedia.org/wiki?curid=1413039", "title": "St\u00e9phane Grichting", "text": "Carriera.\nClub.\nInizia nel 1996 con il e alla sua prima stagione da professionista vince il campionato di calcio svizzero 1996-1997 e la Coppa Svizzera. Con la squadra bianco-rossa retrocede nel 1999 in Challenge League, ma l'anno dopo risale in Super League (Svizzera). Nel 2002 un'altra retrocessione, stavolta per irregolarit\u00e0, costringe il calciatore a trasferirsi in Francia all', con cui conquista un posto da titolare.\nCon l'Auxerre ha vinto due coppe di Francia, anche se ha saltato entrambe le finali. Il 21 giugno 2012 lascia l'Auxerre dopo dieci stagioni di militanza, per firmare un contratto annuale (con opzione per un ulteriore anno) con il Grasshoppers, tornando cos\u00ec in patria. Dopo la prima stagione con la compagine zurighese, il contratto viene automaticamente prolungato per un anno successivo perch\u00e9 il difensore ha giocato un numero sufficiente di partite (26).\nNazionale.\nIl 5 giugno 2011 annuncia il suo ritiro dalla Nazionale svizzera con effetto immediato. Con i rossocrociati ha giocato 45 partite segnando un gol, ha pure preso parte al , e al ; avrebbe dovuto partecipare anche al , ma \u00e8 stato escluso perch\u00e9 infortunato."}
{"id": "1413040", "revid": "248219", "url": "https://it.wikipedia.org/wiki?curid=1413040", "title": "Corambella steinbergae", "text": ""}
{"id": "1413042", "revid": "339392", "url": "https://it.wikipedia.org/wiki?curid=1413042", "title": "Colonial Viper", "text": ""}
{"id": "1413046", "revid": "453768", "url": "https://it.wikipedia.org/wiki?curid=1413046", "title": "Porto di Santa Liberata", "text": "Il porto di Santa Liberata \u00e8 un porto turistico situato all'estremit\u00e0 nord-occidentale di Monte Argentario.\nCaratteristiche.\nIl porto di Santa Liberata, situato sul mar Tirreno, si trova lungo l'omonimo canale, che collega la laguna di Orbetello di ponente al mare, presso la sponda settentrionale del promontorio dell'Argentario, al confine con la frazione di Giannella del comune di Orbetello. La struttura si trova nel territorio del comune di Monte Argentario .\nL'approdo \u00e8 riservato solo a piccole e basse imbarcazioni, a causa dei fondali bassi (mediamente 1,5 metri), della larghezza non superiore a 10 metri e di numerosi scogli affioranti che possono ridurre ulteriormente la profondit\u00e0 in alcuni punti. In totale, si contano circa 600 posti per barche di lunghezza massima non superiore agli 8 metri.\nTra i servizi offerti, vi \u00e8 il travel lift, la gru mobile e l'assistenza agli scafi con possibilit\u00e0 di riparazioni."}
{"id": "1413047", "revid": "80339", "url": "https://it.wikipedia.org/wiki?curid=1413047", "title": "Vyritsa", "text": ""}
{"id": "1413048", "revid": "767487", "url": "https://it.wikipedia.org/wiki?curid=1413048", "title": "Make Me Stay a Bit Longer", "text": "Make Me Stay a Bit Longer \u00e8 una canzone della rock band Status Quo pubblicata come 45 giri nel gennaio del 1969.\nLa canzone.\nIl brano \u00e8 scritto dai due chitarristi Francis Rossi/Rick Parfitt e si inserisce nel filone di quel rock psichedelico che ha portato alcuni singoli della band ai vertici delle classifiche planetarie nel 1968.\nPubblicato solo come singolo, il pezzo non riesce ad ottenere i consensi commerciali sperati.\nLa canzone \u00e8 oggi rinvenibile in qualit\u00e0 di bonus track nella ristampa del primo album della band, \"Picturesque Matchstickable Messages from the Status Quo\"."}
{"id": "1413050", "revid": "1442080", "url": "https://it.wikipedia.org/wiki?curid=1413050", "title": "Melanitta perspicillata", "text": "L'orco marino dagli occhiali (Melanitta perspicillata) \u00e8 una grande anatra marina che nidifica in Canada e in Alaska. Viene classificato nel sottogenere \"Melanitta\", insieme agli orchi marini e agli orchi marini del Pacifico, distinto dal sottogenere \"Oidemia\", gli orchetti marini americani e agli orchetti marini.\nSverna un po' pi\u00f9 a sud, in zone temperate, sulle coste degli Stati Uniti settentrionali. Un piccolo numero sverna regolarmente in Europa occidentale, spingendosi a sud fino alla Gran Bretagna e all'Irlanda. Alcuni uccelli possono trascorrere l'inverno sui Grandi Laghi. Sulle acque costiere particolarmente accoglienti forma grandi stormi. I membri di questi raggruppamenti sono strettamente uniti e questi uccelli tendono a decollare tutti insieme.\nIl nido edificato viene costruito sul suolo, nei pressi del mare, di laghi o fiumi, nelle foreste o nella tundra. Vi vengono deposte 5-9 uova. Un uovo pu\u00f2 pesare 55-79 grammi ed avere una larghezza media di 43,9\u00a0mm e una lunghezza di 62,4\u00a0mm. Occasionalmente (e forse accidentalmente), in aree con un'alta densit\u00e0 di nidi, le nidiate vengono mischiate tra femmine diverse. Lo sviluppo \u00e8 relativamente rapido e il periodo di incubazione varia dai 28 ai 30 giorni. I piccoli raggiungono l'indipendenza a circa 55 giorni.\nUna femmina adulta pesa in media 900 grammi ed \u00e8 lunga 44\u00a0cm, mentre un maschio adulto raggiunge i 1050 grammi e i 48\u00a0cm, dimensioni che fanno di questa specie la pi\u00f9 piccola degli orchi. Questa specie \u00e8 caratterizzata da un grande becco di forma tozza. Il maschio \u00e8 tutto nero, ad eccezione di alcune macchie bianche sulla nuca e sulla fronte. Ha un becco bulboso rosso, giallo e bianco. Le femmine sono uccelli bruni con macchie pallide sulla testa. La testa a forma di zeppa e la mancanza di zone bianche sulle ali aiutano a distinguere le femmine di orco marino dagli occhiali dalle femmine di orco marino.\nI membri adulti di questa specie si immergono alla ricerca di crostacei e molluschi, mentre gli anatroccoli dipendono da una vasta gamma di invertebrati di acqua dolce."}
{"id": "1413051", "revid": "74173", "url": "https://it.wikipedia.org/wiki?curid=1413051", "title": "Donco", "text": "Donco (in lingua russa \u0414\u043e\u043d\u0446\u043e) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1413052", "revid": "1610933", "url": "https://it.wikipedia.org/wiki?curid=1413052", "title": "Orchetto marino", "text": ""}
{"id": "1413054", "revid": "767487", "url": "https://it.wikipedia.org/wiki?curid=1413054", "title": "Nora Lafi", "text": "\u00c8 specialista dell'Impero ottomano, e pi\u00f9 specificamente della storia delle citt\u00e0 dell\u00b4Africa Settentrionale e del Medio Oriente tra Settecento e Novecento.\nHa pubblicato molti studi sulla storia urbana di Tripoli, della Libia e del mondo arabo in generale, e si interessa anche alle dinamiche relative alle riforme ottomane della seconda met\u00e0 dell\u00b4Ottocento, le Tanzimat.\nDopo il suo dottorato di ricerca, preparato tra Aix-en-Provence, Tripoli, Tunisi, Istanbul e il Cairo, ha insegnato la storia nelle universit\u00e0 di Aix-en-Provence et Tours. \u00c8 attualmente ricercatrice presso il Zentrum Moderner Orient di Berlino. Dirige inoltre con Ulrike Freitag un programma di ricerca presso il Wissenschaftskolleg di Berlino (EUME) sulla nozione di cosmopolitismo nel Medio Oriente.\nNora Lafi ha creato nel 2001 con Denis Bocquet il sito internet H-Mediterranean, presso H-Net (Michigan State University).\nPubblicazioni pi\u00f9 significative:\n\"Une ville du Maghreb entre ancien r\u00e9gime et r\u00e9formes ottomanes: Tripoli 1795-1911\", Parigi, L\u00b4Harmattan, 2002\n\"Municipalit\u00e9s m\u00e9diterran\u00e9ennes. Les r\u00e9formes urbaines ottomanes au miroir d\u00b4une histoire compar\u00e9e\" (a cura di), Berlino, K. Schwarz, 2005\n\"Les Annales tripolitaines de Charles F\u00e9raud\", r\u00e9\u00e9dition critique, Saint-Denis, Bouch\u00e8ne, 2005\n\"The City in the Ottoman Empire. Migration and the Making of Urban Modernity\" Londra, Routlege, 2010, 272p. (a cura di, con U. Freitag, M. Fuhrmann e F. Riedler)"}
{"id": "1413055", "revid": "1305772", "url": "https://it.wikipedia.org/wiki?curid=1413055", "title": "Juuru", "text": "Juuru \u00e8 un comune rurale dell'Estonia centrale, nella contea di Raplamaa. Il centro amministrativo \u00e8 l'omonimo borgo (in estone \"alevik\").\nGeografia antropica.\nOltre al capoluogo, il comune comprende 11 localit\u00e0 (in estone \"k\u00fcla\"): Atla, H\u00e4rgla, Helda, H\u00f5reda , Jaluse, J\u00e4rlepa, Kalda, L\u00f5iuse, Mahtra, Maidla, Orguse, Pirgu, Sadala and Vankse."}
{"id": "1413056", "revid": "767487", "url": "https://it.wikipedia.org/wiki?curid=1413056", "title": "Ice in the Sun", "text": "Ice in the Sun \u00e8 una canzone del gruppo inglese Status Quo, uscita come singolo nel luglio del 1968.\nLa canzone.\nDopo l'exploit planetario ottenuto con il singolo \"Pictures of Matchstick Men\", la Pye Records affida agli Status Quo la registrazione di questo pezzo scritto appositamente per loro dagli autori Marty Wilde (padre della famosa cantante degli anni ottanta, Kim Wilde) e dal compositore jazz Ronnie Scott.\nIl lavoro della band in sala d'incisione porta alla elaborazione di un particolarissimo sound pienamente in linea con la psichedelia imperversante in quel periodo, con fraseggi musicali leggeri e trasognati ed elementi sonori singolari e originali (un plettro passato sulle corde di un pianoforte a coda).\nIl brano va all'ottavo posto delle classifiche inglesi e conferma gli Status Quo apprezzati esponenti della corrente psichedelica."}
{"id": "1413057", "revid": "125033781", "url": "https://it.wikipedia.org/wiki?curid=1413057", "title": "Max Mosley", "text": "Fu uno dei figli del politico britannico Oswald Mosley fondatore della Unione Britannica dei Fascisti.\nBiografia.\nSecondo figlio di Sir Oswald Mosley, il noto ex ministro laburista e conservatore che, abbracciando ideologie antisemite e fasciste, fu il fondatore e leader della British Union of Fascists, e di Diana Mitford, scrittrice e giornalista britannica anch'essa fervente sostenitrice delle medesime dottrine (le loro nozze vennero tenute segretamente nella casa del gerarca nazista Joseph Goebbels, dove anche Adolf Hitler partecip\u00f2 quale unico ospite d'onore), Max si laurea in fisica nel 1961 al Christ Church College di Oxford. Successivamente studia diritto alla Gray's Inn di Londra, ottenendo nel 1964 la qualifica di avvocato.\nNegli anni sessanta ha una breve carriera come pilota nel mondo automobilistico, ottenendo modesti risultati in Formula 2 alla guida di una Brabham della scuderia di Frank Williams.\nNel 1969 si ritira dalle corse, partecipando alla fondazione della scuderia March Engineering, di cui segue la componente legale e commerciale per circa un decennio. Alla fine del 1977 vende le sue quote, rimanendo per\u00f2 nella direzione della squadra. In precedenza, nel 1974, ha gi\u00e0 comunque fondato, insieme a Bernie Ecclestone, Frank Williams, Ken Tyrrell ed altri rappresentanti delle principali squadre automobilistiche, la FOCA (Formula One Constructors Association), associazione che deve rappresentare gli interessi commerciali di queste scuderie negli incontri con la FISA (F\u00e9d\u00e9ration Internazionale du Sport Automobile), una sotto-organizzazione della FIA, all'epoca organo mondiale di governo degli sport motoristici.\nNei primi anni ottanta Mosley rappresenta la FOCA nella cosiddetta \u201cGuerra FISA-FOCA\u201d. Dopo il Gran Premio del Sud Africa 1981, a cui partecipano solo le scuderie legate alla FOCA, Mosley \u00e8 uno dei fautori del Patto della Concordia, in cui si raggiunge un accordo tra le due organizzazioni: la FISA ottiene il controllo del regolamento della Formula 1, mentre la FOCA la gestione del suo aspetto economico e commerciale. Nel 1982 Mosley lascia la FOCA e la Formula 1, per lavorare con il partito conservatore britannico.\nNel 1986 torna nel mondo dello sport automobilistico, divenendo presidente della commissione dei costruttori all'interno della FISA e fondando la scuderia Simtek. Nel 1991 viene eletto alla presidenza della FISA stessa, sconfiggendo Jean-Marie Balestre. Nel 1993 la FISA, in seguito ad una sua riorganizzazione, cessa di esistere come organismo indipendente, divenendo la branca sportiva della FIA. Nello stesso anno Mosley viene eletto presidente della FIA; a tale carica \u00e8 rieletto anche nel 1997, nel 2001 e nel 2005.\nIl 30 marzo 2008 viene coinvolto in un clamoroso scandalo sessuale scatenato dal quotidiano inglese News of the World che per primo pubblica alcuni fotogrammi tratti da un video di 5 ore (in alcuni suoi brevi spezzoni, reperibile anche nel sito online del giornale stesso). Le immagini mostrano Mosley prendere parte ad un'orgia di tipo sadomasochistico con alcune prostitute in uniformi naziste ed in divise che ricalcano quelle che indossavano gli internati nei lager. Lo scandalo finisce per colpire anche altre persone legate ad importanti ambienti istituzionali britannici.\nA causa delle polemiche scaturite dalla vicenda, Mosley viene costretto a delegare la decisione circa l'opportunit\u00e0 di una sua permanenza a capo della FIA all'assemblea generale della federazione, che il 3 giugno si pronuncia in favore di un mantenimento della sua carica: con 103 voti favorevoli, 55 contrari, 7 astenuti e 4 nulli.\nMalgrado una precedente sentenza della corte giudiziaria inglese favorevole alla pubblicazione del video in rete, il 24 luglio 2008 un tribunale britannico condanna il quotidiano \"News of the World\" al pagamento di 60.000 sterline (circa 75.000 Euro al cambio dell'epoca) quale risarcimento per la violazione della privacy delle persone coinvolte (provocando un ancora pi\u00f9 ingente esborso, di quasi 1 milione di sterline, da parte dell'editore). Nel frattempo Mosley si impegna comunque in una battaglia legale contro Google per rimuovere le tracce delle immagini e dei video di Chelsea. Il 5 maggio 2009 il figlio trentanovenne, Alexander Mosley, viene trovato morto nel proprio appartamento in Notting Hill, a Londra, per overdose di eroina.\nIl 24 giugno 2009 annuncia di non ricandidarsi alle successive elezioni come presidente della FIA, questo per scongiurare la diaspora con i team FOTA della Formula 1. A lui succeder\u00e0 l'ex team manager nonch\u00e9 amministratore delegato della Ferrari, Jean Todt, da Mosley stesso fortemente sostenuto. \u00c8 deceduto a Londra il 24 maggio 2021 dopo una lunga malattia."}
{"id": "1413058", "revid": "74173", "url": "https://it.wikipedia.org/wiki?curid=1413058", "title": "\u010cikino", "text": "\u010cikino (in lingua russa \u0427\u0438\u043a\u0438\u043d\u043e) \u00e8 un villaggio della Russia, sul fiume Orede\u017e, nell'Oblast' di Leningrado."}
{"id": "1413064", "revid": "1971044", "url": "https://it.wikipedia.org/wiki?curid=1413064", "title": "Tombos (Egitto)", "text": "Tombos, localit\u00e0 che si trova in corrispondenza della terza cateratta del Nilo, nel Sudan, a poca distanza da Kerma nei pressi dell'attuale Karmah. Importante cava di granito della Nubia in epoca faraonica, la sua pietra venne utilizzata in gran parte per edificare statue e costruzioni fra il delta del fiume e le regioni pi\u00f9 meridionali del regno.\nReperti e ritrovamenti.\nL'area di Tombos conserva numerose testimonianze del suo passato storico. Dalla statua del faraone Taharqa (Nefertumra, XXV dinastia), abbandonata da oltre 2700 anni, alle pi\u00f9 antiche iscrizioni di epoca thutmoside che si ritrovano sulle rocce affacciate sul Nilo.\nLa statua a cui si accennava giace riversa su un fianco dall'epoca del suo confezionamento: forse per un errore, o per un difetto nella pietra, la scultura venne danneggiata rivelandosi cos\u00ec inutilizzabile.\nThutmosi I (XVIII dinastia \u2013 dal 1496 a.C. al 1483 a.C.) nel suo secondo anno di regno lasci\u00f2 qui, di fronte all'isola di Tombos a monte della terza cateratta, una stele rupestre per definire i confini meridionali del suo regno, anche se le sue spedizioni arrivarono fino alla quarta cateratta. Sulla pietra il re fece incidere una lista che descriveva i popoli vinti nella regione. Sulle cinque stele incise sulle rocce si legge pure: \"Egli ha ridotto i confini del mondo sotto il suo potere; la sua frontiera meridionale tocca i confini del Kush, quella settentrionale raggiunge l'acqua che scorre a ritroso, che si discende nel risalire\".&lt;br&gt;\nIn breve, la sfera di influenza egizia ai tempi di questo sovrano partiva da Tombos, la parte pi\u00f9 meridionale, per giungere fin quasi all'Eufrate nella parte pi\u00f9 settentrionale. Il fiume mesopotamico viene descritto in quella maniera particolare (\"L'acqua che scorre a ritroso\") il quanto il corso delle sue acque \u00e8 opposto a quello del Nilo.&lt;br&gt;\nSempre a Tombos il sovrano fece erigere una fortezza con un presidio permanente.\nCirca 3000 anni fa nell'area si ergevano le piramidi di dieci nobili egiziani. Vicino sono state scoperte delle tombe a pozzo con camere sotterranee dove i benestanti della regione si facevano seppellire.\nDiverse le scoperte effettuate dall'archeologo e professore Stuart Tyson Smith dell'Universit\u00e0 della California, Santa Barbara, dipartimento di Antropologia. Smith si interessa di \u201cImperialismo e contatto culturale fra l'Egitto e la Nubia, legittimazione e ideologia, pratiche funerarie e dinamiche socio-economiche dell'Antico Egitto\u201d.\nNel 2000 l'archeologo statunitense e il suo team hanno scoperto i resti di una piramide antica di 3.500 anni, sepoltura di un amministratore coloniale egiziano che si chiamava Siamun e di sua madre Wernu. Trovate intatte le due mummie insieme al consueto corredo di figurine Ushabti, scarabei, amuleti e orecchini ad anello in avorio, faience, vetro, diaspro e cornalina. Inoltre, boomerang in avorio per la caccia a volatili, tubi dello stesso materiale e applicatori di kohl (mascara dell'epoca) per gli occhi. Infine due rarit\u00e0: una coppia di fiasche micenee in terracotta dipinta.&lt;br&gt;\nTra le sepolture a terra ne \u00e8 stata trovata una con una serie di camere : quelle pi\u00f9 in superficie evidentemente saccheggiate da ladri di tombe, quelle pi\u00f9 profonde invece sono rimaste indisturbate in tutto o in parte."}
{"id": "1413068", "revid": "21079", "url": "https://it.wikipedia.org/wiki?curid=1413068", "title": "Teorema di classificazione delle superfici", "text": ""}
{"id": "1413069", "revid": "324090", "url": "https://it.wikipedia.org/wiki?curid=1413069", "title": "Notificazione", "text": ""}
{"id": "1413070", "revid": "287204", "url": "https://it.wikipedia.org/wiki?curid=1413070", "title": "Geza Maroczy", "text": ""}
{"id": "1413071", "revid": "21079", "url": "https://it.wikipedia.org/wiki?curid=1413071", "title": "Variet\u00e0 iperbolica", "text": "In geometria, una variet\u00e0 iperbolica \u00e8 una variet\u00e0 riemanniana avente curvatura sezionale ovunque -1. Se la variet\u00e0 \u00e8 completa, questa ha come rivestimento universale lo spazio iperbolico formula_1.\nEsempi di variet\u00e0 iperboliche sono le superfici aventi caratteristica di Eulero negativa (dotate di un tensore metrico opportuno). Anche molte 3-variet\u00e0 sono variet\u00e0 iperboliche.\nDefinizione.\nUna variet\u00e0 iperbolica \u00e8 una variet\u00e0 riemanniana avente curvatura sezionale ovunque -1, indipendentemente dal punto e dal piano su cui \u00e8 calcolata la curvatura.\nVariet\u00e0 iperboliche complete.\nOgni variet\u00e0 iperbolica completa ha come rivestimento universale lo spazio iperbolico formula_1, ed \u00e8 quindi ottenuta da questo come spazio quoziente tramite l'azione di un gruppo formula_3 di isometrie.\nTale azione deve essere libera e propriamente discontinua. Equivalentemente, il gruppo formula_3 \u00e8 un sottogruppo discreto e privo di elementi di torsione del gruppo di isometrie di formula_1 (quest'ultimo ha una topologia naturale).\nSuperfici iperboliche.\nPer il teorema di classificazione delle superfici, una superficie orientabile compatta e senza bordo \u00e8 determinata dal suo genere formula_6.\nSu una superficie di genere formula_6 esiste un tensore metrico che definisce una variet\u00e0 iperbolica se e solo se formula_8. La caratteristica di Eulero \u00e8 data da formula_9, e quindi questa condizione equivale alla richiesta che formula_10.\nUna superficie di genere maggiore di uno ammette una infinit\u00e0 di strutture iperboliche differenti: queste formano uno spazio, detto spazio di Teichm\u00fcller.\nDimensioni maggiori.\nDagli studi di William Thurston intorno al 1978 \u00e8 emerso che una buona parte delle 3-variet\u00e0 ammette una struttura di variet\u00e0 iperbolica.\nPer le variet\u00e0 iperboliche compatte di dimensione maggiore di due non esiste un analogo dello spazio di Teichm\u00fcller: per il teorema di rigidit\u00e0 di Mostow ogni tale variet\u00e0 ha infatti un'unica struttura iperbolica."}
{"id": "1413073", "revid": "74173", "url": "https://it.wikipedia.org/wiki?curid=1413073", "title": "Dajmi\u0161\u010de", "text": "Dajmi\u0161\u010de (in lingua russa \u0414\u0430\u0439\u043c\u0438\u0449\u0435) \u00e8 un paese della Russia, sul fiume Orede\u017e, nell'Oblast' di Leningrado.\nDajmi\u0161\u010de fu fondata nel XV secolo come \"Dami\u0161\u010da\" (\u0414\u0430\u043c\u0438\u0449\u0430) e ricevette lo status nel 1970."}
{"id": "1413075", "revid": "110157", "url": "https://it.wikipedia.org/wiki?curid=1413075", "title": "J\u00e4rvakandi", "text": "J\u00e4rvakandi \u00e8 una cittadina dell'Estonia meridionale, nella contea di Raplamaa. Il territorio comunale, amministrativamente comune rurale, corrisponde interamente a quello della cittadina (in estone \"alev\"), formando un \"alevvald\"."}
{"id": "1413076", "revid": "767487", "url": "https://it.wikipedia.org/wiki?curid=1413076", "title": "Black Veils of Melancholy", "text": "Black Veils of Melancholy \u00e8 un singolo del gruppo musicale britannico Status Quo, estratto dal primo album in studio \"Picturesque Matchstickable Messages from the Status Quo\" pubblicato nel marzo 1968.\nLa canzone.\nDopo il grande successo ottenuto con \"Pictures of Matchstick Men\", gli Status Quo provano ad attaccare il mercato con questo brano \"fotocopia\", una buona composizione di Francis Rossi condita da gentili melodie e gradevoli sonorit\u00e0 psichedeliche, ma fin troppo simile al primo hit pubblicato qualche mese prima.\nIl 45 giri fallisce l'aggancio con le charts inglesi."}
{"id": "1413078", "revid": "74173", "url": "https://it.wikipedia.org/wiki?curid=1413078", "title": "Batovo", "text": "Batovo (in lingua russa \u0411\u0430\u0442\u043e\u0432\u043e) \u00e8 una citt\u00e0 della Russia, sul fiume Orede\u017e, nell'Oblast' di Leningrado.\nBatovo fu fondata nel 1770."}
{"id": "1413081", "revid": "1305772", "url": "https://it.wikipedia.org/wiki?curid=1413081", "title": "Pictures of Matchstick Men", "text": "Pictures of Matchstick Men \u00e8 il primo singolo del gruppo musicale britannico Status Quo, pubblicato nel 1968 dall'etichetta Pye Records.\nLa canzone.\nLa canzone viene scritta da Francis Rossi nel 1967 su impulso del riff di chitarra del brano \"Hey Joe\" di Jimi Hendrix ed \u00e8 contraddistinta da arrangiamenti ricercati e raffinati, accompagnati da accattivanti distorsioni sonore ottenute grazie al massiccio ricorso alla allora neonata tecnica del phaser. Lo stile \u00e8 molto diverso da quello che connoter\u00e0 i lavori del gruppo a partire dai primi anni settanta.\nIl brano viene composto in circostanze assai curiose, mentre Rossi si era chiuso nel bagno di casa dopo un litigio con la giovanissima moglie: \nIl brano \u00e8 ispirato ai cosiddetti \"matchstick men\" (in italiano \"uomini fiammifero\") dipinti dal pittore inglese L. S. Lowry (1887-1976), divenuto famoso per aver effigiato proprio queste figure sottili a gruppi di persone nella vita dei distretti industriali del nord dell'Inghilterra nella met\u00e0 del 1900.\nPubblicazione.\nIl singolo viene pubblicato nel gennaio 1968 dal gruppo britannico col nuovo nome di \"The Status Quo\" e sancisce l'aggancio con le sonorit\u00e0 della musica psichedelica.\nIl pezzo, tuttavia, riesce a emergere solo grazie ai \"DJ\" di una delle primissime radio pirata del Regno Unito, \"Radio Carolina\", i quali, trasmettendolo con insistenza, lo portano all'esordio nelle \"Top 30\" inglesi facendo crollare una assurda censura imposta in principio dalla \"BBC\" per i toni troppo evocativi delle liriche, da qualcuno valutate come il frutto di percezioni da stupefacenti. Dopo la prima storica apparizione della band alla prestigiosa trasmissione televisiva \"Top of the Pops\" nel febbraio del 1968, la canzone sale nelle \"Top Ten\" inglesi (settimo posto) ed espande rapidamente il suo successo anche nel resto del pianeta.\nIl brano viene di nuovo ripubblicato nel 1978, nel 1979 e nel 1983, nel novero di una numerosa serie di ristampe volte a rivalorizzare le prime incisioni della band.\nVersione del 2014.\nNel dicembre 2014 gli Status Quo hanno ripubblicato il singolo in versione acustica, estraendolo come secondo singolo dal loro trentunesimo album in studio \"Aquostic (Stripped Bare)\".\nReinterpretazioni.\nNegli anni successivi \"Pictures of Matchstick Men\" \u00e8 stato oggetto di cover da parte di svariati artisti, tra cui Ozzy Osbourne, The Divine Comedy, Kasabian e Liam Gallagher (quest'ultimo reinterpret\u00f2 il brano nel 2003 insieme ai Death in Vegas con il titolo di \"Scorpio Rising\") e viene ricordato come uno dei classici pi\u00f9 famosi del periodo d'oro della musica psichedelica.\nNel 1989 il gruppo statunitense Camper van Beethoven reinterpret\u00f2 il brano e lo pubblic\u00f2 come singolo, raggiungendo la vetta della classifica Alternative Songs stilata da \"Billboard\".\nNel 1996 il musicista olandese Arjen Anthony Lucassen incise una propria versione del brano e la pubblic\u00f2 come unico singolo dal suo album tributo \"Strange Hobby\".\nNe esiste anche una versione in lingua italiana dal titolo \"Il pittore\", incisa nel 1968 dai Camaleonti ed inclusa nell'album \"Io per lei\"."}
{"id": "1413082", "revid": "287204", "url": "https://it.wikipedia.org/wiki?curid=1413082", "title": "Paura senza limite", "text": "Paura senza limite \u00e8 il quinto romanzo in ordine di uscita della serie di spionaggio-tecnopolitica di Tom Clancy, in cui si narra la vita di Jack Ryan.\nTrama.\nDopo la guerra segreta in Colombia (\"Pericolo imminente\"), Jack Ryan si ritrova Vicedirettore alle Informazioni nella CIA al posto dell'ammiraglio Greer, morto di cancro, con un nuovo presidente degli Stati Uniti che ignora molti dei fatti accaduti ed un segretario di stato, Elizabeth Elliot, pseudopacifista ed amante del Presidente.\nJack suggerisce, grazie alle sue amicizie internazionali tra le quali un influente Gesuita, il Principe di Galles ed il principe Al\u00ec bin Sheik della casa regnante saudita, un piano internazionale di pace per Gerusalemme, ma quando questo viene attuato, il merito viene ascritto al Presidente statunitense.\nNel frattempo un gruppo di terroristi palestinesi che ha ritrovato un ordigno nucleare a fissione, perso dagli israeliani durante la guerra del Kippur, decide di modificarlo con l'aiuto di uno scienziato della ex-DDR in un ordigno a due stadi (una bomba H).\nL'obiettivo finale dei terroristi \u00e8 di scatenare un conflitto nucleare fra le due superpotenze (che bloccherebbe il processo di pace in Medio Oriente), facendo esplodere un'atomica negli Stati Uniti e inscenando contemporaneamente un attacco alle forze americane di stanza a Berlino da parte dei Russi grazie all'aiuto di ex agenti della STASI.\nIl bersaglio dell'attacco nucleare \u00e8 Denver dove si svolge il Superbowl, al quale dovrebbe presenziare anche il presidente USA.\nL'attacco riesce solo parzialmente in quanto l'ordigno si rivela un \"fiasco\" a causa di un errore nelle procedure di assemblaggio. Nonostante l'esplosione del solo primo stadio, la bomba causa comunque decine di migliaia di vittime; l'attacco a Berlino causa violenti combattimenti tra le forze americane e russe.\nL'effetto ottenuto sul presidente americano, pessimamente \"consigliato\" dal suo segretario di stato, e senza che il segretario alla difesa, morto nell'attentato allo stadio, possa mitigarne l'influenza, \u00e8 terribile.\nIn preda ad una vera crisi di paranoia, il Presidente si convince che dietro a tutto ci siano i russi; solo Ryan riesce a scongiurare il conflitto inserendosi sulla \"linea rossa\" di conversazione tra i due presidenti.\nNel frattempo la CIA arresta e mette sotto tortura alcuni dei terroristi. In un ennesimo tentativo di depistaggio i due confessano che dietro a tutta la vicenda c'\u00e8 l'Iran.\nIl Presidente americano ordina allora un attacco nucleare contro la citt\u00e0 santa di Qum, residenza del presidente iraniano, ma Ryan, nella sua veste di funzionario nominato dal Congresso, si rifiuta di convalidare l'ordine, mettendo in discussione la sanit\u00e0 mentale del presidente.\nIl contrasto fra i due innesca una crisi costituzionale che porta alle dimissioni del presidente e all'abbandono del servizio da parte dello stesso Ryan, disgustato da quanto accaduto.\nIl libro si chiude con l'esecuzione in Arabia Saudita dei terroristi e con il colloquio fra il presidente iraniano e Ryan, in cui il primo ringrazia il secondo per avergli salvato la vita. Il tono della risposta di Ryan, che dice di averlo fatto per salvare esclusivamente gli innocenti di Qum, lascia intendere che i rapporti fra i due non miglioreranno nei prossimi capitoli della saga."}
{"id": "1413084", "revid": "6923", "url": "https://it.wikipedia.org/wiki?curid=1413084", "title": "Ufficiale giudiziario (Italia)", "text": "L'ufficiale giudiziario \u00e8 un funzionario della pubblica amministrazione italiana.\nIn particolare, secondo l'ordinamento giudiziario italiano \u00e8 un ausiliario del giudice e del pubblico ministero, ed \u00e8 preposto all'ufficio notificazioni, esecuzioni e protesti (UNEP), istituito presso ciascuna corte o tribunale ai sensi dell'art. 3 del R.D. 30 gennaio 1941, n. 12.\nEvoluzione storica.\nLa figura dell'ufficiale giudiziario ha origini antiche: la si fa, infatti, risalire agli \"executores\", evoluzione dei pi\u00f9 antichi \"apparitores\", che nel Codice Teodosiano e, poi, nel Corpus Iuris Civilis avevano il compito di eseguire la sentenza del magistrato. La figura sub\u00ec, durante il medioevo, varie ed alterne trasformazioni che seguirono l'evolversi del diritto, divenendo \"messo giudiziario\" del signore o del comune.\nDopo l'unificazione fu estesa a tutto il territorio nel nuovo stato italiano la disciplina degli \"uscieri giudiziari\", di derivazione francese, esistente nel Regno di Sardegna: le diverse discipline degli stati preunitari vennero sostituite dal R.D. 6 dicembre 1865, n. 2626, che qualific\u00f2 gli uscieri giudiziari \"ufficiali addetti all'ordine giudiziario\". L'attuale denominazione di ufficiale giudiziario fu introdotta con la legge 21 dicembre 1902, n. 528, che stabil\u00ec anche i requisiti culturali e morali per poter ricoprire l'ufficio.\nLa disciplina che regola l'attivit\u00e0 dell'ufficiale giudiziario \u00e8 contenuta nel D.P.R. 15 dicembre 1959, n. 1229, ancora oggi vigente, modificate pi\u00f9 volte nel corso del tempo. Dopo la contrattualizzazione del pubblico impiego italiano poi, tutta la materia relativa al rapporto di lavoro ed al procedimento disciplinare \u00e8 ora regolata dai contratti collettivi nazionali di lavoro e non pi\u00f9 da tale decreto.\nStato giuridico.\nLa dottrina italiana collocava l'ufficiale giudiziario tra gli ausiliari del processo civile al pari del cancelliere e lo considerava un privato che svolgeva funzioni di ausiliario della giustizia (Mortara). Tuttavia tale concezione fu superata dal Chiovenda che considerava l'ufficiale giudiziario quale parte di \"un unico organo complesso di giurisdizione\" assieme al giudice ed al cancelliere.\nLa natura giuridica del rapporto di servizio dell'ufficiale giudiziario \u00e8 sempre stata variamente interpretata: \u00e8 stato, di volta in volta, considerato un impiegato statale (Italia) (secondo Virga) oppure concessionario di un pubblico servizio o, ancora, organo indiretto dello stato. Tali posizioni sono da considerarsi ormai superate dall'evoluzione legislativa e giurisprudenziale: allo stato attuale, infatti, l'ufficiale giudiziario \u00e8 un impiegato civile dello Stato.\nDa notare che nel mondo francofono (Francia, Belgio, Lussemburgo, Quebec) l'ufficiale giudiziario (\"Huissier de justice\") riveste tutt'oggi una natura privata (seppur regolamentata).\nIl personale degli UNEP, quindi anche l'ufficiale giudiziario, non appartiene alla magistratura italiana ed \u00e8 considerato ausiliario dell\"'ordine giudiziario\"; esso opera sotto la sorveglianza del magistrato capo dell'ufficio giudiziario.\nClassificazione.\nLa classificazione del personale e la disciplina delle carriere \u00e8 stata pi\u00f9 volte modificata nel tempo. In passato il personale era classificato in \"ufficiali giudiziari\", \"aiutanti ufficiali giudiziari\" e \"coaudiutori\". A seguito del d.lgs. 3 febbraio 1993, n. 29, e successive modifiche, tutte raccolte nel d.lgs. 30 marzo 2001, n. 165, la disciplina \u00e8 ora contenuta nel vigente Contratto collettivo nazionale di lavoro del comparto \"Ministeri\" e nel Contratto collettivo nazionale integrativo per il personale non dirigenziale del Ministero della giustizia, stipulato il 29 luglio 2010.\nIl personale \u00e8 diviso in tre aree professionali, suddivise in profili professionali, cui corrispondono diversi livelli retributivi:\nLa funzione dell'ufficiale giudiziario \u00e8 distribuita tra i profili di funzionario UNEP e ufficiale giudiziario, ma solo il primo pu\u00f2 compiere tutti gli atti demandati dalle norme all'ufficiale giudiziario.\nReclutamento.\nIl personale degli UNEP \u00e8 reclutato tramite concorso pubblico, indetto dal Ministero della giustizia. L'ammissione al concorso \u00e8 subordinata al possesso del diploma di:\nCompetenze e funzioni.\nL'ufficiale giudiziario svolge le sue attivit\u00e0 nell'ambito del processo civile e penale, nonch\u00e9 attivit\u00e0 stragiudiziali.\nNell'ambito del processo penale l'ufficiale giudiziario provvede alla notificazione degli atti giudiziari. Nell'ambito del processo civile l'ufficiale giudiziario provvede alla:\nLe attivit\u00e0 stragiudiziali dell'ufficiale giudiziario comprendono:\nL'ufficiale giudiziario d\u00e0 atto delle attivit\u00e0 svolte attraverso la redazione di un \"processo verbale\".\nIn passato l'ufficiale giudiziario provvedeva alla chiamata delle parti e dei testimoni in udienza; in seguito questa attivit\u00e0 \u00e8 stata svolta da operatori giudiziari."}
{"id": "1413089", "revid": "767487", "url": "https://it.wikipedia.org/wiki?curid=1413089", "title": "Almost but Not Quite There", "text": "Almost But Not Quite There \u00e8 un singolo del gruppo britannico Traffic Jam pubblicato nel 1967 da Picadilly in formato 7\".\nDescrizione.\nNel gennaio del 1967 il gruppo musicale The Spectres cambia nome in Traffic. Tuttavia il gruppo viene confuso coi Traffic di Steve Winwood, anch'essi formatisi da poco. I giornali britannici danno molto spazio alla omonimia tra le due band, ma Francis Rossi e compagni sono costretti a modificare il loro nome in Traffic Jam quando il gruppo di Steve Winwood sale in cima alle classifiche con l'album \"Paper Sun\".\nIl manager del gruppo, Pat Barlow, cerca comunque di capitalizzare al massimo l'effetto pubblicitario determinato dalla contesa con Winwood, e i Traffic Jam pubblicano nel mese di giugno il singolo \"Almost But Not Quite There\", brano che li avvicina alla corrente psichedelica.\nLa BBC, tuttavia, ritiene il testo troppo allusivo e e per questa ragione omette di trasmettere il pezzo impedendone la diffusione al grande pubblico. Al pari dei 45 giri precedenti, anche questo singolo non entra nelle classifiche britanniche."}
{"id": "1413090", "revid": "74173", "url": "https://it.wikipedia.org/wiki?curid=1413090", "title": "Ro\u017edestveno", "text": "Ro\u017edestveno (in lingua russa \u0420\u043e\u0436\u0434\u0435\u0441\u0442\u0432\u0435\u043d\u043e) \u00e8 un villaggio della Russia, sul fiume Orede\u017e, nell'Oblast' di Leningrado."}
{"id": "1413093", "revid": "767487", "url": "https://it.wikipedia.org/wiki?curid=1413093", "title": "Beclean (Bistri\u021ba-N\u0103s\u0103ud)", "text": "Beclean (in ungherese e in tedesco \"Bethlensdorf\") \u00e8 una citt\u00e0 della Romania di 11.369 abitanti, ubicata nel distretto di Bistri\u021ba-N\u0103s\u0103ud, nella regione storica della Transilvania.\nFanno parte dell'area amministrativa della citt\u00e0 anche le localit\u00e0 di Cold\u0103u, Figa e Rusu de Jos.\nIl fatto storico pi\u00f9 importante avvenuto nei pressi di Beclean avvenne durante la rivoluzione della Transilvania, in particolare nel 1848, quando il generale J\u00f3zef Bem ottenne un'importante vittoria sulle truppe austriache"}
{"id": "1413096", "revid": "1670527", "url": "https://it.wikipedia.org/wiki?curid=1413096", "title": "Tetris (programma televisivo)", "text": "Tetris \u00e8 stato talk show televisivo nato su RaiSat Extra nel 2006, passato su LA7 a partire dall'edizione 2007/2008, dove \u00e8 restato in onda fino al 2011.\nFormat.\nSi trattava di un programma basato su un paradosso: mentre in Italia, nella realt\u00e0, la meritocrazia non esiste (tanto meno in ambito politico), i programmi TV, la finzione, si basano invece solo sul merito (riconosciuto dal voto del pubblico); quindi, per contrappasso, il programma trasformava il dibattito politico in un reality show in cui gli intervenuti al programma ricevevano alla fine dello stesso una valutazione numerica da parte dei giudici in studio, al fine di ottenere un vincitore. Il programma era prodotto dalla Wilder."}
{"id": "1413099", "revid": "767487", "url": "https://it.wikipedia.org/wiki?curid=1413099", "title": "(We Ain't Got) Nothin' Yet", "text": "(We Ain't Got) Nothin' Yet \u00e8 un singolo del gruppo britannico The Spectres pubblicato nel 1967 da Picadilly in formato 7\".\nIl disco.\nTerzo singolo degli Status Quo pubblicato con il nome The Spectres, \"(We Ain't Got) Nothin' Yet\" \u00e8 la cover di un brano inciso qualche anno prima dal gruppo statunitense dei Blues Magoos e andato al quinto posto delle classifiche USA.\nLa versione degli Spectres viene incisa in chiave pi\u00f9 ruvida e grezza ma, pur consentendo alla ancora giovane band di ottenere un certo interesse da parte della stampa specializzata, manca l'ingresso nelle classifiche del Regno Unito."}
{"id": "1413104", "revid": "767487", "url": "https://it.wikipedia.org/wiki?curid=1413104", "title": "Hurdy Gurdy Man (The Spectres)", "text": "Hurdy Gurdy Man \u00e8 un singolo del gruppo britannico The Spectres pubblicato nel 1966 da Piccadilly Records in 7\".\nIl disco.\n\"Hurdy Gurdy Man\" \u00e8 il secondo singolo pubblicato dagli Status Quo, qui ancora con il nome The Spectres per l'etichetta Piccadilly Records e musicalmente continua a proporre la band sotto un profilo puramente \"beat\", legato alle esperienze musicali giovanili che andavano per la maggiore nella \"Swinging London\" della met\u00e0 degli anni sessanta.\nSebbene tra gli autori del brano compaia anche il manager Pat Barlow, unico artefice \u00e8 in realt\u00e0 il bassista Alan Lancaster, che dietro compenso in denaro accetta di dividerne la paternit\u00e0 con Barlow cedendogli una parte dei diritti.\nSotto il profilo commerciale, questo secondo singolo non riesce ad entrare nelle classifiche britanniche, come era gi\u00e0 successo con il primo."}
{"id": "1413105", "revid": "111433", "url": "https://it.wikipedia.org/wiki?curid=1413105", "title": "Re di Dublino", "text": "Re di Dublino.\n\"Dublino fu abbandonata dai norvegesi dal 902 al 917\""}
{"id": "1413107", "revid": "290023", "url": "https://it.wikipedia.org/wiki?curid=1413107", "title": "I (Who Have Nothing)", "text": "I (Who Have Nothing) \u00e8 un singolo del gruppo britannico The Spectres pubblicato nel 1966 da Piccadilly Records in formato 7\".\nIl disco.\n\"I (Who Have Nothing)\" \u00e8 il primo singolo pubblicato dalla prima formazione degli Status Quo, quando ancora usavano il nome The Spectres. Si tratta di una cover di \"Uno dei tanti\", scritta nel 1961 da Mogol e Carlo Donida e portata al successo da Joe Sentieri.\nIn seguito fu ripresa da Leiber/Stoller e lanciata nel mercato discografico americano col diverso titolo di \"I (Who Have Nothing)\". La canzone viene portata al successo da Ben E. King, giungendo nelle Top 30 USA, ma la versione pi\u00f9 conosciuta rimane sicuramente quella di Shirley Bassey pubblicata nel 1963.\nNel 1966, i futuri Status Quo realizzano un nastro dimostrativo del brano in versione beat, che il loro manager Pat Barlow fa ascoltare a Ronnie Scott, un musicista che lavora per la Valley Music.\nGrazie all'interessamento di quest'ultimo, il demo giunge all'attenzione del \"talent scout\" della Piccadilly Records, John Schroeder, il quale, colpito dalla qualit\u00e0 dell'incisione, decide di conoscere la band e di vederla suonare anche dal vivo.\nSchroeder fa visita al gruppo mentre si esibisce al Charlie Chester's Casino di Londra e poi mentre prova in una cantina per realizzare nuovi pezzi, e decide di metterlo sotto contratto per cinque anni con l'etichetta Piccadilly, il 18 luglio del 1966.\nIl primo singolo che gli Spectres incidono dopo la firma dell'accordo \u00e8 proprio la cover di questa canzone che viene pubblicata nel settembre del 1966, coi membri del gruppo ancora adolescenti. Tuttavia, far esordire la giovane band con un successo che qualche anno prima era indirizzato a un pubblico adulto si rivela una scelta poco avveduta e il 45 giri, pur preceduto da notevoli aspettative, non riesce a entrare nelle classifiche britanniche.\nL'incisione, dopo essere stata per anni introvabile, \u00e8 stata inclusa in alcune antologie di prime incisioni e rarit\u00e0 del gruppo, quali ad esempio la raccolta \"The Singles Collection\", pubblicata dalla Castle Communications nel 1998."}
{"id": "1413110", "revid": "1924342", "url": "https://it.wikipedia.org/wiki?curid=1413110", "title": "You Shook Me All Night Long", "text": "You Shook Me All Night Long \u00e8 una canzone degli AC/DC contenuta nel loro album di maggior successo, \"Back in Black\". La canzone \u00e8 anche proposta in un album successivo \"Who Made Who\". \u00c8 uno dei migliori 40 singoli della band, raggiungendo il numero 35 nella classifica Billboard Hot 100 nel 1980. Il singolo \u00e8 stato pubblicato di nuovo in tutto il mondo nel 1986 seguendo la pubblicazione del nuovo album \"Who Made Who\".\nIl titolo della canzone \u00e8 possibile che provenga da You Shook Me, una canzone blues di Willie Dixon e J. B. Lenoir in cui Muddy Waters canta proprio il verso \"you shook me all night long\".\n\"You Shook Me All Night Long\" ha raggiunto la posizione n\u00b010 nella classifica VH1 di \"Le 100 canzoni pi\u00f9 belle degli anni 80\", ma anche il primo posto nella classifica stilata da VH1 \"Le 10 Migliori canzoni degli AC/DC\". Nella canzone, Brian Johnson racconta della storia con una bellissima donna durante una notte. \"Guitar World\" ha classificato \"You Shook Me All Night Long\" al numero 80 della classifica \"I 100 migliori assoli di chitarra\".\nLa versione singolo del 1986 contiene i seguenti B-side: \"She's Got Balls\" (Live, Bondi Lifesaver '77); B2. \"You Shook Me All Night Long\" (Live '83 \u2013 solo nella versione da 12 pollici).\nLa canzone \u00e8 inoltre diventata una base dei concerti degli AC/DC, non venendo mai esclusa, ed \u00e8 anche considerata la loro canzone di \u201cmarchio\u201d del gruppo, ai livelli di \"Back in Black\" e \"Highway to Hell\" per il titolo.\nPer quanto riguarda le versioni dal vivo, di questa canzone ce ne sono tre. La prima \u00e8 nella release del 1986, la seconda nell'album \"Live\" e la terza \u00e8 colonna sonora nel film \"Private Parts\" di Howard Stern e nel cofanetto AC/DC \u201cBacktracks.\nLa fase compositiva.\nCome Brian Johnson ha dichiarato in una recente intervista a Virgin Radio Italia un giorno i fratelli Young si presentarono da lui dicendo di aver provato un pezzo insieme e volevano che Brian componesse il testo.\nIl neocantante della band, che era al suo primo anno con il gruppo, non sapeva proprio da dove cominciare: non si sentiva all'altezza di quel ruolo e stette un'ora a fissare il foglio bianco senza trovare l'ispirazione.\nPoi, stando a quanto dice Brian Johnson, scrisse il titolo \"You Shook Me All Night Long\" e la sua mano cominci\u00f2 a scorrere senza che se ne rendesse neanche conto. Nel giro di mezz'ora il foglio era completamente scritto e quella canzone avrebbe fatto la storia. Anche se non crede nell'aldil\u00e0, gli piace pensare che sia stato Bon Scott a guidare la sua mano.\nDescrizione.\nScritta dal terzetto Malcolm Young/Brian Johnson/Angus Young, \"You Shook Me All Night Long\" presenta riferimenti sessuali molto espliciti; questi sono ben evidenti anche in una delle due versioni del video musicale, che fu molto criticato e parzialmente censurato per la presenza di diverse donne vestite di cuoio, con cerniere lampo all'altezza dell'inguine.\nLa canzone \u00e8 fra quelle di maggior successo pubblicate dal gruppo, e contribu\u00ec fortemente all'avvicinamento della musica degli AC/DC, e dell'hard rock in generale, al mondo della radio.\nIl singolo.\nIl singolo di \"You Shook Me All Night Long\", avente per lato B \"Have a Drink on Me\", raggiunse la posizione n. 35 nella classifica top 100 americana, ed il n. 38 in quella britannica.\nCover.\nLa cantante canadese C\u00e9line Dion ha reinterpretato \"You Shook Me All Night Long\" dal vivo, senza tuttavia ottenere un grande successo. La rivista \"Total Guitar\" ha infatti classificato questa cover come la peggiore della storia della musica."}
{"id": "1413112", "revid": "1272592", "url": "https://it.wikipedia.org/wiki?curid=1413112", "title": "Amanita pantherina var. alba", "text": "Trattasi di variet\u00e0 di \"A. pantherina\" molto rara e pertanto da proteggere.\nViene confusa con grande facilit\u00e0 con una decolorazione della specie principale.\nDescrizione della specie.\nCappello.\nCuticola color avorio, bianco candido oppure bianco sporco, cosparsa di verruche bianche poco visibili perch\u00e9 quasi concolori alla cuticola; da convesso a piano, striato al bordo.\nLamelle.\nFitte, bianche e libere con collarium.\nGambo.\nBianco, cilindrico, da pieno a semicavo; anello bianco e striato; bulbo rotondo racchiuso in una volva circoncisa.\nCarne.\nBianca immutabile, fibrosa, odori e sapori trascurabili.\nSpore.\nBianche in massa.\nHabitat.\nEstate-autunno, non molto diffusa. Rara.\nCommestibilit\u00e0.\nVelenosissimo come la \"Amanita pantherina\".\nParticolarmente pericolosa perch\u00e9 confondibile con i comuni prataioli commestibili per via dell'aspetto bianco. Ricorda vagamente le amanite bianche mortali come \"Amanita phalloides var. alba\" ed \"Amanita verna\"."}
{"id": "1413115", "revid": "290948", "url": "https://it.wikipedia.org/wiki?curid=1413115", "title": "Separatore magnetico", "text": "Un separatore magnetico \u00e8 un sistema utilizzato per eliminare materiale ferroso da altri materiali.\nVengono impiegati in svariati settori e in particolare:\nSeparatori magnetici per la depurazione di aria.\nServono per separare dal pulviscolo ferroso-metallico determinate sostanze, che possono essere liquide o gassose.\nPer fare ci\u00f2 essi sfruttano le propriet\u00e0 ferromagnetiche degli inquinanti che devono eliminare.\nNel caso di sostanze liquide o gassose, la sostanza da depurare \u00e8 fatta passare all'interno di un campo magnetico costante di opportuna intensit\u00e0; le particelle costituite da materiale ferromagnetico presenti all'interno di essa sono sensibili a tale campo e sono cos\u00ec catturate.\nLa sostanza in uscita dalla zona in cui agisce il campo magnetico dovrebbe quindi essere stata liberata dalle polveri composte di materiale ferroso.\nSuccessivamente tali polveri devono essere smaltite come rifiuti pericolosi o riciclate per altri processi in base alle leggi vigenti.\nI separatori magnetici sono utilizzati di solito nella prima fase di rigenerazione degli oli usati, detta pretrattamento. In questa fase sono utilizzati in combinazione con altri impianti di processo come i sedimentatori e le torri di pre-flash per separare dalla sostanza da raffinare le polveri che non sono costituite da elementi con caratteristiche ferromagnetiche.\nSeparatori a correnti indotte.\nI metalli amagnetici (come alluminio, rame e ottone) possono essere separati utilizzando speciali macchine dette separatori a correnti indotte, che lavorano per mezzo di campi magnetici repulsivi."}
{"id": "1413118", "revid": "1005847", "url": "https://it.wikipedia.org/wiki?curid=1413118", "title": "Elezioni presidenziali in Polonia del 1990", "text": "Le elezioni presidenziali in Polonia del 1990 si tennero il 25 novembre (primo turno) e il 9 dicembre (secondo turno).\nSi tratt\u00f2 delle prime elezioni presidenziali dirette nella storia della Polonia. I principali favoriti erano il capo del movimento Solidarno\u015b\u0107 Lech Wa\u0142\u0119sa e il Primo Ministro in carica Tadeusz Mazowiecki; inaspettatamente, il concorrente di Wa\u0142\u0119sa al secondo turno fu l'imprenditore Stanis\u0142aw Tymi\u0144ski, canadese di origine polacca."}
{"id": "1413120", "revid": "114652093", "url": "https://it.wikipedia.org/wiki?curid=1413120", "title": "Camilla Martelli", "text": "Biografia.\nNata in una delle famiglie pi\u00f9 importanti del patriziato fiorentino, era figlia di Antonio Martelli e di Fiammetta Soderini. Lodata per la sua bellezza divenne, dopo la morte della prima moglie Eleonora di Toledo e dopo la perdita di interesse verso l'amante Eleonora degli Albizi, amante di Cosimo nonostante fosse di ventisei anni pi\u00f9 giovane di lui. Camilla fu la donna che stette accanto al primo Granduca di Toscana negli anni della vecchiaia, quando, malato e colpito da un grave ictus, si ritir\u00f2 a vita privata nella villa di Castello, abdicando in favore di suo figlio Francesco I.\nCamilla ebbe una figlia da Cosimo nel 1568, Virginia, ma fu sempre osteggiata dai figli del primo matrimonio di Cosimo, in particolare da Francesco stesso. Nonostante Cosimo fosse poi costretto a sposarla nel 1570, su esplicito richiamo di Papa Pio V, non le fu mai concesso il titolo di granduchessa, in ottemperanza alle richieste dei figli. Cosimo, in risposta alle lamentele di suo figlio Francesco I, scrisse una nota molto eloquente: \"Sono un privato e ho preso in moglie una gentildonna fiorentina, e di buona famiglia\", intendendo come egli non fosse pi\u00f9 Granduca e fosse libero nelle proprie scelte. Virginia venne comunque legittimata e integrata nella linea di successione.\nCamilla fu l'oggetto principale degli aspri dissapori tra Cosimo e i figli negli anni della sua vecchiaia. Ella non destava simpatia per il suo lusso ostentato, che doveva sembrare volgare in confronto alla classe inarrivabile della compianta Eleonora di Toledo. Il Granduca, per non destare scandalo, la teneva appartata e le vietava feste e celebrazioni ufficiali.\nNel 1574 Cosimo I, ormai dalla mobilit\u00e0 ridotta e incapace di parlare per via dei problemi circolatori, mor\u00ec e nemmeno un anno dopo, gi\u00e0 nel 1575, Camilla si ritirava, costretta da Francesco, nel convento fiorentino delle Murate a ventinove anni, dove non nascondeva le proprie speranze di maritarsi di nuovo. A causa delle sue lamentele, dei capricci e delle vere e proprie crisi isteriche, furono le suore stesse a chiedere al Granduca di trasferirla altrove, nel convento di Santa Monica, dove era stata educata da fanciulla. Le fu concesso di uscire dal convento solo per assistere alle nozze della figlia Virginia, il 6 febbraio 1586, con Cesare d'Este, figlio naturale di Alfonso. Desiderosa di maggiore libert\u00e0, dopo la morte di Francesco I, Ferdinando I le concesse di abitare nella villa di Lappeggi. Affetta, pare, da crisi sempre pi\u00f9 frequenti, venne di nuovo rinchiusa a Santa Monica, dove mor\u00ec nel 1590."}
{"id": "1413126", "revid": "123719458", "url": "https://it.wikipedia.org/wiki?curid=1413126", "title": "Francesco Giunta", "text": "Biografia.\nLaureato in giurisprudenza, avvocato e giornalista, in giovent\u00f9 fu interventista. Dopo la prima guerra mondiale, che combatt\u00e9 come capitano di cavalleria, spos\u00f2 la marchesa Zenaide Del Gallo di Roccagiovine, pronipote di Napoleone Bonaparte. Segretario della sezione di Firenze dell'Associazione Nazionale Combattenti, all'indomani del Natale di Sangue, al 1\u00ba congresso regionale dei \"fasci di combattimento giuliani\" fu accusato di aver tradito la causa fiumana: di aver convenuto un arresto troppo puntuale e di lusso che per\u00f2 lo aveva tenuto lontano dal campo dell\u2019onore. Alla fine s\u2019era chiarito che lo \"champagne\" bevuto durante la custodia nella notte del \"Natale di sangue\" era stato \"offerto\" al dirigente toscano dalle autorit\u00e0 e perci\u00f2 \"fu dovuto accettare\" (ACS, ministero interno, direzione affari generali e riservati, 1921, FdC TS, b.112, 08.02.1921, Mosconi a Salata). \nSquadrista antemarcia.\nSi iscrisse al movimento di Benito Mussolini, a Milano, nel maggio 1920 e fu inviato come Segretario del Fascio a Trieste. Come giornalista, fu direttore del \"Popolo di Trieste\" dal 1920 al 1923.\nIncendio del Narodni dom.\nIl 13 luglio 1920, a Trieste, il Fascio Triestino di Combattimento convoc\u00f2 una manifestazione in Piazza dell'Unit\u00e0, invitando la popolazione a \u00ab [...] reagire contro i fatti di Spalato\u00bb. Durante il comizio di Giunta, venne accoltellato, in circostanze mai chiarite, il diciassettenne cuoco del vicino albergo Bonavia. Appena si sparse la notizia della morte del cuoco, qualcuno dal palco annunci\u00f2 che un \"ex combattente\" era stato accoltellato da uno slavo: tre squadre di Camicie nere, armate di taniche di benzina, si diressero verso il Narodni Dom, sede delle principali associazioni politiche, culturali ed economiche slovene e croate di Trieste. Durante il tragitto, i manifestanti devastarono diversi negozi gestiti da sloveni, alcune sedi di organizzazioni slave e socialiste, la sede del consolato jugoslavo di via Mazzini e gli studi di diversi professionisti, tra cui quello dell'avvocato Josip Vilfan, uno dei principali leader politici sloveni di Trieste. Quando i manifestanti giunsero davanti al Narodni Dom, circondato da alcune centinaia di militari dell'esercito, dal secondo piano vennero gettate due bombe a mano. Ci furono alcuni feriti, tra cui il tenente in licenza Luigi Casciana, che mor\u00ec la settimana successiva. I militari a quel punto cominciarono a sparare verso l'edificio, lasciando via libera agli squadristi, che penetrarono nell'edificio e appiccarono il fuoco. La ricostruzione della dinamica della sparatoria tuttavia \u00e8 tuttora controversa. Per sfuggire alle fiamme, il farmacista lubianese Hugo Roblek, ospite dell'Hotel Balkan (una delle strutture ospitate all'interno dell'edificio), si gett\u00f2 da una finestra e perse la vita.\nRenzo De Felice defin\u00ec l'incendio del Balkan \u00ab [...] il vero battesimo dello squadrismo organizzato\u00bb.\nL'anno successivo, durante il comizio inaugurale della sua campagna elettorale per le elezioni politiche, Giunta si espresse in questi termini: \u00abPer me il programma (elettorale) comincia con l'incendio del Balkan\u00bb.\nSegretario del PNF e altre cariche.\nNelle elezioni politiche del 1921 fu uno dei primi deputati del PNF eletti alla Camera. Nell'ottobre 1922 guid\u00f2 i fascisti della Venezia Giulia durante la Marcia su Roma. Fu deputato dal 1921 al 1939 e vice presidente della Camera negli anni venti. Membro del Gran Consiglio del Fascismo dal 1923 al 1928, fu segretario del PNF dall'ottobre 1923 all'aprile 1924.\nFu Sottosegretario alla Presidenza del Consiglio dal 1927 al 1932; in tale veste, nel 1929, fu uno degli autori del Concordato fra lo Stato Italiano e la Chiesa. Per la sua schiettezza verso Mussolini, di cui era grande amico, nel 1932 si ritir\u00f2 dalla politica e si stabil\u00ec a Trieste per alcuni anni. Fu comunque riconfermato alla Camera nel 1934. Dal 1939 fu consigliere nazionale della Camera dei Fasci e delle Corporazioni.\nSi occp\u00f2 anche di cinematografia quando nella seconda met\u00e0 degli anni trenta il regime volle rilanciare la produzione italiana. Nel 1936 la \"Roma Film\" da lui fondata e diretta riscosse un grande successo con \"Lo squadrone bianco\". pellicola celebrativa del colonialismo, che vinse la coppa Mussolini quale miglior film italiano presentato alla Mostra del cinema di Venezia. Minore fortuna ebbe nel 1939 \"Terra di nessuno\", pellicola tratta da due novelle pirandelliane.\nRicopr\u00ec varie altre cariche tra le quali quelle di Presidente della Consulta Araldica (1924-1932), Presidente dei Cantieri Riuniti dell'Adriatico (1932). Ricevette numerosi titoli e onorificenze dal Papa, dal Re e da Capi di Stato stranieri, tra i quali: Nobile dell'Ordine Piano, Conte di Fiume, Cavaliere di Malta.\nGovernatore della Dalmazia.\nL'11 febbraio 1943 venne nominato Governatore della Dalmazia in sostituzione di Giuseppe Bastianini, nel periodo in cui si inaspr\u00ec la guerra partigiana in Jugoslavia e la conseguente repressione italiana.\nRuolo nella RSI.\nDopo l'armistizio, ader\u00ec alla Repubblica Sociale Italiana con incarichi nell'Ufficio Propaganda.\nIl secondo dopoguerra.\nAl termine della seconda guerra mondiale la Repubblica Socialista Federale di Jugoslavia lo accus\u00f2 di essere un criminale di guerra e, tramite la Commissione alleata (in data 24 gennaio e 14 ottobre 1946), ne richiese invano all'Italia l'estradizione.\nNel 1952 il figlio, Alessandro Giunta, ha sposato la nipote di Mussolini, Raimonda Ciano di Cortellazzo, figlia di Galeazzo Ciano e di Edda Mussolini."}
{"id": "1413127", "revid": "392652", "url": "https://it.wikipedia.org/wiki?curid=1413127", "title": "Ab antiquo", "text": "Ab antiquo \u00e8 una locuzione latina che significa \"dall'antichit\u00e0\", \"sin da tempi antichi\".\nQuesta frase viene utilizzata per esprimere un lungo arco temporale, un qualcosa la cui origine si perda nella notte dei tempi.\nUn esempio tradotto \u00e8 riscontrabile nella frase di Giacomo Leopardi: \"Perch\u00e9 si ha cura fino ab antico di chiuder gli occhi ai morti?\"\nAltro esempio \u00e8 nel libro di Giorgio Bassani \"Il giardino dei Finzi-Contini\": \"orto e rovine inalberavano ab antiquo il molto decorativo nome di Barchetto del Duca\"."}
{"id": "1413128", "revid": "22475", "url": "https://it.wikipedia.org/wiki?curid=1413128", "title": "Melanitta deglandi", "text": "L'orco marino del Pacifico (Melanitta deglandi) \u00e8 una grande anatra marina che nidifica oltre l'estremo nord di Asia, ad est del bacino dello Yenisey, e Nordamerica. Viene a volte considerato conspecifico dell'orco marino. Queste due specie, e l'orco marino dagli occhiali, vengono classificate nel sottogenere \"Melanitta\", distinto dal sottogenere \"Oidemia\", gli orchetti marini americani e quelli euroasiatici. Attualmente molti autori considerano la razza asiatica (\"M. d. stejnegeri\") e la razza americana (\"M. d. deglandi\") come specie separate.\nSverna un po' pi\u00f9 a sud, in zone temperate, sui Grandi Laghi, sulle coste degli USA settentrionali e su quelle del Canada meridionale, e, in Asia, si dirige a sud, fino alla Cina. Sulle acque costiere particolarmente accoglienti forma grandi stormi. I membri di questi raggruppamenti sono strettamente uniti e questi uccelli tendono a decollare tutti insieme.\nIl nido edificato viene costruito sul suolo, nei pressi del mare, di laghi o fiumi, nelle foreste o nella tundra. Vi vengono deposte 5-11 uova. Le uova, rosacee, hanno una larghezza media di 46,9\u00a0mm, una lunghezza di 68,2\u00a0mm e pesano 82,4 grammi. Il periodo di incubazione pu\u00f2 variare da 25 a 30 giorni. Dopo circa 21 giorni, le femmine vicine possono cominciare a diventare aggressive nei confronti delle altre femmine nidificanti, provocando una certa confusione e mescolando le nidiate. Durante il periodo della cova, una femmina pu\u00f2 arrivare persino ad avere 40 piccoli in seguito alle mescolanze dovute a questi conflitti. La femmina tende a covare i suoi piccoli per 3 settimane, per poi abbandonarli, ma i piccoli solitamente rimangono insieme per altre 3 settimane. La capacit\u00e0 di volare viene acquisita tra i 63 e i 77 giorni di et\u00e0.\nQuesta specie \u00e8 caratterizzata da un grande becco di forma tozza. Questa \u00e8 la pi\u00f9 grande specie di orchetto. Le femmine pesano 950-1950 grammi e sono lunghe 48\u201356\u00a0cm, anche se la media \u00e8 di 1180 grammi e di 52,3\u00a0cm. Sono brune, con macchie pallide sulla testa. I maschi pesano 1360-2128 grammi e sono lunghi 53\u201360\u00a0cm, anche se la media \u00e8 di 1380 grammi e di 55\u00a0cm. Sono tutti neri, ad eccezione di una zona bianca intorno agli occhi e di uno specchio anale, anch'esso bianco. Il becco di questo orchetto ha la base ed una grossa protuberanza neri.\nCi sono varie caratteristiche differenti tra la razza della Siberia orientale e quella americana, dell'Alaska e del Canada ad ovest della baia di Hudson. I maschi della sottospecie americana hanno i fianchi pi\u00f9 bruni, la maggior parte del becco giallo scura ed una protuberanza sul becco di minori dimensioni, come l'orco marino. La forma asiatica ha una protuberanza molto grande alla base del suo becco, che \u00e8 per la maggior parte giallo-arancio. Le femmine sono identiche nell'aspetto.\nNelle acque dolci, questa specie si nutre principalmente di crostacei e di insetti, mentre in acqua salata si nutre di molluschi e crostacei. I cibi preferiti della (sotto)specie americana sono un anfipode (\"Hyalella azteca\"), in acque dolci, le vongole di roccia (\"Protothaca staminea\"), le vongole atlantiche (\"Siliqua\" spp.) e le vongole a zeppa artiche (\"Mesodesma arctatus\")."}
{"id": "1413129", "revid": "45927", "url": "https://it.wikipedia.org/wiki?curid=1413129", "title": "Equazioni di Navier Stokes", "text": ""}
{"id": "1413130", "revid": "79227", "url": "https://it.wikipedia.org/wiki?curid=1413130", "title": "Clementina Forleo", "text": "Biografia.\nFiglia di insegnanti, dopo essersi laureata in giurisprudenza con lode presso l'Universit\u00e0 di Bari, partecip\u00f2 ai concorsi pubblici per entrare in polizia e in magistratura. Commissario dal 1989, Il 28 agosto 2005, in un incidente automobilistico sulla strada tra Francavilla Fontana e Sava, nel tarantino, perde entrambi i genitori: il padre Gaspare Forleo, 77 anni, avvocato ed ex sindaco di Francavilla Fontana, e sua moglie Stella Bungaro, 75 anni, insegnante di matematica. L'evento \u00e8 stato definito dalla stessa Forleo \"fortuito\", ma su di esso sono stati espressi numerosi pareri discordanti, dovuti anche alle pesanti minacce ricevute dal magistrato e dirette anche ai suoi familiari.\nAttivit\u00e0 giurisdizionale.\nEntrata in magistratura nel 1991, prende servizio al Tribunale di Milano. Nel 1994 divent\u00f2 Giudice per le indagini preliminari.\nClementina Forleo divenne nota all'opinione pubblica quando assolse dall'accusa di terrorismo internazionale due imputati tunisini, Maher Boujahia e Ali Toumi, e l'imputato marocchino Mohamed Daki. Alcuni media italiani ed internazionali criticarono la sua decisione, motivata in base alla distinzione tra guerriglieri e terroristi (i primi compiono azioni contro obiettivi di natura militare, i secondi contro la popolazione civile). Tale distinzione fu ripresa e ampliata dai giudici della Corte d'Assise d'Appello, che confermarono la sentenza.\nL'assoluzione fu poi annullata dalla Corte di Cassazione ed infine la seconda Corte d'Assise d'Appello, in data 23 ottobre 2007, rilev\u00f2 la natura prettamente terroristica e non guerrigliera di alcuni dei piani contestati agli imputati e condann\u00f2 per terrorismo internazionale Mohamed Daki, pur espulso dal territorio dello Stato e dunque impossibilitato a presenziare al processo, a 4 anni di reclusione ed i due tunisini a 6 anni. A partire dall'estate 2005 Forleo ha cominciato ad occuparsi del caso Antonveneta (Bancopoli). L'11 aprile 2012 torna in servizio presso il Tribunale di Milano dopo aver vinto una battaglia al Tar e al Consiglio di Stato contro la decisione di allontanarla \"per incompatibilit\u00e0 ambientale\" presa dal Csm.\nCritiche e procedimenti disciplinari.\nNel 1992, Forleo venne criticata per non aver disposto il giudizio a seguito di una denuncia per diffamazione presentata dalla famiglia di Enzo Tortora contro il pentito Gianni Melluso, che in un'intervista ad un settimanale aveva ribadito le sue accuse nei confronti di Tortora. Scrive il gip Forleo: \"L'assoluzione di Enzo Tortora rappresenta in realt\u00e0 soltanto una verit\u00e0 processuale e non anche la verit\u00e0 reale del fatto storicamente accaduto\". La sentenza divenne definitiva dal momento che la Procura Generale non intese impugnarla.\nIn seguito contro la Forleo sono state intraprese due azioni, una per incompatibilit\u00e0 ambientale/funzionale e l'altra di tipo disciplinare. La prima iniziativa, che ha prodotto la proposta di trasferimento e di affiancamento obbligatorio di Forleo con altri colleghi, ha avuto luogo nella prima commissione del CSM e reagiva alla bufera mediatica attivata da un'intervista resa dal GIP di Milano alla trasmissione di Rai 2 \"Annozero\".\nNella dichiarazione Forleo rendeva noto di sentirsi esposta a rappresaglie dei \"potenti\" per le inchieste da lei condotte e di averne fatto menzione in un esposto presentato ai carabinieri e del quale era stata investita per competenza la procura della Repubblica presso il tribunale di Brescia. Nel corso della dichiarazione resa alla commissione consiliare del CSM, presieduta dalla professoressa Vacca (autrice della proposta di trasferimento, accolta all'unanimit\u00e0 dei presenti), il giudice Forleo espose i fatti che avevano, a suo modo di vedere, corroborato la convinzione esposta nella trasmissione televisiva (colloqui con il suo superiore in Tribunale e con il giudice Imposimato), ma anche i suoi antichi sospetti in ordine alla scarsa professionalit\u00e0 delle forze dell'ordine pugliesi ed alle fonti che avrebbero passato ai giornali i contenuti di parte del suo esposto.\nLa decisione di trasferire la Forleo fu adottata dal CSM in data 22 luglio 2008 e resa esecutiva il 1\u00ba ottobre 2008, giorno in cui prese possesso presso il Tribunale di Cremona. Contro tale decisione del CSM il giudice Forleo ha proposto nel settembre 2008 ricorso al TAR del Lazio, che il 30 aprile 2009 ha accolto il ricorso \"ritenendo insussistenti i presupposti di quella decisione\", la quale veniva conseguentemente annullata. In seguito in favore della Forleo si espresse anche il Consiglio di Stato che annull\u00f2 detta decisione e la Forleo pot\u00e9 ritornare in Milano l'11.4.2012, esercitando sia funzioni monocratiche che collegiali. La seconda iniziativa ruota intorno alle inchieste del 2007 sui cosiddetti \"Furbetti del quartierino\".\nLa procura aveva intercettato delle telefonate di imprenditori sotto inchiesta per reati finanziari e alcune di queste telefonate erano dirette a parlamentari. La Legge Boato imponeva in questo caso che le intercettazioni non potessero essere usate come prova senza che il parlamento avesse concesso l'autorizzazione. La procura pass\u00f2 quindi le telefonate a Forleo (in qualit\u00e0 di GIP), che doveva valutarne la rilevanza penale ed eventualmente richiedere al parlamento il permesso di usarle. Forleo chiese l'autorizzazione all'utilizzo delle intercettazioni che coinvolgevano alcuni parlamentari (Piero Fassino, Massimo D'Alema, Romano Comincioli, Nicola Latorre, Salvatore Cicu), non soltanto come prova contro gli imprenditori inquisiti, ma anche come materiale indiziario per poter inquisire alcuni degli stessi parlamentari che, secondo quanto scrisse nella richiesta, \"appaiono [...] consapevoli complici di un disegno criminoso\".\nIl presidente della Giunta delle autorizzazioni della Camera, Carlo Giovanardi, defin\u00ec la richiesta un'inammissibile anticipazione di giudizio, in quanto preannunciava che l'autorizzazione sarebbe servita a consentire l'iscrizione dei cinque parlamentari sul registro degli indagati. Per il Procuratore della Cassazione Delli Priscoli, ci\u00f2 avrebbe violato il principio secondo cui l'azione penale procede dal pubblico ministero e non dal GIP (quale \u00e8 Forleo), il quale avrebbe cos\u00ec compiuto un atto abnorme, sanzionabile disciplinarmente. Nella medesima audizione dinanzi alla prima commissione del CSM Clementina Forleo ricord\u00f2 che in Procura a Milano il procuratore aggiunto Greco (in un'intervista al \"Sole 24 Ore\") condivideva la tesi che per l'iscrizione a registro occorresse la previa autorizzazione parlamentare, che la legge obbliga a far richiedere dal GIP; una tesi, peraltro, non condivisa da altre Procure, come Catanzaro, dove il pm Luigi De Magistris iscrisse Clemente Mastella a registro degli indagati in virt\u00f9 di un'intercettazione di una telefonata con l'indagato Saladino, senza che di questo utilizzo fosse previamente richiesta l'autorizzazione alla Camera di appartenenza di Mastella.\nL'avvicinamento per approssimazioni alla strada corretta per utilizzare le intercettazioni \u00e8 stato reso particolarmente difficoltoso dalla scarsa giurisprudenza sulla \u201clegge Boato\u201d (140/2003) e dalle molteplici e divergenti prassi esistenti tra le varie Procure. In pi\u00f9, il GIP Forleo era stata destinataria di moniti alquanto espliciti, in ordine alle conseguenze processuali di un utilizzo privo di autorizzazione, dall'unico documento approvato dal Parlamento nell'imminenza dell'esplosione del caso, la relazione del senatore Giovanni Crema a nome della Giunta delle elezioni e delle immunit\u00e0 parlamentari del Senato nella XV legislatura. Il testo ammoniva anche la Procura di Milano alla tutela della riservatezza delle conversazioni dei parlamentari, cosa che aveva convinto la Procura per due anni a mai sbobinare le intercettazioni in questione (secondo una prassi sino ad allora seguita solo per le erronee intercettazioni dei colloqui avvocato-cliente).\nClementina Forleo quindi fu particolarmente garantista, nei confronti della funzione parlamentare, nel rendere noto a che scopo intendesse utilizzare le intercettazioni (invece di richiedere l'autorizzazione \u201cin bianco\u201d che avanzarono altri giudici in passato), ma facendo ci\u00f2 si espose alla critica di aver surrettiziamente reintrodotto l'abolita autorizzazione a procedere (allo scopo di dare massimo rilievo mediatico alla richiesta e precostituirne l'esito di accoglimento da parte della Camera, sotto l'impeto dell'opinione pubblica).\nPi\u00f9 in generale la controversia giuridica appare superata dalla sentenza della Corte costituzionale n. 390, depositata il 23 novembre 2007, che ha precisato che l'autorizzazione va richiesta solo se si intende utilizzare l'intercettazione nei confronti dei parlamentari, con ci\u00f2 presupponendo che premessa di questo utilizzo sia l'iscrizione a registro degli indagati da parte del pubblico ministero, il quale deve rivolgere richiesta al GIP; in coerenza con ci\u00f2, il GIP Forleo ha, nel marzo 2008, ritrasmesso alla Procura presso il tribunale di Milano le intercettazioni in questione, affinch\u00e9 i pubblici ministeri valutino se gli elementi in esse contenuti giustifichino l'apertura del procedimento a carico dei parlamentari.\nLa Procura ha per\u00f2 insistito nella sua interpretazione e, in assenza della Forleo, il 29 luglio 2008, decise di investire il gip di turno per la reiterazione di tale richiesta. A seguito di tale decisione della Procura, il Senato, come gi\u00e0 aveva disposto il parlamento europeo investito per la posizione di D'Alema, ha ribadito la differenza tra utilizzabilit\u00e0 investigativa e utilizzabilit\u00e0 probatoria di tali conversazioni, ma tuttavia la Procura di Milano non risulta aver dato luogo all'iscrizione di detti parlamentari, e in particolare di D'Alema e di Latorre.\nIl 27 giugno 2008 il CSM assolve Forleo dalle accuse riguardanti le sue dichiarazioni relative all'inchiesta Unipol, perch\u00e9 il fatto non costituisce illecito disciplinare.\nIn data 15 giugno 2012 la Forleo viene pure assolta dall'addebito concernente ritardi nella trattazioni di procedimenti pendenti alla data del suo trasferimento a Cremona, per insussistenza del fatto. A settembre 2010 Anna Finocchiaro la querela in merito alle informazioni rivelate da Ferdinando Imposimato sul vertice tenuto nell'ufficio della senatrice del PD a inizio giugno 2007 e la Forleo la denuncia per calunnia. La Forleo assume posizioni nettamente critiche verso il sistema politico-correntizio che contrassegna l'operato del CSM, come alla stessa evidenziato nell'intervista al settimanale \"Oggi\" pubblicata il 10 aprile 2012, nonch\u00e9 nella trasmissione \"Senti chi parla\" andata in onda su TG Norba 24 e su Sky TG24 il 3 giugno.\nDal 12 maggio 2014 \u00e8 in servizio presso il Tribunale di Roma ove svolge le funzioni di Giudice per le indagini preliminari. In tale veste ha ordinato l'arresto di alcuni esponenti del clan dei Casamonica riconoscendo l'aggravante del metodo mafioso, poi confermata dalla Corte di Cassazione.\nDal 28 maggio 2019 si occupa dei depistaggi del caso Consip."}
{"id": "1413131", "revid": "1610933", "url": "https://it.wikipedia.org/wiki?curid=1413131", "title": "Orchetto dalle ali bianche", "text": ""}
{"id": "1413132", "revid": "45927", "url": "https://it.wikipedia.org/wiki?curid=1413132", "title": "George Gabriel Stokes", "text": ""}
{"id": "1413133", "revid": "896587", "url": "https://it.wikipedia.org/wiki?curid=1413133", "title": "Ab hoc et ab hac", "text": "Ab hoc et ab hac \u00e8 una locuzione latina che si traduce letteralmente \"Da questo e da questa\".\nIndica un discorso o un ragionamento disorganico, confuso o senza senso.\nUna variante dell'espressione \u00e8 una filastrocca onomatopeica che tende a riprodurre il suono di un chiacchiericcio tra donne"}
{"id": "1413134", "revid": "92719", "url": "https://it.wikipedia.org/wiki?curid=1413134", "title": "Orchetto", "text": ""}
{"id": "1413135", "revid": "1573940", "url": "https://it.wikipedia.org/wiki?curid=1413135", "title": "Craspedacusta sowerbii", "text": "Craspedacusta sowerbii \u00e8 una medusa d'acqua dolce appartenente alla famiglia Olindiidae (Hydrozoa), chiamata in modo improprio anche \"Craspedacusta sowerbyi\", \"Craspedacusta sowerbyii\" o \"Microhydra sowerbyi\").\nDescrizione.\nCome tutti gli Cnidari anche questa medusa di acqua dolce \u00e8 composta in gran parte da acqua (96.7-99.8%). \u00a0La maggior parte del corpo \u00e8 traslucida, con una colorazione bianco verde, fatta eccezione per le gonadi. I tentacoli contengono centinaia di cnidociti nei quali si trovano nematocisti che vengono usati per la cattura delle prede e quindi per l\u2019assunzione di nutrienti e quale difesa e quelli lunghi invece hanno una funzione di stabilizzatori del nuoto. Inoltre possiedono 4 ulteriori tentacoli molto lunghi. Lo stomaco termina in un peduncolo formato da quattro lobi della bocca e attorno al quale sono visibili, negli animali sessualmente maturi, le quattro gonadi biancastre. \nOltre alla forma di medusa, la \"Craspedacusta sowerbii\" pu\u00f2, a dipendenza delle condizioni ambientali, assumere le forme microscopiche di podociste, frustula, planula e di polipo.\nOrigine.\nLa specie \u00e8 considerata originaria dei corsi d\u2019acqua dell\u2019Asia orientale e in particolare nella valle del fiume cinese Yangtze. Anche se si sono formulate nuove ipotesi sulla sua origine dell\u2019area ponto-caspica. \"Craspedacusta sowerbii\" attualmente \u00e8 presente in tutti i continenti ad eccezione di quello antartico. L\u2019habitat tipico \u00e8 riconducibile ad acque correnti lente o ferme poco profonde le cui sponde si possono scaldare facilmente come in rami laterali o lanche di fiumi.\nDistribuzione.\nLa prima osservazione europea della specie fu di James de Carle Sowerby che la vide su una ninfea al Regents Park di Londra nel 1880. Il primo sospetto fu di un\u2019importazione accidentale dal Brasile. In alternativa, \"Craspedacusta sowerbii\" potrebbe essere stata importata anche dall'Asia orientale.\nSul continente la prima segnalazione \u00e8 del 1901 in Francia e nel 1905 a Monaco in Germania.\nLa specie \u00e8 considerata comune nelle acque interne dell\u2019Europa occidentale anche se la sua osservazione \u00e8 molto difficile soprattutto per lo stadio pi\u00f9 frequente di polipo. La sua presenza \u00e8 considerata sottostimata.\nNel Cantone Ticino fu segnalata per la prima volta\u00a0 nel 1962 a Gudo sul Piano di Magadino in una vecchia lanca del fiume Ticino e dopo parecchi anni fu osservata nel 2013 e 2015 nel lago Ceresio e nel 2015 nel laghetto di Astano.A settembre 2020 osservati alcuni esemplari nel lago di Monate in provincia di Varese.\nBiologia.\nLa forma asessuata di questa specie di cnidario \u00e8 un polipo sessile molto piccolo (da 0,5 a 2 mm) senza tentacoli dal quale, per gemmazione, sono prodotte le meduse. Questa forma, essendo dotata di gonadi pu\u00f2 riprodursi sessualmente producendo gameti che incrociandosi con quelli dell\u2019altro sesso producono dapprima le planule (larve ciliate), le quali dopo aver trovato un substrato idoneo si trasformano con una metamorfosi in nuovi polipi. Il ciclo completo \u00e8 calcolato in 34-51 giorni. La \u201cfioritura\u201d di meduse di solito avviene tra la tarda estate e inizio autunno (luglio-ottobre) in relazione a temperature dell\u2019acqua superiori a 25 \u00b0C e alle condizioni di approvvigionamento alimentare. Da un singolo polipo si possono produrre solo meduse dello stesso sesso.\nLe meduse d'acqua dolce \"Craspedacusta sowerbii\" presenti in Europa non si riproducono (generalmente) sessualmente, poich\u00e9 i polipi trasportati involontariamente dagli uccelli sono quasi sempre dello stesso sesso. I polipi possono moltiplicarsi asessualmente per gemmazione creando anche delle piccole colonie, per frammentazione o con la formazione di frustule (larve non ciliate).\nIn condizioni avverse il polipo pu\u00f2 assumere la forma di podociste che gli permette di superare fasi nelle quali le condizioni sono avverse. In questa fase pu\u00f2 essere trasportato dagli uccelli o involontariamente con il commercio di piante e animali acquatici.\nLa medusa d\u2019acqua dolce si ciba di piccoli organismi animali: unicellulari, rotiferi, vermi, crostacei, larve di insetti, che vengono catturati con i piccoli tentacoli muniti di cellule urticanti e uncini, i cnidociti (nematociti), che catturano e immobilizzano le prede che poi vengono portate alla bocca. A loro volta sono cibo per i gamberi di acqua dolce.\nImpatto.\nPer l\u2019Uomo sono assolutamente innocue e la loro presenza non ha nessuna relazione con la qualit\u00e0 delle acque. \"Craspedacusta sowerbii\" in Europa \u00e8 considerato un neozoo innocuo."}
{"id": "1413136", "revid": "45927", "url": "https://it.wikipedia.org/wiki?curid=1413136", "title": "Alexis Claude Clairaut", "text": ""}
{"id": "1413139", "revid": "767487", "url": "https://it.wikipedia.org/wiki?curid=1413139", "title": "Ab irato", "text": "Ab irato cio\u00e8 \"da chi \u00e8 in preda all'ira\". Si dice riguardo ad atti e decisioni (ma non solo) presi non lucidamente, ma solo perch\u00e9 si \u00e8 sotto l'effetto dell'ira.\nVoci correlate.\nPer le stesse tematiche, vedi ad personam, detto di leggi o atti approvati per un interesse privato."}
{"id": "1413141", "revid": "45927", "url": "https://it.wikipedia.org/wiki?curid=1413141", "title": "Alexis Clairaut", "text": ""}
{"id": "1413145", "revid": "775372", "url": "https://it.wikipedia.org/wiki?curid=1413145", "title": "Ad nauseam", "text": "Le locuzioni latine ad nauseam e argumentum ad nauseam significano letteralmente - in italiano - fino alla nausea e argomento ripetuto fino alla nausea ed indicano, di solito, la ripetizione di un determinato concetto o di un'informazione per un numero cos\u00ec eccessivo di volte da suscitare, appunto, metaforicamente nausea.\nTale uso pu\u00f2 aver luogo sia da parte dell'autore della citata ripetizione, che in tal modo esprime il proprio disappunto per non essere ascoltato con sufficiente attenzione, sia da parte dei destinatari del messaggio che esprimono, cos\u00ec, il loro disagio per essere fatti continuamente oggetto della medesima comunicazione.\nL'uso latino e quello italiano sono pressoch\u00e9 equivalenti."}
{"id": "1413147", "revid": "45927", "url": "https://it.wikipedia.org/wiki?curid=1413147", "title": "Sabino Arana Goiri", "text": ""}
{"id": "1413150", "revid": "3115", "url": "https://it.wikipedia.org/wiki?curid=1413150", "title": "Le montagne della follia", "text": ""}
{"id": "1413152", "revid": "642594", "url": "https://it.wikipedia.org/wiki?curid=1413152", "title": "PASOK", "text": ""}
{"id": "1413155", "revid": "74801", "url": "https://it.wikipedia.org/wiki?curid=1413155", "title": "N\u0103s\u0103ud", "text": "N\u0103s\u0103ud (in ungherese \"Nasz\u00f3d\", in tedesco \"Nassod\" oppure \"Nu\u00dfdorf\") \u00e8 una citt\u00e0 della Romania di abitanti, ubicata nel distretto di Bistri\u021ba-N\u0103s\u0103ud, nella regione storica della Transilvania.\nFanno parte dell'area amministrativa della citt\u00e0 anche le localit\u00e0 di Liviu Rebreanu e Lu\u015fca.\nSono state indicate due diverse possibili etimologie del nome N\u0103s\u0103ud: una lo fa nascere dal termine slavo \"nas voda\" (vicino all'acqua), l'altra fa invece riferimento al nome tedesco medievale \"Nu\u00dfdorf\" (citt\u00e0 degli alberi di noce).\nCitt\u00e0 di frontiera del regno degli Asburgo, rimase a lungo un importante insediamento militare e conobbe un consistente sviluppo industriale soltanto con il regime comunista; come gran parte del paese, N\u0103s\u0103ud dovette per\u00f2 pagare dopo la rivoluzione del 1989 le conseguenze di un'economia basata in gran parte sui sostegni finanziari statali e non in grado di sostenersi autonomamente.\nNella citt\u00e0 rimangono soltanto pochi edifici del XVIII e XIX secolo: di un certo rilievo sono la chiesa greco-ortodossa ed il vecchio quartier generale dell'esercito asburgico, oggi trasformato in un museo.\nPopolazione.\nNell'insieme la maggioranza \u00e8 romena. Nel censimento 2002 furono contati abitanti di cui romeni, 374 rom, 100 magiari, 12 tedeschi, 3 ucraini, 2 russi, 1 turco e 2 di diversa nazionalit\u00e0.\nInfrastrutture e trasporti.\nPer N\u0103s\u0103ud passa la strada statale 17D. A ovest la statale 17C verso sud per Bistri\u021ba. Per la citt\u00e0 passa la ferrovia Beclean pe Some\u0219\u2013Rodna Veche."}
{"id": "1413157", "revid": "45927", "url": "https://it.wikipedia.org/wiki?curid=1413157", "title": "Hastings Kamuzu Banda", "text": ""}
{"id": "1413164", "revid": "767487", "url": "https://it.wikipedia.org/wiki?curid=1413164", "title": "Mariadele", "text": "Biografia.\nEsordi.\nSpinta dalla sua maestra di canto, Mariadele esordisce come cantante all'et\u00e0 di 7 anni, e a 12 anni forma con alcuni compagni di scuola il suo primo gruppo.\nDebutta sul palco del Festival di Castrocaro nel 1994, e nel 1995 partecipa al \"Festival di San Marino\", che le permette di ottenere il primo contratto discografico con la BMG Ricordi.\nIl primo album e l'esperienza televisiva.\nNel maggio del 1996 pubblica il suo primo singolo, \"Fra Bologna e me\", che anticipa l'album di esordio che porta il suo nome, \"Mariadele\", e dal quale viene estratto il singolo \"Meglio con te\".\nIl 1998 si apre con Mariadele impegnata nel ruolo di conduttrice televisiva della trasmissione musicale \"Arrivano i nostri\" in onda su TMC2, nonch\u00e9 come inviata in importanti concerti. Questo le d\u00e0 l'occasione di conoscere l'autore Saverio Grandi (leader dei Taglia 42, autore per Vasco Rossi, Mango, Stadio). In estate \u00e8 protagonista di un breve tour, che culmina con un tutto esaurito al \"Jimmi's\" di Milano. In autunno preferisce rinunciare a proseguire l'avventura televisiva per concentrarsi sul secondo album di cui compone i pezzi con Saverio Grandi.\n\"Vorrei\".\nNel 2000 esce per l'etichetta indipendente San Marino Performance il suo secondo album, \"Vorrei\", anticipato da tre singoli: \"Bellamica\", \"Vorrei\" e \"So ancora di te\", col quale partecipa a \"Un disco per l'estate\". Nello stesso anno apre, in versione unplugged, le date dello \"...Squ\u00e9rez?-tour\" dei L\u00f9napop, duetta con Gaetano Curreri degli Stadio nel brano \"Te lo ricordi\", contenuto in \"Donne &amp; colori\", e con i Taglia 42 per il brano \"Dalla tua parte\", contenuto in \"Due\". Il 2000 si chiude con la co-conduzione, con Arianna Ciampoli al fianco di Ettore Andenna, del meeting \"Giovani 2000: lasciateci nascere\" al teatro Ariston di Sanremo, e l'esibizione al \"Free\" al Mediolanum Forum (MI). In seguito dall'album viene estratto anche un quarto singolo \"Deludermi mai\".\nIl 2001 vede Mariadele partecipare col singolo \"Se tu mi vuoi\" al \"Giro l'Europa Tour 2001\" (il brano confluisce nella compilation \"Giovani frequenze\") e alla terza edizione della rassegna sammarinese \"Performance\".\n\"...ora mi faccio un caff\u00e8\".\nNel 2002 pubblica \"...ora mi faccio un caff\u00e8\", terzo e ultimo album, che include \"Se tu mi vuoi\" e \"Lascerei tutto\", singolo che raggiunge la posizione numero 50 in classifica.\nSi esibisce al \"Festival di San Marino\", a \"Radio Bruno Estate\", al \"Girofestival\", al \"Giro l'Europa Tour\", al \"Premio Lunezia\", apre la tappa di Cagliari del Festivalbar (con \"Indispensabile\") ed \u00e8 ospite alle kermesse \"VociDomani\" e \"BenGio Festival\". Partecipa inoltre durante l'estate all'\"i.Tim Tour\" con \"Indispensabile rmx\" (\"i.Tim Tour compilation 2002\").\nAl \"XIV Festival di San Marino\" del 2003 si classifica seconda, alle spalle di Alexia, per il premio alla \"Miglior artista donna\". Al \"Pasqua in Musica\" presenta il singolo \"Non ti dimentico\", col quale in estate partecipa al \"Girofestival\", a \"Un disco per l'estate\", all'\"i.Tim Tour\" (\"i.Tim Tour compilation 2003\"), si esibisce al \"Deejay Square\" di Riccione e a \"Radio Bruno Estate\".\nNell'estate 2004 si esibisce in sei appuntamenti dell'\"i.Tim Tour\".\nDalla musica alla fisioterapia.\nDal 2008 \u00e8 iscritta all'A.I.FI. (Associazione Italiana Fisioterapisti)."}
{"id": "1413165", "revid": "47843", "url": "https://it.wikipedia.org/wiki?curid=1413165", "title": "Bhagwan Shree Rajneesh", "text": ""}
{"id": "1413172", "revid": "228587", "url": "https://it.wikipedia.org/wiki?curid=1413172", "title": "Eochaid Faebar Glas", "text": "Eochaid Faebar Glas, figlio di Conm\u00e1el, figlio di Enboth, figlio di Tigernmas, fu, secondo la leggenda e la tradizione storica irlandese medievale, re supremo d'Irlanda. Secondo il \"Lebor Gab\u00e1la \u00c9renn\", Goffredo Keating e gli \"Annali dei Quattro Maestri\", prese il potere dopo aver ucciso nella battaglia di D\u00fan Cermna (Downmacpatrick nel Kinsale, contea di Cork) il re supremo Cermna Finn, mentre il fratello e collega al potere di Cermna, Sobairce, fu ucciso da Eochaid Menn dei Fomoriani. Regn\u00f2 per 20 anni prima di essere ucciso dal figlio di Smirgoll, Fiacha Labrainne, nella battaglia di Carman. Il \"Lebor Gab\u00e1la\" sincronizza il suo regno a quello di Piritiade in Assiria. La cronologia di Goffredo Keating pone il suo regno dal 1115 al 1095 a.C., mentre gli \"Annali dei Quattro Maestri\" dal 1493 al 1473 a.C.."}
{"id": "1413174", "revid": "11901243", "url": "https://it.wikipedia.org/wiki?curid=1413174", "title": "Spiraloide", "text": ""}
{"id": "1413175", "revid": "729019", "url": "https://it.wikipedia.org/wiki?curid=1413175", "title": "Linea 7 (metropolitana di Citt\u00e0 del Messico)", "text": "La Linea 7 della metropolitana di Citt\u00e0 del Messico \u00e8 caratterizzata dal colore arancio, la direzione predominante \u00e8 da nord a sud, a ponente dal centro della citt\u00e0.\n\u00c8 stata inaugurata il 20 dicembre 1984 da Tacuba a Auditorio, il 22 agosto 1985 da Auditorio a Tacubaya, il 19 dicembre 1985 da Tacubaya a Barranca e il 29 dicembre 1988 da Tacuba a El Rosario.\nQuesta linea ha usato per molto tempo i treni MP-68 e un ristretto numero di treni NM-73, dopo la riabilitazione di alcuni vagoni MP-68 questi continuarono a circolare su questa linea anche se ci fu sempre un numero maggiore di NM-79 e NM-83, oggi invece esistono solo treni riadattati di NM-73 e di NM-83, oggi c'\u00e8 un progetto di ricollocazione dei treni MP-68 che si trovavano prima in funzione nella linea 9.\nEl Rosario \u00e8 un capolinea superficiale. Da Aquiles Serd\u00e1n a Barranca del Muerto, questa linea \u00e8 sotterranea. \u00c8 anche la pi\u00f9 profonda di tutto il sistema metropolitano di Citt\u00e0 del Messico (massima profondit\u00e0: 36 m sotto terra).\nNelle stazioni sotterranee di questa linea, non si trova pietrisco, a causa appunto della profondit\u00e0 e del tipo di terreno.\nLa linea sorge sotto i viali: Tierra Caliente, Aquiles Serd\u00e1n, Ferrocarriles Nacionales, Golfo de Ad\u00e9n, Lago Chiem, Lago Helmar, Rio San Joaqu\u00edn, Lago Onega, Arqu\u00edmedes, Calz. Chivatito, Calz. Molino del Rey, Parque Lira, Puente de la Morena e Revoluci\u00f3n."}
{"id": "1413177", "revid": "339392", "url": "https://it.wikipedia.org/wiki?curid=1413177", "title": "Simone Antonio Pacoret De Saint-Bon", "text": ""}
{"id": "1413182", "revid": "45927", "url": "https://it.wikipedia.org/wiki?curid=1413182", "title": "Thomas A. Hendricks", "text": ""}
{"id": "1413185", "revid": "45927", "url": "https://it.wikipedia.org/wiki?curid=1413185", "title": "Chester A. Arthur", "text": ""}
{"id": "1413186", "revid": "92723", "url": "https://it.wikipedia.org/wiki?curid=1413186", "title": "Alfrico", "text": "I primi incarichi.\nAlfrico, di cui non si conosce la data di nascita, era figlio di un conte di Kent ed entr\u00f2 nei monaci dell'abbazia di Abingdon nell'allora Berkshire, divenne probabilmente anche abate presso la stessa abbazia prima di divenire abate per l'abbazia di St.Albans nel 975. Alcuni storici non sono tuttavia concordi nel considerarlo abate di Abingdon infatti anche se la \"Historia Ecclesie Abbendonensis\" lo inserisce nella lista degli abati il suo nome non figura fra quelli registrati presso l'abbazia stessa. Un'indiretta corroborazione del suo essere stato abate deriva dalla rendita di un terreno intestata ad Alfrico, e non alla sua carica, mentre era arcivescovo e che era stata precedentemente e ingiustamente acquisita da Abingdon.\nL'arcivescovado.\nQuando Alfrico divenne vescovo suo fratello Leofric lo sostitu\u00ec come abate, Alfrico divenne vescovo di Ramsbury fra il 991 e il 993 e probabilmente per qualche tempo detenne anche la carica di abate. Quando nel 995 divenne Arcivescovo di Canterbury fu trasferito con appropriata cerimonia, il 21 aprile di quell'anno, al Witan che si tenne ad Amesbury. Qui ricevette il permesso di Etelredo e di tutti i componenti del Witan per essere confermato arcivescovo. Alfrico non lasci\u00f2 mai il vescovado di Ramsbury fino alla morte. La storia che vuole che suo fratello fosse stato il primo cui era stato offerto l'arcivescovado e che aveva rifiutato discende da un errore di Matteo Paris e gli storici tendono a considerarla falsa.\nLa nomina di Alfrico gener\u00f2 una certa costernazione da parte dei chierici del capitolo che mandarono due dei loro membri a Roma sperando di precedere Alfrico con l'intento di assicurare il posto a uno dei loro monaci. Papa Gregorio V comunque non volle nominare un candidato privo del permesso reale, permesso che quei monaci non avevano. Quando Alfrico giunse a Roma nel 997 era in possesso di tutto il necessario e gli venne conferito il pallio. In patria Alfrico fu anche testimone di alcuni dei miracoli di Edoardo il Martire presso l'abbazia di Shaftesbury aiutando il giovane re a raggiungere l'onore degli altari. La storia secondo la quale Alfrico introdusse i monaci entro il capitolo della Cattedrale di Canterbury al posto dei canonici secolari su ordine del papa \u00e8 datata al tempo della Conquista normanna dell'Inghilterra e la sua veridicit\u00e0 non \u00e8 chiara. Probabilmente Alfrico offici\u00f2 le nozze fra Etelredo ed Emma di Normandia avvenuto nel 1002. Un'altra tradizione vuole che egli abbia investito un Vescovo di Llandaff e due vescovi di Saint David's. Il che, se fosse vero, significherebbe che la giurisdizione dell'arcivescovado si fosse estesa a nuovi territori.\nAlfrico o il suo successore scrissero una lettera a Wulfsige, Vescovo di Sherborne circa i doveri di un vescovo necessari a che i laici non spogliassero le chiese. Nella lettera si esortava Wulsfige a che i laici cercassero la giustizia nei propri affari con gli altri, ad aiutare le vedove e gli orfani e non a guerreggiare fra di loro oltre che altri precetti morali.\nAlfrico ordin\u00f2 una \" Life of Dunstan\", Agiografia della vita di Dunstano di Canterbury.\nGli sono attribuiti i \"Canones ad Wulfinum episcopum\", ma \u00e8 spesso confuso con Alfrico il grammatico.\nAlfrico ag\u00ec anche come giudice reale e una volta fu chiamato dal re a giudicare un caso che vedeva coinvolti dei Thegn.\nLa morte.\nAlfrico mor\u00ec il 16 novembre 1005 e venne sepolto all'abbazia di Abingdon per essere poi spostato nella cattedrale di Canterbury. Nel testamento lasci\u00f2 alcune navi alla gente del Kent e del Wiltshire mentre la meglio equipaggiata and\u00f2 al re. Dopo la morte venne considerato santo e la festa fissata al giorno della morte."}
{"id": "1413193", "revid": "287204", "url": "https://it.wikipedia.org/wiki?curid=1413193", "title": "Eleonora de' Medici", "text": "Eleonora de' Medici \u00e8 il nome di due componenti della famiglia Medici:"}
{"id": "1413194", "revid": "964", "url": "https://it.wikipedia.org/wiki?curid=1413194", "title": "Perfetto", "text": " \nIl perfetto \u00e8 una categoria del verbo che in molte lingue viene espressa attraverso forme specifiche. Dal punto di vista dell'aspetto verbale, indica un'azione considerata nella sua completezza, svoltasi nel passato o anche nel futuro. A differenza dell'imperfetto, non indica eventi visti nel loro svolgimento od azioni ripetute abitualmente. In italiano, le forme che esprimono pi\u00f9 spesso questo aspetto \"concluso\" sono il passato remoto ed il passato prossimo, ma anche, ad esempio, il trapassato (prossimo e remoto) ed il futuro anteriore: \nIn latino - a differenza dell'italiano - il \"perfetto\" \u00e8 espresso da una forma specifica, che pu\u00f2 essere resa, nelle traduzioni con diversi \"tempi\" dell'italiano, ad esempio il passato remoto, il passato prossimo o un trapassato remoto. \nPer esempio, nel celeberrimo epitaffio di Virgilio:\n\"Mantua me genuit, Calabri rapuere, tenet nunc Parthenope; cecini pascua rura duces\".\nle tre forme di perfetto \"genuit\", \"rapuere\" e \"cecini\" possono essere tradotte sia col passato remoto sia con quello prossimo:\nUn esempio di perfetto latino reso con un trapassato remoto in italiano potrebbe essere:\n\"Quod ut animadverterunt legati eius, ab una porta remota statione exitum Etruscis dederunt\" (Frontino)\nIn questo caso la traduzione con un trapassato remoto \u00e8 da considerarsi corretta perch\u00e9 questo tempo italiano si usa in genere per definire un passato anteriore rispetto ad un altro passato pi\u00f9 recente.\nIl perfetto del greco antico, generalmente formato con il raddoppiamento del tema verbale, esprime il risultato attuale di un'azione iniziata nel passato, quindi a volte si ricorre a tempi diversi dal passato: non rari sono i casi in cui il verbo al perfetto subisce un radicale cambiamento di significato rispetto al presente:\nA volte invece \u00e8 necessario tradurre con un semplice passato prossimo:"}
{"id": "1413198", "revid": "35813", "url": "https://it.wikipedia.org/wiki?curid=1413198", "title": "Eleonora di Ferdinando de' Medici", "text": ""}
{"id": "1413200", "revid": "486946", "url": "https://it.wikipedia.org/wiki?curid=1413200", "title": "Swingin' UtterS", "text": ""}
{"id": "1413201", "revid": "486946", "url": "https://it.wikipedia.org/wiki?curid=1413201", "title": "Swingin UtterS", "text": ""}
{"id": "1413206", "revid": "767487", "url": "https://it.wikipedia.org/wiki?curid=1413206", "title": "Th\u0101\u02be", "text": "La th\u0101\u02be ( ) \u00e8 la quarta lettera dell'alfabeto arabo. Nella numerazione abjad assume un valore pari a 500.\nOrigine.\nTh\u0101\u02be (altrimenti traslitterata ) \u00e8 una delle sei lettere dell'alfabeto arabo che rappresentano delle versioni diverse di altre lettere. Questo fu dovuto al fatto che le 22 lettere originarie (derivanti dagli alfabeti nabateo o siriaco, a seconda delle interpretazioni) non erano sufficienti a rappresentare tutti i fonemi della parlata araba.\nFonetica.\nDal punto di vista fonetico th\u0101\u02be corrisponde alla fricativa dentale sorda (), che quindi non ha eguali nella lingua italiana. Per fare un confronto, pu\u00f2 essere assimilata al \"th\" della parola inglese \"thing\".\nScrittura e traslitterazione.\n viene scritta in varie forme a seconda della sua posizione all'interno della parola:\nNella traslitterazione dall'arabo scientifica \u00e8 traslitterata \"\u1e6f\", ma si trova anche comunemente come \"th\".\nSintassi.\n \u00e8 una lettera solare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 \"alif l\u0101m\", \"al\"), \u00e8 necessario pronunciarlo come se al posto della lettera l\u0101m ci fosse una seconda ."}
{"id": "1413208", "revid": "118834", "url": "https://it.wikipedia.org/wiki?curid=1413208", "title": "Althingi", "text": ""}
{"id": "1413212", "revid": "237256", "url": "https://it.wikipedia.org/wiki?curid=1413212", "title": "Konstantin Eduardovich Tsiolkovskij", "text": ""}
{"id": "1413216", "revid": "1776051", "url": "https://it.wikipedia.org/wiki?curid=1413216", "title": "V\u00ean", "text": "V\u00ean \u00e8 il primo EP degli Eluveitie, pubblicato 18 ottobre 2003 (come demo), e in seguito, nell'agosto 2004 (come EP a tutti gli effetti), per conto della Fear Dark Records. \u00c8 stato poi ripubblicato nel 2008 sotto l'etichetta Twilight Records."}
{"id": "1413217", "revid": "287204", "url": "https://it.wikipedia.org/wiki?curid=1413217", "title": "Berngal", "text": "Prese il potere dopo aver ucciso il suo predecessore, uccisore di suo padre, il cugino F\u00edachu Findoilches. Fu molto bellicoso. Regn\u00f2 21 o 12 anni fino a che fu ucciso dal cugino Ailill, figlio di Sl\u00e1noll. Il \"Lebor Gab\u00e1la \u00c9renn\" sincronizza il suo regno a quello di Deioces dei Medi (694-665 a.C.). Goffredo Keating colloca il suo regno dall'833 all'831 a.C., mentre gli \"Annali dei Quattro Maestri\" dal 1209 al 1197 a.C."}
{"id": "1413224", "revid": "15756", "url": "https://it.wikipedia.org/wiki?curid=1413224", "title": "Alona Tal", "text": "Carriera.\nAlona cominci\u00f2 la sua carriera in un video musicale di bambini nel quale interpretava una strega cattiva. In seguito appar\u00ec in una pubblicit\u00e0 per un detersivo per il bucato. Ha poi interpretato il ruolo principale in un film israeliano \"Lihiyot Kohav\" (\"Essere una stella\"). Durante le riprese del film, le furono offerti due ruoli in due differenti show televisivi israeliani che accett\u00f2. Il primo era in una soap opera \"Tzimerin\" che parlava della vita di una famiglia che gestisce un hotel; il secondo era \"The Pyjamas\", una sitcom riguardante la lotta di una band, determinata a entrare nel mondo reale. Questa sitcom dur\u00f2 quattro stagioni e diede ad Alona l'occasione di dimostrare il suo talento musicale. Sebbene interpretasse un personaggio di primaria importanza solo nelle prime tre stagioni, appar\u00ec anche in diversi episodi della quarta. In seguito Alona incise diverse canzoni con il rapper israeliano Subliminal.\nIn cerca di riposo dalle fatiche del lavoro, Alona si trasfer\u00ec a New York per vivere con la sorella. Proprio qui incontr\u00f2 per\u00f2 il cantante Wyclef Jean, con il quale incise una canzone. In un'intervista ha definito il cantante una guida che l'ha spinta a seguire la sua vera passione, la musica. In seguito ha ottenuto il ruolo di \"Meg Manning\", una delle poche ragazze degli 09ers amica di Veronica, nella serie televisiva della UPN \"Veronica Mars\". Alona aveva originariamente fatto il provino per il ruolo di Veronica ed era stata scelta come seconda \"vincitrice\" del ruolo. Poich\u00e9 a Rob Thomas piaceva la sua recitazione, decise di affidarle una parte creata appositamente per lei, quella di Meg Manning. Alona \u00e8 apparsa in \"CSI - Scena del crimine\", ricopre il ruolo di Jo Harvelle in \"Supernatural\", ed \u00e8 stata tra i protagonisti della serie \"Cult\".\nVita privata.\nAlona \u00e8 sposata con l'attore Marcos Ferraez dal 5 giugno 2007."}
{"id": "1413225", "revid": "45927", "url": "https://it.wikipedia.org/wiki?curid=1413225", "title": "Georg Friedrich Bernhard Riemann", "text": ""}
{"id": "1413226", "revid": "45927", "url": "https://it.wikipedia.org/wiki?curid=1413226", "title": "Julius Wilhelm Richard Dedekind", "text": ""}
{"id": "1413236", "revid": "124123", "url": "https://it.wikipedia.org/wiki?curid=1413236", "title": "Ailill mac Sl\u00e1nuill", "text": "Prese il potere dopo aver ucciso il cugino Berngal. Regn\u00f2 12 o 15 o 16 anni, stando alle diverse versioni del \"Lebor Gab\u00e1la \u00c9renn\" (Seathr\u00fan C\u00e9itinn e \"Annali dei Quattro Maestri\" concordano su sedici) prima di essere uccisi da S\u00edrna S\u00e1eglach, un pronipote di Rothechtaid mac Main. Il \"Lebor Gab\u00e1la\" sincronizza il suo regno con quello di Deioce dei Medi (694 al 665 a.C.). Geoffrey Keating data il suo regno dall'831 all'815 a.C., mentre gli \"Annali dei Quattro Maestri\" dal 1197 al 1181 a.C."}
{"id": "1413239", "revid": "1067855", "url": "https://it.wikipedia.org/wiki?curid=1413239", "title": "Nazionale di pallacanestro della Serbia", "text": "La nazionale di pallacanestro della Serbia (\u041a\u043e\u0448\u0430\u0440\u043a\u0430\u0448\u043a\u0430 \u0440\u0435\u043f\u0440\u0435\u0437\u0435\u043d\u0442\u0430\u0446\u0438\u0458\u0430 \u0421\u0440\u0431\u0438\u0458\u0435), selezione dei migliori giocatori di nazionalit\u00e0 serba, viene gestita dalla KSS, e partecipa, sia a livello maschile sia a quello femminile, ai tornei internazionali di pallacanestro per nazioni gestiti dalla FIBA.\nStoria.\n1935-2005.\nNel periodo compreso tra il 1935 e il 1991, anno di inizio delle guerre, che hanno portato alla disgregazione la Repubblica Socialista Federale di Jugoslavia, la Serbia ha fatto parte della forte Nazionale jugoslava.\nIn seguito, dal 1992 e fino al 2006, ha partecipato alle competizioni internazionali dapprima come Nazionale di Jugoslavia, in seguito di Serbia e Montenegro.\n2006-2015.\nIl team serbo, formatosi nel 2006, dopo lo scioglimento della Confederazione serbomontenegrina, \u00e8 considerato l'erede diretto della nazionale cestista jugoslava, visti i numerosi giocatori serbi che ne hanno fatto parte, e che hanno contribuito a mantenere viva la tradizione cestista che ha svolto un ruolo importante nella storia di questa nazione.\nLa prima apparizione della nazionale sotto il nome esclusivamente di Serbia \u00e8 stata agli Europei spagnoli del 2007, dove non \u00e8 riuscita ad andare oltre la prima fase a gironi.\nNell'Europeo 2009, una giovanissima nazionale, dopo l'incetta di ori a livello giovanile, ha vinto la medaglia d'argento, arrendendosi in finale alla Spagna.\nDal 2015.\nDal 2015 la selezione serba subisce un'ulteriore disgregazione, in quanto, con il riconoscimento da parte della FIBA, nasce la rappresentativa kosovara, formatasi con giocatori provenienti dalla nazionale serba."}
{"id": "1413245", "revid": "228587", "url": "https://it.wikipedia.org/wiki?curid=1413245", "title": "\u01e6\u012bm", "text": "\u012bm ( ) \u00e8 la quinta lettera dell'alfabeto arabo. Nella numerazione abjad assumeva il valore di 3.\nOrigine.\nQuesta lettera deriva secondo alcuni da dell'alfabeto nabateo, secondo altri da \u0713 dell'alfabeto siriaco. In ogni caso deriva da \"gimel\" dell'alfabeto aramaico (), che nacque dalla \"gimel\" dell'alfabeto fenicio (), generata dalla \"gaml\" dell'alfabeto proto-cananeo ().\nFonetica.\nFoneticamente \u012bm corrisponde all'affricata postalveolare sonora (). Questa pronuncia non \u00e8 tuttavia universale nel mondo arabo e pu\u00f2 avere gli allofoni e, soprattutto in Egitto, . \nNella lingua italiana il fono \u00e8 espresso con dalla lettera \"g\" davanti alle vocali \"e\" ed \"i\", oppure con l'accostamento di \"gi\" alle restanti vocali. \nAnticamente tuttavia si pronunciava . Questo spiegherebbe la correlazione linguistica tra nomi arabi come \u062c\u0627\u0644\u0648\u062a // e i corrispondenti ebraici (\u05d2\u05c7\u05bc\u05dc\u05b0\u05d9\u05c7\u05ea, ) e italiani (Golia, ).\nScrittura e traslitterazione.\n\u012bm viene scritta in varie forme in funzione della sua posizione all'interno di una parola:\nNella traslitterazione dall'arabo scientifica si esprime con \"\u01e7\", ma \u00e8 comune anche trascriverla con \"j\".\nSintassi.\n\u012bm \u00e8 una lettera lunare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 alif-l\u0101m, \"al\"), esso non subir\u00e0 alcuna modifica."}
{"id": "1413247", "revid": "56378", "url": "https://it.wikipedia.org/wiki?curid=1413247", "title": "J\u012bm", "text": ""}
{"id": "1413250", "revid": "56378", "url": "https://it.wikipedia.org/wiki?curid=1413250", "title": "Giim", "text": ""}
{"id": "1413254", "revid": "237256", "url": "https://it.wikipedia.org/wiki?curid=1413254", "title": "Sergei Krikalev", "text": ""}
{"id": "1413255", "revid": "124926292", "url": "https://it.wikipedia.org/wiki?curid=1413255", "title": "Stabilimento Alfa Romeo di Arese", "text": "Lo stabilimento Alfa Romeo di Arese \u00e8 stato uno dei siti produttivi dell'Alfa Romeo. Attivo tra il 1963 e il 2005, ha rappresentato il pi\u00f9 grande stabilimento della casa automobilistica milanese. L'impianto industriale Alfa Romeo di Arese ricopriva un'area molto ampia che spaziava anche sui comuni di Lainate, Garbagnate Milanese e Rho.\nLo stabilimento era localizzato in una zona strategica, in quanto attorniato da importanti vie di comunicazione come l'Autostrada dei Laghi per l'Aeroporto di Milano-Malpensa, l'autostrada A4 e la Tangenziale Ovest (che collega la A1 e la A7). Una piccola parte dell'ex sito produttivo aresino ospita il Museo storico Alfa Romeo.\nGli anni sessanta.\nLa costruzione dello stabilimento, fortemente voluto da Giuseppe Luraghi, fu necessaria perch\u00e9 la capacit\u00e0 produttiva dello stabilimento Alfa Romeo del Portello, a Milano, stava giungendo a saturazione. In quegli anni, infatti, la fabbrica milanese si stava progressivamente inserendo nel tessuto urbano della citt\u00e0 e registrata una carenza negli spazi produttivi, la dirigenza dell'Alfa Romeo decise di aprire un nuovo impianto alle porte di Milano che non avesse i problemi del sito milanese.\nLa decisione ufficiale di aprire un nuovo stabilimento fu presa il 27 febbraio 1959, quando il consiglio di amministrazione dell'azienda decret\u00f2 l'acquisto di una vasta area libera a pochi chilometri da Milano, tra i comuni di Arese, Garbagnate Milanese, Lainate e Rho. Le fasi costruttive dello stabilimento di Arese si protrassero per\u00f2 pi\u00f9 del preventivato, a causa dei problemi insorti negli appalti, facendo slittare l'inaugurazione del complesso industriale al 1963, anche se gi\u00e0 dal 1962 poteva considerarsi operativa la \"sede della filiale\" destinata allo stoccaggio delle vetture finite.\nComunque, la produzione del modello successore alla Giulietta, la Giulia, destinata in un primo tempo all'assemblaggio nella fabbrica di Arese, fu costruita inizialmente nello stabilimento del Portello fino al 1965, anno in cui si registrer\u00e0 il suo passaggio ad Arese, oramai a pieno regime, grazie all'avvio da qualche tempo della linea produttiva dedicata alla Giulia GT, a cui si affiancher\u00e0 nel 1968 la produzione di una vettura di classe superiore, la 1750, che ceder\u00e0 il posto nei primi anni settanta alla sua evoluzione, la 2000.\nGli anni settanta e ottanta.\nDalla fine degli anni sessanta, nel nuovo quartier generale di Arese, si trasferirono progressivamente dal Portello tutti gli uffici commerciali e dirigenziali della casa automobilistica Alfa Romeo, rispettivamente nelle strutture del \"Centro Tecnico\" e del \"Centro direzionale\"; ma sull'onda dei movimenti sbocciati nell'autunno caldo del sessantotto si registrarono nell'impianto industriale aresino delle rivendicazioni sindacali molto aspre, con scioperi e manifestazioni, che ebbero ripercussioni a livello nazionale.\nGli operai dell'Alfa Romeo ottennero svariate conquiste, e la fabbrica milanese si guadagn\u00f2 l'appellativo di \"Cattedrale dei Metalmeccanici\".\nNonostante la costituzione della nuova realt\u00e0 societaria imprenditoriale Alfa Sud a Pomigliano d'Arco, lo stabilimento di Arese continu\u00f2 a vivere in questi anni la sua fase di crescita, arrestatasi in seguito alle due crisi energetiche del 1973 e del 1979, che causarono all'Alfa Romeo, cos\u00ec come ad altre case produttrici di modelli sportivi, un drastico calo nelle vendite, dato l'elevato consumo dei motori benzina.\nTuttavia, nell'anno 1982 si riusc\u00ec a realizzare nello stabilimento di Arese un evento significativo, quello del record della sua forza lavoro, con circa 19.000 dipendenti e quattro modelli in produzione: Alfetta, Nuova Giulietta, Alfa 6 ed Alfetta GT-GTV, che non avrebbe avuto lunga durata; infatti, con la vendita dell'Alfa Romeo da parte dell'IRI al Gruppo Fiat (1986) si assistette a una lunga e profonda trasformazione aziendale della societ\u00e0 automobilistica lombarda, che comprese il taglio di varie competenze \"dirigenziali e commerciali\" concentrate negli uffici di Arese, facendo scendere ben presto i dipendenti a 16.000 unit\u00e0. Ma a un anno dall'acquisto, per la procedura di risanamento aziendale in cassa integrazione guadagni, la forza lavoro dell'impianto fu ulteriormente ridimensionata attorno ai 6.000 operai, concentrando nella fabbrica aresina la produzione dell'ammiraglia 164 (in sostituzione dell'Alfa 6 e della 90) accanto a quella della 75 (erede della Nuova Giulietta) gi\u00e0 avviata dal 1985.\nGli anni novanta e duemila.\nNel 1989 la Regione Lombardia e il Giudice Amministrativo accolsero il ricorso presentato da un gruppo di cittadini di Arese, costituitisi in comitato, imponendo la riduzione dell'attivit\u00e0 del reparto verniciatura da 800 a 400 vetture al giorno, decretando nel giro di pochi anni una progressiva fase di riduzione dei dipendenti, che culminer\u00e0 nel 2002, con la vendita dello stabilimento da parte della FIAT agli americani di \"AIG Lincoln\", compagnia nata dalla collaborazione tra la \"AIG Global Real Estate Investment Corporation\" (una sussidiaria della AIG) e la \"Lincoln Property Company\"; con l'obiettivo di ottimizzare la gestione delle rispettive propriet\u00e0 immobiliari favorendo al contempo investimenti congiunti nel medesimo ambito industriale.\nDal punto di vista produttivo, nel 1993 termin\u00f2 ad Arese l'assemblaggio della 75, in contemporanea a una breve fase di produzione (in 669 unit\u00e0) della sua erede 155, poi trasferita a pochi mesi dal debutto (1992) nello stabilimento Alfa Romeo di Pomigliano d'Arco. Quindi, la FIAT decise di chiudere la fabbrica Autobianchi di Desio, portando ad Arese, ormai impianto dell'\"Alfa-Lancia Industriale\", la linea di montaggio della piccola Autobianchi Y10, in attesa dello sviluppo di nuovi modelli Alfa Romeo.\nSuccessivamente, 1997, ebbe termine la costruzione della 164, il cui gruppo motore V6 venne montato in sede in circa 42 unit\u00e0 al giorno. La decisione ufficiale di non volerla rimpiazzare sulle linee di montaggio aresine con la 166 (quest'ultima fu poi assemblata nello stabilimento Fiat di Rivalta) provocher\u00e0 la cassa integrazione di buona parte degli operai, che scesero ben presto sotto le 4.000 unit\u00e0. Intanto, si materializz\u00f2 per Arese la soluzione di portare l'allestimento dei veicoli VAMIA (acronimo di \"Veicoli A Minimo Impatto Ambientale\"), che prender\u00e0 corpo nel 1998, con il montaggio di motore elettrico e batterie su alcuni esemplari di Fiat Seicento prodotte nello stabilimento di Tychy in Polonia. Ci\u00f2 nonostante, la produzione della Fiat Seicento Elettrica terminer\u00e0 nel 2001, per via dell'esiguo numero di esemplari venduti dovuto alla scarsa autonomia d'esercizio data dalle batterie.\nLe ultime automobili prodotte ad Arese con il marchio Alfa Romeo risalgono al 2000 e sono la GTV e la Spider, il cui assemblaggio \u00e8 stato poi trasferito presso gli stabilimenti della Pininfarina fino al termine della produzione, 2005. A seguire, sono state allestite nell'impianto aresino le Fiat Multipla ecologiche e, fino al 2005, i motori V6 della stirpe \"Busso\", ideati dall'omonimo progettista torinese Giuseppe Busso durante gli anni settanta. Dopo la fine dell'attivit\u00e0 produttiva, l'ultima divisione aziendale della Casa del Biscione ad essere attiva nel polo industriale di Arese \u00e8 stato il Centro Stile Alfa Romeo, in seguito trasferito a Torino.\nGli anni duemiladieci e duemilaventi.\nCon il declino della produzione automobilistica, gi\u00e0 a partire dagli anni duemila una porzione delle aree ad uso industriale vennero rioccupate da nuove aziende, riassorbendo in parte alcuni dipendenti ex Alfa Romeo, in base a un piano protocollato tra la FIAT, la nuova propriet\u00e0, Regione Lombardia e i comuni interessati, denominato \"Alfa Business Park\". Tuttavia, l'idea di dare vita a un grande polo della logistica e della mobilit\u00e0 sostenibile si scontr\u00f2 ben presto con gli interessi economici di \"AIG Lincoln\", che prefer\u00ec di fatto cedere una quota consistente dei terreni alla \"Finiper\" di Marco Brunelli e la restante parte ad altre societ\u00e0.\nDal 2013 \u00e8 proseguito un progetto volto al recupero delle aree che un tempo ospitavano il corpo della grande fabbrica. Al posto dei capannoni dismessi \u00e8 sorto il centro commerciale \"Il Centro\" (tra le strutture di vendita al dettaglio pi\u00f9 grandi d'Europa) e un parcheggio da 10 000 posti per i visitatori del vicino Expo 2015 (chiuso come da programmi alla data di conclusione dell'esposizione universale ma ancora attivo per i clienti del centro commerciale).\nNel contempo, venne nuovamente riaffermata da pi\u00f9 parti l'ipotesi dello sviluppo in loco di un polo destinato ad attrarre piccole e medie imprese (posto ad integrare quelle sorte dagli anni duemila) e finora irrealizzato, oltre al mantenimento in attivit\u00e0 della sede operativa del \"Customer Services Center\" del Gruppo FCA (con circa 400 dipendenti); accanto al progetto di valorizzazione e riapertura dell'ex pista prove e del Museo storico Alfa Romeo, che si compone ora di un piccolo circuito automobilistico interno e del \"Motor Village\": showroom, officina meccanica e concessionaria per i marchi Jeep, Fiat, Lancia, Abarth e Alfa Romeo.\nNel 2019, in previsione dell'attuazione di ulteriori piani di investimento condivisi con le istituzioni locali, oramai inutilizzati e in completo stato di abbandono da diversi anni vengono abbattuti gli edifici del cosiddetto corpo centrale, un tempo atti ad ospitare uffici e attivit\u00e0 di servizio per i dipendenti della casa del Biscione, tra i quali l\"'Alveare\", che era collocato nella parte immediatamente antistante il palazzo del \"Centro Tecnico\". Nel 2021, a seguito della riorganizzazione dei servizi commerciali connessa alla nascita di Stellantis chiude definitivamente anche la sede operativa del \"Customer Services Center\" FCA. \nTrasporti.\nFerrovie.\nDopo l'apertura dello stabilimento venne creata una linea di raccordo, con ingresso nella zona est dell'impianto, che partiva dalla stazione di Garbagnate Milanese. Il raccordo continu\u00f2 il suo esercizio fino alla fine degli anni ottanta quando cadde in disuso; era gestito dalla societ\u00e0 ferroviaria Ferrovie Nord Milano (FNM)."}
{"id": "1413271", "revid": "182193", "url": "https://it.wikipedia.org/wiki?curid=1413271", "title": "Interstate Highway System", "text": "Interstate Highway System (anche comunemente denominato Interstate Freeways o semplicemente l'Interstate) \u00e8 il nome abbreviato del sistema autostradale degli Stati Uniti d'America. La denominazione per esteso \u00e8 Dwight D. Eisenhower National System of Interstate and Defense Highways, dal nome del Presidente degli Stati Uniti d'America che era in carica al momento della creazione della rete, Dwight Eisenhower.\nLa costruzione delle autostrade statunitensi \u00e8 finanziata dal governo federale che ne stabilisce anche le norma di realizzazione; tuttavia, esse sono gestite e mantenute dai singoli stati o da autorit\u00e0 per la riscossione del pedaggio. Nel 2013, lo sviluppo della rete autostradale statunitense era di .\nLa rete autostradale connette tra loro tutte le principali citt\u00e0 degli Stati Uniti; a differenza di ci\u00f2 che avviene in altri paesi industrializzati, per esempio in Europa, dove le autostrade non attraversano i centri storici ma al massimo le periferie, fungendo in tal caso da tangenziali, alcune autostrade statunitensi si addentrano nei centri urbani. Questo fatto \u00e8 correlato al modello di espansione urbana diffuso negli Stati Uniti, nota come \"citt\u00e0 diffusa\", in cui l'automobile ad uso privato \u00e8 il mezzo di trasporto pi\u00f9 utilizzato.\nStoria.\nLa rete autostradale americana fu progressivamente creata a partire dal 1956, quando fu emanato il \"Federal-Aid Highway Act\" con il quale il governo federale inizi\u00f2 a finanziare la costruzione di nuove autostrade. Tra i maggiori sostenitori del progetto furono lo stesso presidente Eisenhower (ispirato dalle \"Autobahn\" tedesche) e le principali case automobilistiche americane. La nuova rete autostradale era ritenuta una componente essenziale del sistema di difesa degli Stati Uniti, in quanto era in grado di supportare il dispiego di truppe e rifornimenti militari sul territorio, in caso di conflitto.\nIn realt\u00e0 l'intenzione da parte del governo americano di realizzare un sistema federale di autostrade risale a pi\u00f9 di trent'anni prima, precisamente al 1921. In quell'occasione, il \"Bureau of Public Roads\" (una divisione del Dipartimento ai Trasporti che si occupava della gestione delle strade statali) incaric\u00f2 l'esercito di redigere una mappa delle autostrade che si riteneva fossero necessarie per la difesa nazionale.\nAnche se la costruzione di nuove autostrade continua tuttora, la rimozione dell'ultimo cantiere sulla \"Interstate 90\" in Idaho, avvenuta il 15 settembre 1991, pu\u00f2 essere considerata come il completamento dell'Interstate Highway System. La realizzazione dell'intero sistema ha comportato un costo complessivo di 114 miliardi di dollari (che in realt\u00e0, considerata l'inflazione, salgono a 425 miliardi di dollari) e 35 anni di lavori. Il costo stimato nel 1956 era invece di soli 25 miliardi di dollari e la durata prevista di 12 anni.\nCaratteristiche.\nLe autostrade facenti parte dell'Interstate Highway System devono rispettare le norme stabilite da un ente governativo federale, l'AASHTO (\"American Association of Highway and Trasportation Officials\", che si traduce in \"associazione americana per le norme ufficiali delle strade e dei trasporti\").\nMolte di queste caratteristiche sono comuni allo standard autostradale di molti altri paesi: controllo degli accessi, completa assenza di intersezioni a raso e passaggi a livello, carreggiate separate e almeno due corsie per ogni senso di marcia.\nAltri parametri riguardano la larghezza minima delle corsie (3,60 m) e delle banchine laterali (3\u00a0m esterna e 1,2\u00a0m interna), la forma e le dimensioni dello spartitraffico centrale (almeno 3\u00a0m in aree urbane e almeno 11\u00a0m in aree rurali, con o senza barriera), la pendenza massima (6% in aree montuose o urbane collinari).\nInfine altre disposizioni riguardano l'altezza minima delle strutture (ponti, gallerie, ecc.) dal piano stradale e la pendenza orizzontale della pavimentazione, al fine di drenare correttamente la pioggia, e limitazioni al numero di connessioni con la viabilit\u00e0 ordinaria (la distanza tra due svincoli consecutivi non deve essere inferiore ai 5\u00a0km in aree rurali e ai 1,6\u00a0km in aree urbane).\nI limiti di velocit\u00e0 applicati ai veicoli che circolano sulla rete sono fissati dal codice stradale in vigore nei vari stati. Ad ogni modo il limite di velocit\u00e0 sulle autostrade urbane varia tra le 50 e le 65 miglia orarie (cio\u00e8 tra gli 80 e i 105 chilometri all'ora), mentre sulle autostrade extraurbane varia tra le 65 e le 80 miglia orarie (cio\u00e8 tra i 100 e i 130 chilometri all'ora).\nNumerazione.\nLe autostrade della rete interstatale statunitense sono identificate dalla lettera I seguita da un numero identificativo a una, due oppure tre cifre. Questo sistema di numerazione fu introdotto nel 1957 dall'AASHTO, che tuttora \u00e8 responsabile dell'assegnazione dei numeri alle nuove autostrade che entrano a far parte della rete, eccezion fatta per i casi in cui il numero di una certa strada \u00e8 imposto per legge federale.\nPercorsi principali.\nLa maggior parte delle strade che compongono il sistema ha un numero a due cifre (le uniche che detengono un numero a una sola cifra sono la I-4, la I-5 e la I-8), mentre i numeri a tre cifre sono destinati alle diramazioni.\nPer l'assegnazione del numero \u00e8 seguito un criterio geografico: le strade che seguono un andamento nord-sud hanno numero dispari, che incrementa procedendo da ovest verso est; le arterie est-ovest hanno invece numero pari, che incrementa da sud verso nord. Le autostrade con numero multiplo di 5 sono considerate, salvo qualche eccezione, le dorsali principali del sistema (per esempio la I-5 segue l'intera costa occidentale degli Stati Uniti dal confine con il Canada a quello con il Messico, mentre la I-90 attraversa il continente da Seattle sulla costa pacifica a Boston sulla costa atlantica).\nAlla regola di numerazione esiste qualche eccezione: nella fattispecie, non esistono n\u00e9 una I-50 n\u00e9 una I-60 cos\u00ec come non sono stati assegnati i numeri pari tra 46 e 62, il pi\u00f9 delle volte per evitare ambiguit\u00e0 nel caso in cui esisteva gi\u00e0, nel medesimo stato, una strada statale con lo stesso numero. Non sono rari, inoltre, i casi in cui un solo tratto autostradale fa parte di due o pi\u00f9 percorsi (in questo caso si parla di numerazione \"concorrente\"). L'eccezione pi\u00f9 vistosa alla regola di numerazione \u00e8 la non univocit\u00e0 dei numeri, in quanto esistono (seppur agli estremi opposti del continente) coppie di autostrade che hanno il medesimo numero, ossia la I-76, la I-84, la I-86 e la I-88. Questa ambiguit\u00e0 esiste sin dagli anni settanta quando il sistema di numerazione sub\u00ec una revisione.\nDiramazioni.\nAlle diramazioni autostradali (in inglese \"auxiliary routes\") \u00e8 solitamente assegnato un numero a tre cifre, qualora l'ente gestore non abbia ritenuto classificare la diramazione come un'autostrada a s\u00e9 stante (e in tal caso assegnarvi un numero a due cifre).\nLe diramazioni autostradali si dividono in due categorie: i raccordi autostradali (\"spur routes\") e le varianti (\"loop routes\"). Per raccordo si intende un segmento di autostrada che, staccatosi da una \"interstate highway\", va a connettersi con la rete stradale ordinaria; la prima cifra del suo numero \u00e8 dispari e le altre due cifre coincidono con il numero dell'autostrada principale dalla quale si dirama. Una variante \u00e8 invece un segmento di autostrada che si stacca dal percorso principale e vi si riconnette successivamente; in questo caso la prima cifra \u00e8 pari.\nNel caso di \"bretelle\" autostradali (vale a dire raccordi autostradali che connettono tra loro due diverse \"interstate highways\") non esiste una regola di classificazione precisa e ogni singolo stato pu\u00f2 decidere se considerarla una \"spur\" (assegnandovi quindi la prima cifra dispari) oppure \"loop\" (prima cifra pari).\nDiramazioni urbane.\nOltre alle diramazioni autostradali, che costituiscono a loro volta autostrade vere e proprie, il sistema identifica per ogni Interstate Highway una serie di diramazioni e raccordi non necessariamente di tipo autostradale. Tali percorsi, definiti \"Business routes\", sono solitamente brevi raccordi che si staccano dal percorso principale dell'autostrada e si addentrano nell'area urbana di una citt\u00e0, giungendo sino al suo \"centro storico\" (\"Central Business District\", da cui il nome).\nQualora il raccordo si ricongiunga successivamente con la medesima autostrada, \u00e8 denominato \"Business loop\", altrimenti \u00e8 classificato \"Business spur\".\nIn alcune occasioni, raccordi di questo genere corrispondono al vecchio tracciato dell'autostrada principale che, all'epoca della sua costruzione, attraversava i quartieri centrali della citt\u00e0. Con la successiva espansione urbana in direzione delle periferie e la realizzazione di passanti esterni all'area urbanizzata, i vecchi percorsi vennero declassati e assunsero la classificazione di Business route.\nLe diramazioni urbane sono identificate da un simbolo dalla forma identica a quello di una Interstate Highway (scudetto a quattro punte), ma completamente colorato in verde e sul quale \u00e8 riportato il numero dell'autostrada da cui prende origine, sormontato dall'indicazione \"Business\".\nAlaska, Isole Hawaii e Porto Rico.\nNello stato delle Hawaii esistono autostrade che fanno parte ufficialmente del sistema, realizzate secondo le normative dell'AASHTO ma che seguono un sistema di numerazione a s\u00e9 stante. Le autostrade hawaiane sono indicate dalla lettera H seguita da un numero a una o due cifre.\nIn Alaska e Porto Rico (che non \u00e8 uno stato dell'unione bens\u00ec un territorio non incorporato) vi sono strade realizzate e mantenute grazie al programma Interstate Highway, ma che sono segnate come tali solo sulla carta, non essendo parte del sistema. Tali strade seguono quindi un criterio di numerazione interno."}
{"id": "1413277", "revid": "72396", "url": "https://it.wikipedia.org/wiki?curid=1413277", "title": "Fiacha Finscothach", "text": ""}
{"id": "1413278", "revid": "287204", "url": "https://it.wikipedia.org/wiki?curid=1413278", "title": "Nasaud", "text": ""}
{"id": "1413282", "revid": "75706", "url": "https://it.wikipedia.org/wiki?curid=1413282", "title": "Rete di autostrade interstatali degli Stati Uniti", "text": ""}
{"id": "1413289", "revid": "110157", "url": "https://it.wikipedia.org/wiki?curid=1413289", "title": "Santa Rosal\u00eda", "text": "La citt\u00e0 di Santa Rosal\u00eda \u00e8 a capo del Comune di Muleg\u00e9, Bassa California del Sud, Messico. Conta 9.768 abitanti secondo le stime del censimento del 2005.\nStoria.\nIl primo europeo che esplor\u00f2 tutto il golfo di California e i suoi litorali fu Francisco de Ulloa nell'anno 1539.\nNel 1701 il padre gesuita Juan Mar\u00eda de Salvatierra esplor\u00f2 la regione e nel 1705 un altro padre gesuita, Juan de Basald\u00faa fond\u00f2 la \"Misi\u00f3n de Santa Rosal\u00eda de Muleg\u00e9\" a Muleg\u00e9, circa a 60 chilometri dall'attuale citt\u00e0 di Santa Rosal\u00eda.\nLa compagnia mineraria \"El Boleo S.A.\".\nNel 1868 vennero scoperti nella regione di Santa Rosal\u00eda dei giacimenti di rame; nel 1872 si stabil\u00ec a Santa Rosal\u00eda la Compagnia \"Eiseman y Valle\" con l'intento di sfruttare tale giacimento.\nNel 1885 s'insedi\u00f2 la compagnia francese El Boleo S.A. grazie a una concessione cinquantennale. Da quel momento inizia la storia della citt\u00e0 di Santa Rosal\u00eda.\nNel 1954 tale compagnia cess\u00f2 le operazioni di estrazione del minerale in quanto ritenuto esaurito; tale evento comport\u00f2 un esodo dalla citt\u00e0 mentre tre anni pi\u00f9 tardi il governo messicano riprese l'estrazione del rame sino all'anno 1972, quando i giacimenti furono realmente esauriti.\nNel 1954 inizi\u00f2 a Guerrero Negro, nel comune di Muleg\u00e9, l'attivit\u00e0 della Compa\u00f1\u00eda Exportadora de Sal, S.A., che ai tempi era la maggiore produttrice di sale al mondo.\nInfluenze francesi.\nDurante i decenni in cui tutto ruotava intorno alla compagnia francese El Boleo, S.A., nacque la citt\u00e0 di Santa Rosal\u00eda con tutti gli influssi architettonici francesi-coloniali dell'epoca. La stessa chiesa di \"Santa B\u00e1rbara\" fu disegnata da Gustave Eiffel che la mostr\u00f2 all'esposizione internazionale di Parigi.\nVie di comunicazione.\nInoltre c'\u00e8 l'Aeropuerto di Palo Verde, che si trova a 30 chilometri a sud, con voli verso le citt\u00e0 di Guaymas e Hermosillo. A nord della citt\u00e0 si trova l'aeroporto di Santa Mar\u00eda de Muleg\u00e9, principalmente militare."}
{"id": "1413291", "revid": "106908", "url": "https://it.wikipedia.org/wiki?curid=1413291", "title": "Volkov", "text": "Volkov () pu\u00f2 riferirsi a:"}
{"id": "1413295", "revid": "287204", "url": "https://it.wikipedia.org/wiki?curid=1413295", "title": "Rama Yade", "text": "\u00c8 stata segretario di stato agli Esteri francese e segretario di Stato allo Sport in due governi guidati da Fran\u00e7ois Fillon.\n\u00c8 sposata con Joseph Zimet, che ha collaborato anch'egli al governo Fillon.\nInizi.\nRama Yade \u00e8 nata a Dakar (Senegal) in una famiglia benestante vicina al mondo politico senegalese, essendo suo padre un ex braccio destro del presidente socialista L\u00e9opold S\u00e9dar Senghor.\n\u00c8 giunta in Francia nel 1984 con la famiglia. Dopo aver studiato all\"'Institut d'\u00e9tudes politiques\" di Parigi, ha lavorato nel municipio di Parigi e nell'Assemblea nazionale francese prima di diventare direttrice dei programmi del canale televisivo parlamentare \"Public S\u00e9nat\".\nCarriera politica.\nNel 2005 ha aderito all'Unione per un Movimento Popolare. Ha dichiarato di non averlo fatto perch\u00e9 condivide le idee conservatrici del partito, ma per il carisma del suo capo Nicolas Sarkozy.\nNel marzo 2006 \u00e8 stata nominata segretaria nazionale dell'Unione per un Movimento Popolare per la francofonia.\nIl 19 gennaio 2007 \u00e8 stata nominata segretario di Stato (una carica equivalente al sottosegretario in Italia) agli Esteri nel governo di Fran\u00e7ois Fillon.\nNel rimpasto di governo avvenuto nel 2009, passa a essere segretaria di Stato allo Sport nel secondo governo Fillon.\nNel novembre 2010 \u00e8 per\u00f2 esclusa dalla formazione del terzo governo Fillon. In seguito a ci\u00f2, aderisce al Partito Radicale di Jean-Louis Borloo, rimanendo tuttavia nell'UMP. Il 18 settembre 2012 diventa responsabile nell'Unione dei Democratici e Indipendenti, un movimento di centrodestra.\nNel 2014 si candida alla presidenza del Partito Radicale, ma perde di fronte a Laurent H\u00e9nart, sindaco di Nancy.\nNell'ottobre 2015 viene esclusa dal Partito Radicale e, di conseguenza, anche dall'UDI, in cui confluisce il primo."}
{"id": "1413297", "revid": "93556", "url": "https://it.wikipedia.org/wiki?curid=1413297", "title": "Filippo de' Medici", "text": "Biografia.\nInfanzia.\nIl fanciullo era il primo figlio maschio che Giovanna d'Austria dava a Francesco, dopo una serie di ben sei figlie femmine (alcune delle quali morte infanti) e dopo che l'amante di Francesco, l'agguerrita Bianca Cappello era riuscita a dare un erede maschio al Granduca, Antonio de' Medici (anche se i dubbi sull'effettiva paternit\u00e0 e maternit\u00e0 di Antonio furono sin dall'epoca nutritissimi).\nNella grande gioia della corte medicea, che salutava il legittimo erede al trono, venne scelto il nome di battesimo in onore di Filippo II di Spagna, suo padrino. Gi\u00e0 solo un anno dopo, nel 1578, Giovanna d'Austria mor\u00ec dando alla luce un bambino nato morto.\nMorte.\nA corte fu sempre noto col diminutivo di don Filippino. Cagionevole di salute fin dalla nascita, mor\u00ec a soli quattro anni nel 1582. L'autopsia operata sui suoi resti nel 2004 ha rivelato che don Filippino soffriva di rachitismo e una forma di idrocefalia, non gravissima ma visibile a occhio nudo.\nNella Galleria degli Uffizi si trova un ritratto del 1586, celebrativo e anacronistico, che lo raffigura bambinetto accanto alla madre Giovanna, bench\u00e9 questa fosse morta quando don Filippino era ancora in fasce.\nSepoltura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: "}
{"id": "1413299", "revid": "767487", "url": "https://it.wikipedia.org/wiki?curid=1413299", "title": "Solomon Moiseevi\u010d Volkov", "text": "Particolarmente famoso il libro \"San Pietroburgo: da Puskin a Brodskij, storia di una capitale culturale\" pubblicato da Arnoldo Mondadori Editore.\nDiversi musicologi sostengono che le informazioni contenute nel lavoro di Volkov dedicato a Dmitrij \u0160ostakovi\u010d (gi\u00e0 rigettate dalla vedova del compositore) sono inaffidabili, in parte inventate o rimaneggiate."}
{"id": "1413301", "revid": "28592", "url": "https://it.wikipedia.org/wiki?curid=1413301", "title": "Solomon Volkov", "text": ""}
{"id": "1413305", "revid": "125066340", "url": "https://it.wikipedia.org/wiki?curid=1413305", "title": "Cristina Maccioni", "text": "Ha lavorato nei circuiti teatrali nazionali con registi e attori di rilievo come Raf Vallone, Arnoldo Fo\u00e0, Virginio Gazzolo, interpretato ruoli da testi di autori classici come Shakespeare, Sofocle, Lorca, Goldoni, ma ha sempre seguito anche il filone della letteratura e della cultura sarda antica e contemporanea.\nHa fatto parte del cast di alcune produzioni cinematografiche, tra gli altri \"Il Disertore\" di Giuliana Berlinguer, con Irene Papas, e \"Il figlio di Bakunin\" di Gianfranco Cabiddu.\nHa lavorato alla sede Rai di Cagliari dal 1986 come annunciatrice TV e radiofonica. In seguito ha lavorato come programmista regista e ha curato inoltre il progetto di recupero e restauro dell'archivio storico di Radio Sardegna e le trasmissioni radiofoniche quotidiane.\nDal 2016 \u00e8 in pensione e ha ricominciato a dedicarsi al teatro."}
{"id": "1413316", "revid": "729019", "url": "https://it.wikipedia.org/wiki?curid=1413316", "title": "Statesboro Blues", "text": "Statesboro Blues \u00e8 una canzone blues in Do, scritta da Blind Willie McTell.\nIl titolo si riferisce alla citt\u00e0 di Statesboro, che si trova in Georgia (USA).\nMcTell incise questa canzone il 17 ottobre 1928, utilizzando parte del testo di una registrazione del 1923 del brano \"Up the Country Blues\" fatta da Sippie Wallace, brano che in seguito fu reso pi\u00f9 popolare dai Canned Heat con il titolo di \"Goin' Up the Country\".\nIl brano \u00e8 stato ripreso da molti artisti, incluso Taj Mahal.\nVersione degli Allman Brothers.\nUna delle versioni pi\u00f9 famose del brano \u00e8 quella realizzata dai The Allman Brothers Band, registrata nel famoso concerto al Fillmore East del 1971 e poi inserita nello stesso anno nell'album \"At Fillmore East\". Questa versione \u00e8 resa celebre da Duane Allman, chitarrista del gruppo, che suona la slide guitar. Dopo la morte di Duane l'anno successivo in un incidente motociclistico, la performance venne anche inclusa nell'album \"Duane Allman: An anthology\"."}
{"id": "1413320", "revid": "599013", "url": "https://it.wikipedia.org/wiki?curid=1413320", "title": "Konstantin \u00c8duardovi\u010d Ciolkovskij", "text": ""}
{"id": "1413321", "revid": "102007092", "url": "https://it.wikipedia.org/wiki?curid=1413321", "title": "Jacopo d'Angelo", "text": "Allievo dell'umanista e politico toscano Coluccio Salutati, che lo avvi\u00f2 agli studi letterari, a partire dal 1400 svolse alcuni incarichi nella Curia romana. Tradusse dal greco in latino alcune biografie tratte dalle \"Vite parallele\" di Plutarco, tra le quali la \"Vita di Cicerone\" e, nel 1406, la \"Geografia\" di Tolomeo, dedicando quest'ultima, dopo averla corredata d'una carta dell'Italia antica, a papa Alessandro V, di cui per vari anni fu segretario. Nella sua attivit\u00e0 di ricerca degli antichi codici, \u00e8 particolarmente rilevante il ritrovamento del testo integrale delle \"Filippiche\", le orazioni ciceroniane contro Marco Antonio."}
{"id": "1413326", "revid": "767487", "url": "https://it.wikipedia.org/wiki?curid=1413326", "title": "S\u00e2ngeorz-B\u0103i", "text": "S\u00e2ngeorz-B\u0103i (in ungherese \"Ol\u00e1hszentgy\u00f6rgy\", in tedesco \"Sankt Georgenstadt\") \u00e8 una citt\u00e0 della Romania di 10.793 abitanti, ubicata nel distretto di Bistri\u021ba-N\u0103s\u0103ud, nella regione storica della Transilvania.\nFanno parte dell'area amministrativa della citt\u00e0 anche le localit\u00e0 di Cormaia e Valea Borcutului.\nLe terme.\nLa prima documentazione dell'esistenza della citt\u00e0, con il nome di \"Sanct Gurgh\", risale al 1245. Nel 1770 a Vienna, i cartografi dell'Impero austroungarico segnalano gi\u00e0 la citt\u00e0 come sede di sorgenti di acque minerali; in effetti il nome S\u00e2ngeorz-B\u0103i pu\u00f2 essere letteralmente tradotto come \"Bagno (o Sorgente) di San Giorgio\", con riferimento al periodo dell'anno in cui il bestiame veniva radunato in mandrie e condotto ai pascoli, percorso lungo il quale le sorgenti del luogo erano un ottimo punto di sosta per abbeverare gli animali.\nLe acque termali di S\u00e2ngeorz-B\u0103i sono in effetti conosciute fin dal XIII secolo, ma solo verso la fine del XVIII secolo si cominci\u00f2 a frequentare con continuit\u00e0 la localit\u00e0 a scopi curativi; nel 1876, ad esaltare ancor pi\u00f9 le acque, la citt\u00e0 venne chiamata \"Hebe\", dal nome della mitica dea greca della giovinezza, coppiera degli dei che serviva loro il nettare. Nel 1880 venne eretta una grande statua della dea in marmo di Carrara.\nA partire dal 1960 S\u00e2ngeorz-B\u0103i divenne sempre pi\u00f9 una localit\u00e0 frequentata da diverse tipologie di turisti, prima di tutto a seguito della costruzione di un grande stabilimento termale, che si accompagn\u00f2 alle condizioni naturali della zona, favorevoli ad attirare escursionisti e praticanti della pesca sportiva e della caccia.\nLe acque vengono attualmente usate sia come bevanda, per la cura dell'apparato digerente, delle disfunzioni epatiche e dei problemi di metabolismo, sia per bagni che risultano benefici per i reumatismi e per le artriti, sia per inalazioni a beneficio dell'apparato respiratorio."}
{"id": "1413327", "revid": "287204", "url": "https://it.wikipedia.org/wiki?curid=1413327", "title": "Sangeorz-Bai", "text": ""}
{"id": "1413329", "revid": "30794", "url": "https://it.wikipedia.org/wiki?curid=1413329", "title": "Biagio Pace", "text": "Biografia.\nFiglio del barone Salvatore Pace e di donna Carolina Perrotta, dopo la maturit\u00e0 classica a Palermo nel 1909, si laure\u00f2 in lettere nel 1912 all'Universit\u00e0 di Palermo con Antonino Salinas. Subito dopo, part\u00ec per la Grecia ove frequent\u00f2 per due anni la Scuola archeologica italiana di Atene.\nVicino ai nazionalisti, allo scoppio della prima guerra mondiale part\u00ec volontario prestando servizio come ufficiale di complemento sul Carso.\nNel 1917, conseguita la libera docenza in archeologia, ottenne per incarico la cattedra di archeologia all'Universit\u00e0 di Palermo, dove insegn\u00f2 fino al 1924. Conseguito l'ordinariato, dal 1927 al 1930 insegn\u00f2 archeologia e storia dell'arte classica all'Universit\u00e0 di Pisa, quindi, dal 1931 al 1935, all'Universit\u00e0 di Napoli, dove fu anche preside della Facolt\u00e0 di Lettere. Dal 1933 al 1936, fu pure presidente del Consiglio superiore delle Antichit\u00e0 e delle Belle Arti. Dal 1936 insegn\u00f2 Topografia dell'Italia antica all'universit\u00e0 La Sapienza di Roma.\nAder\u00ec nel 1921 al Partito Nazionale Fascista e nel 1924 entr\u00f2 nella Milizia Volontaria per la Sicurezza Nazionale. Nel 1924 fu eletto deputato alla Camera per la Sicilia nel listone fascista, rieletto con il PNF nel 1929 e riconfermato nel 1934, fino al 1939.\nIl 26 dicembre 1926, spos\u00f2 Elisabetta De Lieto, che gli diede due figli, Salvatore (nato il 10 agosto 1927) e Carlo (nato nel 1931). \nNel 1927, assieme a Filippo Pennavaria, fu uno dei fautori del riconoscimento della nuova provincia di Ragusa. Fu presidente, dal 1929 al 1944, dell'Istituto nazionale del dramma antico (INDA di Siracusa). Nel 1935 part\u00ec volontario per la guerra d'Etiopia come seniore (maggiore) della Milizia nella 2\u00aa Divisione CC.NN. \"28 ottobre\" e combatt\u00e9 durante la battaglia di Passo Uarieu. Nel gennaio 1936 fu decorato di croce di guerra al valor militare. Raccont\u00f2 questa sua esperienza nel libro \"Tembien. Note di un legionario della \"28 Ottobre\" in Africa orientale\" del 1936.\nRientrato in Italia nel 1936, ottenne la nuova cattedra di topografia antica presso l'Universit\u00e0 La Sapienza di Roma. \nNel 1939 divenne consigliere nazionale della Camera dei Fasci e delle Corporazioni fino alla caduta del regime fascista, nell'agosto 1943.\nFu anche presidente della Commissione legislativa per l'Educazione Nazionale dal 1939 al 1943. In questo periodo, subito si adoper\u00f2 affinch\u00e9 anche nella sua citt\u00e0 natale \u2013 Comiso \u2013 venisse istituito un liceo classico, come avvenne gi\u00e0 nel 1936. Allo scoppio della seconda guerra mondiale e con il grado di sottotenente fu inviato in Marmarica, dove nel 1941 fu decorato di medaglia di bronzo al valor militare.\nDopo l'armistizio dell'8 settembre 1943, rimase a Roma, e non ader\u00ec alla Repubblica Sociale Italiana. \nEpurato e sospeso nell'agosto 1944 dall'insegnamento, nel 1949 fu reintegrato nella propria cattedra universitaria. \nIl 26 dicembre del 1946, presiedette a Roma la riunione di fondazione del Movimento Sociale Italiano e il 15 giugno 1947 fu eletto dal Comitato centrale nella Giunta esecutiva nazionale del partito.\nMor\u00ec improvvisamente a Comiso, il 28 settembre del 1955.\nAttivit\u00e0.\nAllievo di Antonino Salinas e di Paolo Orsi fin dagli studi universitari, fra i maggiori studiosi della Sicilia antica, negli anni compresi tra il 1913 e gli anni '20 il Pace prese parte a campagne di scavo in Asia Minore, in particolare nell'attuale Anatolia occidentale, oltre che a Creta e Rodi. Poi, nel 1930, diresse una missione nel Tibesti libico (Sahara), portando alla luce la civilt\u00e0 dei Garamanti; la campagna di scavi fu abbastanza ardua perch\u00e9 svolta mentre in diverse zone della Libia infuriavano ancora gli scontri per la sua riconquista. Condusse scavi pure a Cartagine. A lui si devono inoltre i ritrovamenti in Sicilia degli antichi insediamenti di Camarina (Kamares), di Mozia, di Selinunte e della Villa del Casale di Piazza Armerina, oltre a numerosi studi sulla Sicilia bizantina e barbarica.\nLa sua linea di ricerca storica prese tuttavia le distanze dai precetti teorici dell'Orsi, fondati sul positivismo storico, per orientarsi pi\u00f9 verso quelli dell'altro suo maestro, il Salinas, incentrati su una visione totale, interdisciplinare e comparativa della storia, approccio pi\u00f9 consono alla natura ed alle caratteristiche della variegata e complessa storia siciliana, interpretata da un punto di vista diacronico partendo dai primi popoli autoctoni dell'isola.\nFu socio nazionale dell'Accademia Nazionale dei Lincei e dell'Accademia d'Italia che, nel 1943, per i suoi indubbi meriti scientifici e culturali, gli assegn\u00f2 il \"Premio Mussolini\" per le scienze morali e storiche. Grazie alla sua influente posizione politica nazionale, riusc\u00ec negli anni '30 a far approvare alcune importanti normative che regolamentavano l'individuazione, la tutela e la gestione dei beni antichi, culturali e ambientali.\nFra i molti allievi che ebbe, ricordiamo Paolo Enrico Arias, Giovanni Pugliese Carratelli.\nDella sua vasta opera vanno ricordate in particolare la \"Introduzione allo studio dell'archeologia\" (del 1934, e ampliata nel 1947) e soprattutto i quattro volumi di \"Arte e civilt\u00e0 della Sicilia antica\" (1935-49): \"I fattori etnici e sociali\" (Vol. I, 1935, pp. 503; II ed. postuma, 1958, pp. 594), \"Arte, ingegneria e artigianato\" (Vol. II, 1938, pp. 528), \"Cultura e vita religiosa\" (Vol. III, 1945, pp. 731), \"Barbari e bizantini\" (Vol. IV, 1949, pp. 557).\nNel 2012, per iniziativa dell'Assessorato ai Beni Culturali e dell'Identit\u00e0 Siciliana della Regione Sicilia, gli \u00e8 stato intitolato il nuovo polo museale interdisciplinare di Ragusa (gi\u00e0 Museo archeologico ibleo).\nOpere principali.\nDell'ampia produzione scientifica del Pace, si riportano, qui di seguito, solo i principali saggi e le pi\u00f9 importanti monografie."}
{"id": "1413331", "revid": "36426", "url": "https://it.wikipedia.org/wiki?curid=1413331", "title": "Francesco di Cosimo de' Medici", "text": "Biografia.\nInfanzia.\nDi lui si hanno poche notizie. Crebbe assieme al fratello, maggiore di un anno, Mattias; era fratello minore del granduca Ferdinando II de' Medici.\nCarriera militare.\nDestinato alla carriera militare, nel 1631 si rec\u00f2 con la madre e il fratello Mattias in Austria, tornando nel 1632. Combatt\u00e9 nella battaglia di L\u00fctzen e nel 1634 ricevette una lettera di biasimo, datata 10 giugno, da parte del granduca per aver disertato con il fratello una battaglia. \nMorte.\nMor\u00ec di peste il 25 luglio 1634 durante l'assedio di Ratisbona. Le esequie furono celebrate a Firenze su commissione del fratello Ferdinando II."}
{"id": "1413335", "revid": "155634", "url": "https://it.wikipedia.org/wiki?curid=1413335", "title": "Pineto (zona di Roma)", "text": "Pineto \u00e8 la zona urbanistica 19F del Municipio Roma XIV di Roma Capitale. Si estende sul suburbio S. X Trionfale.\nPrende il nome dal parco regionale urbano del Pineto.\nGeografia fisica.\nTerritorio.\nLa zona urbanistica confina:"}
{"id": "1413337", "revid": "1305772", "url": "https://it.wikipedia.org/wiki?curid=1413337", "title": "Francesco de' Medici", "text": ""}
{"id": "1413348", "revid": "767487", "url": "https://it.wikipedia.org/wiki?curid=1413348", "title": "Bistri\u021ba B\u00e2rg\u0103ului", "text": "Bistri\u021ba B\u00e2rg\u0103ului (in ungherese \"Borg\u00f3bszterce\", in tedesco \"Burgaubistritz\") \u00e8 un comune della Romania di 4.394 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Bistri\u021ba B\u00e2rg\u0103ului e Colibi\u021ba."}
{"id": "1413349", "revid": "287204", "url": "https://it.wikipedia.org/wiki?curid=1413349", "title": "Bistrita Bargaului", "text": ""}
{"id": "1413354", "revid": "1714743", "url": "https://it.wikipedia.org/wiki?curid=1413354", "title": "Francesco di Ferdinando de' Medici", "text": "Biografia.\nInfanzia.\nEra il quarto figlio di Ferdinando I de' Medici e Cristina di Lorena. Nel 1612 fu nominato principe di Capestrano, barone di Carapelle (la baronia comprendeva il territorio di Santo Stefano di Sessanio, Calascio, Rocca Calascio, Castelvecchio Calvisio e Carapelle Calvisio), signore di Ofena, di Castel del Monte e della terra di Bussi. Il titolo di principe di Capestrano lo mantenne fino alla morte.\nCarriera militare.\nDestinato alla carriera da diplomatico egli prefer\u00ec invece dedicarsi all'arte militare. Era al comando delle truppe spedite dalla Toscana nel 1613 in aiuto a Ferdinando Gonzaga contro il duca Savoia Carlo Emanuele I, ma non entr\u00f2 mai in azione perch\u00e9 tra i due contendenti fu stipulata una pace prima che egli fosse arrivato nel Ducato di Mantova.\nMorte.\nDopo essersi recato in pellegrinaggio a Loreto mor\u00ec poco dopo il ritorno, nel 1614 all'et\u00e0 di vent'anni. Per sua precisa volont\u00e0 sulla sua tomba \u00e8 inciso \"Princeps Capestrani\".\nSepoltura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nCollegamenti esterni.\nnews)"}
{"id": "1413357", "revid": "486946", "url": "https://it.wikipedia.org/wiki?curid=1413357", "title": "Ikaruga-no-Sato", "text": ""}
{"id": "1413360", "revid": "229617", "url": "https://it.wikipedia.org/wiki?curid=1413360", "title": "Ravenna Volley", "text": ""}
{"id": "1413363", "revid": "767487", "url": "https://it.wikipedia.org/wiki?curid=1413363", "title": "Brani\u0219tea (Bistri\u021ba-N\u0103s\u0103ud)", "text": "Brani\u0219tea (in ungherese \"\u00c1rpast\u00f3\", in tedesco \"Brandorf\") \u00e8 un comune della Romania di 3.284 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Brani\u0219tea e Cire\u0219oaia.\nNel territorio del comune sono stati scoperti reperti archeologici risalenti al Neolitico e all'Et\u00e0 del bronzo."}
{"id": "1413367", "revid": "408977", "url": "https://it.wikipedia.org/wiki?curid=1413367", "title": "Rundas", "text": ""}
{"id": "1413368", "revid": "123785953", "url": "https://it.wikipedia.org/wiki?curid=1413368", "title": "Melanitta nigra", "text": "L'orchetto marino (Melanitta nigra) \u00e8 una grande anatra marina, lunga 43\u201354\u00a0cm, che nidifica oltre l'estremo nord di Europa e Asia, spingendosi ad est fino al fiume Olenyok. La \"M. americana\" (orchetto marino americano) americana/est siberiana viene a volte considerata una sottospecie di \"M. nigra\".\nSverna un po' pi\u00f9 a sud, nelle zone temperate, sulle coste dell'Europa e pi\u00f9 a sud, fino al Marocco. Sulle acque costiere pi\u00f9 accoglienti forma grandi stormi. I membri di questi gruppi sono strettamente raggruppati e questi uccelli tendono a decollare insieme.\nI loro nidi edificati vengono costruiti sul suolo nei pressi del mare, di laghi o fiumi, nelle foreste o nella tundra. Depongono 6-8 uova.\nQuesta specie \u00e8 caratterizzata da un grande becco di forma tozza. Il maschio \u00e8 tutto nero con un becco bulboso che assume una colorazione gialla intorno alle narici. La femmina \u00e8 un uccello bruno dalle guance pallide, molto simile alla femmina dell'orchetto nero.\nQuesta specie pu\u00f2 essere distinta dagli altri orchetti, ad eccezione di quello nero, per la totale mancanza di colorazione bianca nel maschio e per le aree pallide pi\u00f9 estese della femmina.\nQuesta specie si immerge alla ricerca di crostacei e molluschi; quando si trova in acque dolci si nutre anche di insetti acquatici e di piccoli pesci.\nL'orchetto marino \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA).\nPopolazione del Regno Unito e suoi problemi attuali.\nCampbell (1977) stim\u00f2 che la popolazione svernante in Europa nord-occidentale si aggirava intorno ai 130.000 esemplari, dei quali la maggior parte nell'area del Baltico, e la popolazione del Regno Unito intorno ai 20.000. In primavera si spostano sempre attraverso lo stretto di Dover.\nNel 2003 una popolazione numerosissima, di oltre 50.000 esemplari, venne scoperta sulla Shell Flat, a nord ovest dell'Inghilterra, dagli uomini della Cirrus Energy, mentre sorvolavano l'area per edificarvi una nuova serie di turbine eoliche . A causa di questi sviluppi e per una recente fuoriuscita di petrolio al largo delle coste del Galles, la questione riguardante la popolazione di orchetti comuni \u00e8 stata affrontata dal Parlamento del Regno Unito .\nNonostante nel Regno Unito l'orchetto marino sia un visitatore invernale, alcune coppie nidificano nel nord della Scozia. Questa specie \u00e8 stata posta nella Lista Rossa di conservazione della RSPB, la \"Royal Society for the Protection of Birds\", perch\u00e9 i membri che si riproducono nel Regno Unito sono diminuiti pi\u00f9 del cinquanta per cento. Nel 1998 il Governo del Regno Unito ha attuato un piano di azione per la biodiversit\u00e0 (BAP) relativo all'orchetto marino, allo scopo di far crescere, per il 2008, il numero della popolazione nidificante fino a 100 coppie .\nAlla terza riunione di gruppo dei membri del piano di azione per la biodiversit\u00e0 (BAP) per l'orchetto marino la popolazione nell'area della Shell Flat \u00e8 stata stimata a 16.500 orchetti svernanti e a 5000 uccelli che compiono la muta, dei quali 4000 utilizzano l'area scelta per edificarvi la futura fattoria del vento ."}
{"id": "1413370", "revid": "90101", "url": "https://it.wikipedia.org/wiki?curid=1413370", "title": "Prima stagione de I Griffin", "text": ""}
{"id": "1413371", "revid": "111163584", "url": "https://it.wikipedia.org/wiki?curid=1413371", "title": "Hamid Ziarati", "text": "Per motivi di salute, nel 1981 si trasfer\u00ec in Italia, a Torino, dove vivevano il fratello e la sorella, entrambi medici. Quando part\u00ec per l'Italia aveva 15 anni, et\u00e0 che lo rendeva appetibile come soldato in Iran, e gli fu possibile lasciare la sua terra solo a condizione di non portare denaro con s\u00e9. \nIn Italia frequent\u00f2 prima il liceo e poi l'universit\u00e0 al Politecnico di Torino, dove consegu\u00ec la laurea in ingegneria. Ora ha una famiglia, che definisce met\u00e0 italiana e met\u00e0 iraniana.\nAlla nascita del primo figlio sent\u00ec la necessit\u00e0 di scrivere un libro che parlasse del ricordo e dell'appartenenza alla sua terra. Cos\u00ec nacque \u201cSalam, Maman.\u201d (Einaudi - Premio del Gioved\u00ec Marisa Rusconi nel 2007), che vede come protagonista Al\u00ec, un bambino che attraverso i suoi occhi racconta gli avvenimenti drammatici dell'Iran degli anni '70 e della rivolta khomeinista, intrecciati alla sua quotidianit\u00e0. \nOpere.\nLa storia di una famiglia di lavoratori, con quattro figli piccoli e grandi ambizioni per loro, si snoda nello scenario intenso e tormentato della Grande Storia, la Teheran negli anni '70 sotto un regime dispotico (sotto lo Sci\u00e0 Reza Pahlavi) prima e una democrazia teocratica (Komeini, ayatollah e pasdaran) dopo, passando per una rivoluzione, rogo di libri e Savak (polizia segreta) costata migliaia di giovani vite.\nUn esordio che, in verit\u00e0, ha alle spalle gi\u00e0 un racconto di successo, Un giorno da stella cadente, premiato ad un concorso per extra comunitari e pubblicato dalla casa editrice Fara di Santarcangelo di Romagna nel 1995. Gi\u00e0 qui il protagonista era l'alter-ego dell'autore: il bambino Al\u00ec. \u00abIn quel racconto - mi spiega Ziarati - il ragazzino faceva un viaggio in pullman per andare a trovare il nonno e assistere allo spettacolo di met\u00e0 agosto delle stelle cadenti\u00bb.\nParla in un perfetto italiano Ziarati; e dire che in molti ancora, al primo incontro, si chiedono se conosca la nostra lingua. Ma Ziarati in Italia, oltre alle scuole (liceo e universit\u00e0 al Politecnico di Torino, con dottorato) e agli amici, ha ormai una sua famiglia met\u00e0 italiana e met\u00e0 iraniana. Nell'81 la scelta dell'Italia fu dettata dalla presenza del fratello e della sorella medici tra i cervelli gi\u00e0 fuggiti dall'Iran. Fu grazie a loro se il seguito fu roseo per il ragazzo Hamid: dall'Iran, in quanto quindicenne e quindi appetibile come soldato, pot\u00e9 partire solo a condizione di non avere in tasca neanche un dollaro! In seguito anche il padre e la madre lasciarono l'Iran.\nNelle parole di Ziarati non c'\u00e8 nostalgia per una terra, ma forte appartenenza ad un popolo e a una cultura. Sembra che il ricordo della stessa possa bastare e addirittura sostituirla. In verit\u00e0 nella sua testimonianza si avverte piuttosto l'urgenza della fuga. In due occasioni infatti torn\u00f2 a casa, ma in entrambe il ritorno si tramut\u00f2 in una corsa contro il tempo per svolgere tutte le pratiche che gli permettessero di rientrare in Italia.\nCos\u00ec nel momento in cui, insieme alla moglie, Ziarati aspettava il suo primo figlio, il ricordo, l'appartenenza si sono tradotte in racconto su carta scritto in gran fretta nel modo pi\u00f9 classico: \u00abun quaderno e una matita. Ho impiegato quasi due anni - sorride Ziarati mentre ricorda - a ribattere quegli appunti riga per riga su computer. Quando sono ripartito in meno di due mesi ho scritto di getto Salam, Maman. Non \u00e8 un'architettura studiata quella che si incontra nel libro. Da subito ho sentito l'esigenza di occhi innocenti che raccontassero senza giudicare. E quando scrivevo avevo una vocina che mi narrava le cose. Io scrivevo, ma erano i personaggi a parlare\u00bb.\nOriginariamente intitolato L'oscuramento, il romanzo \u00e8 articolato lungo cinque capitoli di diversa lunghezza e tutti caratterizzati da un incipit-sogno: il sogno di Al\u00ec (voce narrante), il sogno della madre (maman Parvez), il sogno della sorella (Par\u00ec, gemella di Puyan), il sogno del padre (bab\u00e0 Parvaneh) e una sura del corano, il versetto 81: un monito alle turpi azioni umane sulla terra e relative infernali conseguenze.\nCome un piccolo Gian Burrasca, Al\u00ec si presenta al lettore con la disarmante ingenuit\u00e0 della sua et\u00e0. Tra pip\u00ec a letto e piatti rotti, la vergogna e la paura dei rimproveri materni, il suo ristretto universo si scontra con quello in corsa degli adulti, dettato da tutt'altre logiche: il lavoro, il rispetto degli orari, le tradizioni e i riti da onorare di cui Al\u00ec non comprende ancora la portata e le meccaniche. Cos\u00ec, a fatica, entriamo in un'altra cultura condotti per mano da chi ne sa meno di noi, ma ne \u00e8 gi\u00e0 segnato dall'imprinting originario. Seppure un po' annoiati dalle molte ripetizioni iniziali, scopriamo dopo le prime pagine che stiamo compiendo lo stesso cammino di apprendimento di Al\u00ec, con i suoi tempi, quelli veri di un bambino.\nLa caratterizzazione stessa del personaggio \u00e8 costruita in questo modo, per esperienza diretta, una strattonata o un ceffone materno, senza strane sofisticatezze. Le bricconate di Al\u00ec e dei suoi fratelli nei preparativi per il Noruz (il capodanno iraniano che coincide con il 21 marzo, l'inizio della primavera) sono la prima via d'accesso dentro una cultura scandita da preghiere e rituali fatti anche di colori, oggetti (l'haftsin il tavolo, le candele colorate, la boule con i pesci rossi), ricette (di pesce) e regali (eid\u00ec).\nL'intimo mondo e quello pubblico della scuola e della societ\u00e0 confluiscono in Al\u00ec in riflessioni e avvenimenti, intersecati con naturalezza perch\u00e9 direttamente vissuti. E cos\u00ec le chiacchiere che Al\u00ec scambia con i suoi fratelli pi\u00f9 grandi, con gli adulti o con qualche suo pari informato-sui-fatti: Babak, sono le fonti per la costruzione dello scenario della storia con la 's' maiuscola. L'immaginario del bambino Al\u00ec si confonde con un immaginario e un simbolismo pi\u00f9 vasti. \u00abIn Iran abbiamo una tradizione letteraria antichissima, fondamentalmente basata sulla poesia. Per cui per noi \u00e8 normale parlando procedere per metafore, proverbi, citazioni poetiche, rime. Una tradizione che non appartiene solo alla classe alta, ma largamente condivisa e praticata anche da chi non sa leggere, perch\u00e9 orale. \u00c8 un modo comune per confermare il proprio pensiero o semplicemente quello che stiamo dicendo\u00bb."}
{"id": "1413373", "revid": "1610933", "url": "https://it.wikipedia.org/wiki?curid=1413373", "title": "Orchetto comune", "text": ""}
{"id": "1413374", "revid": "827882", "url": "https://it.wikipedia.org/wiki?curid=1413374", "title": "Vorrei (Mariadele)", "text": "Vorrei \u00e8 il secondo album di Mariadele, pubblicato nel maggio 2000 dall'etichetta indipendente San Marino Performance.\nL'album \u00e8 stato anticipato nell'estate 1999 dal singolo \"Bellamica\" e ne sono stati estratti i singoli \"Vorrei\" (cover in italiano del brano \"I wish\" di Gabrielle), \"So ancora di te\", \"So ancora di te rmx\" , \"TVB\" e \"Deludermi mai\"\nNel 2001 ha vinto il \"Premio Titano\" per il miglior album al XII Festival di San Marino."}
{"id": "1413376", "revid": "767487", "url": "https://it.wikipedia.org/wiki?curid=1413376", "title": "Budacu de Jos", "text": "Budacu de Jos, in passato \"Budacu S\u0103sesc\", (in ungherese \"Sz\u00e1szbudak\", in tedesco \"Deutsch-Budak\") \u00e8 un comune della Romania di 3.135 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 5 villaggi: Budacu de Jos, Budu\u0219, Jelna, Monariu, Simione\u0219ti."}
{"id": "1413380", "revid": "339392", "url": "https://it.wikipedia.org/wiki?curid=1413380", "title": "Palazzetto dello Sport (Cagliari)", "text": ""}
{"id": "1413381", "revid": "1714743", "url": "https://it.wikipedia.org/wiki?curid=1413381", "title": "Filippino de' Medici", "text": "Biografia.\nNon tutte le fonti dell'epoca sono concordi sulla data di nascita di Filippino: il Tinghi per esempio nel suo diario di corte registra il 12 giugno. Mor\u00ec bambino all'et\u00e0 di quattro anni al Forte Belvedere."}
{"id": "1413390", "revid": "767487", "url": "https://it.wikipedia.org/wiki?curid=1413390", "title": "Bude\u0219ti (Bistri\u021ba-N\u0103s\u0103ud)", "text": "Bude\u0219ti (in ungherese \"Budatelke\", in tedesco \"Bodendorf\") \u00e8 un comune della Romania di 2.064 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 4 villaggi: Bude\u0219ti, Bude\u0219ti-F\u00eena\u021be, \u021aagu, \u021a\u0103g\u0219oru."}
{"id": "1413393", "revid": "2208340", "url": "https://it.wikipedia.org/wiki?curid=1413393", "title": "Yamagata", "text": " \u00e8 una citt\u00e0 del Giappone, capoluogo dell'omonima prefettura."}
{"id": "1413395", "revid": "90101", "url": "https://it.wikipedia.org/wiki?curid=1413395", "title": "Seconda stagione de I Griffin", "text": ""}
{"id": "1413396", "revid": "90101", "url": "https://it.wikipedia.org/wiki?curid=1413396", "title": "Terza stagione de I Griffin", "text": ""}
{"id": "1413398", "revid": "90101", "url": "https://it.wikipedia.org/wiki?curid=1413398", "title": "Quarta stagione de I Griffin", "text": ""}
{"id": "1413399", "revid": "268111", "url": "https://it.wikipedia.org/wiki?curid=1413399", "title": "Caianu", "text": ""}
{"id": "1413402", "revid": "1684799", "url": "https://it.wikipedia.org/wiki?curid=1413402", "title": "Yamagata (disambigua)", "text": ""}
{"id": "1413405", "revid": "767487", "url": "https://it.wikipedia.org/wiki?curid=1413405", "title": "C\u0103ianu Mic", "text": "C\u0103ianu Mic (ungherese \"Kisk\u00e1jon\") \u00e8 un comune della Romania di 4.045 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 4 villaggi: C\u0103ianu Mic, C\u0103ianu Mare, Ciceu-Poieni, Dobric."}
{"id": "1413408", "revid": "287204", "url": "https://it.wikipedia.org/wiki?curid=1413408", "title": "Caianu Mic", "text": ""}
{"id": "1413412", "revid": "118181010", "url": "https://it.wikipedia.org/wiki?curid=1413412", "title": "Pot\u00ebmkin (nave da battaglia)", "text": "La corazzata Pot\u00ebmkin-Tavri\u010deskij (, letteralmente \"Principe Pot\u00ebmkin di Tauride\") fu l'unica nave da battaglia della classe pluricalibro Pot\u00ebmkin, concepita per le attivit\u00e0 militari della Marina militare dell'impero russo nel Mar Nero. Deve il suo nome a Grigorij Aleksandrovi\u010d Pot\u00ebmkin, principe di Tauride, che sotto il regno di Caterina la Grande cre\u00f2 la flotta del Mar Nero.\nLa storia.\nLa nave venne costruita nel cantiere navale di Nikolaev dove lo scafo fu impostato nel settembre del 1898. Dopo il varo avvenuto il 26 agosto 1900, la nave venne trasportata a Sebastopoli per il completo allestimento. Le continue modifiche al progetto durante la costruzione, il fatto che la maggior parte del materiale dovette essere spedita da San Pietroburgo ed un incendio scoppiato nei locali macchine nel 1902, determinarono il ritardo nella messa in servizio della nave.\nDopo le prove in mare, iniziate nel 1903, la nave entr\u00f2 in servizio nel 1904 e divenne pienamente operativa solo nella primavera del 1905, assegnata nella flotta del Mar Nero presso la base navale di Odessa, entrando praticamente in servizio poco prima della fine della guerra russo-giapponese, alla quale la Flotta del Mar Nero non partecip\u00f2 direttamente. Gli esiti del conflitto e in particolare il disastro nella Battaglia di Tsushima ebbero una vasta risonanza creando dei malcontenti negli equipaggi della Marina Imperiale Russa.\nL'ammutinamento.\nIl 27 giugno 1905, mentre era alla fonda nell'isola di Tendra, in attesa di essere raggiunto dal resto della flotta per prendere parte ad una esercitazione, il suo equipaggio si ammutin\u00f2 in seguito al tentativo da parte del primo ufficiale Ippolit Giliarovskij di obbligare l'equipaggio a mangiare carne infestata dai vermi. Durante i disordini, gli ammutinati uccisero sette dei diciotto ufficiali, compreso Giliarovskij e il capitano Evgenij Golikov, e gli ufficiali superstiti vennero messi agli arresti, mentre tra gli insorti, il marinaio Grigorij Vakulen\u010duk a capo dell'ammutinamento, venne ferito mortalmente. I marinai della nave organizzarono a bordo una commissione, nominando loro portavoce il marinaio Afanasij Matju\u0161enko.\nL'equipaggio della silurante di scorta N. 267, che aveva portato la carne a bordo della nave alla fonda, segu\u00ec l'esempio dei marinai della corazzata. La nave ritorn\u00f2 ad Odessa issando la bandiera rossa ed appoggiando i disordini che nel frattempo erano scoppiati in citt\u00e0 e che si acuirono durante i funerali di Vakulen\u010duk. Durante questi disordini due colpi imprecisi, partiti dai cannoni da 152 mm della corazzata vennero indirizzati verso il palazzo dove erano riunite le autorit\u00e0 locali zariste.\nL'ammiragliato russo invi\u00f2 allora due squadroni di navi da battaglia col compito di riprendere la nave o di affondarla e quando la corazzata Pot\u00ebmkin, lasciata la base di Odessa punt\u00f2 sul gruppo da battaglia e lo scontro sembr\u00f2 inevitabile, i marinai delle navi zariste rifiutarono di fare fuoco, esternando la loro solidariet\u00e0 verso gli ammutinati e consentendo loro di passare indisturbati attraverso la flotta per dirigersi in mare aperto e scappare. Un'altra corazzata, la \"Georgij Pobiedonosec\", si un\u00ec ai ribelli e le due corazzate insieme alla silurante puntarono verso Sebastopoli; tuttavia, sulla corazzata \"Georgij Pobiedonosec\" le forze lealiste ebbero in seguito il sopravvento e la nave abbandon\u00f2 gli ammutinati.\nLa corazzata Pot\u00ebmkin dopo aver peregrinato a lungo nel Mar Nero, si diresse verso la Romania giungendo nel porto di Costanza dove le autorit\u00e0 negarono il permesso di attracco, sparando anche su un gruppo da sbarco della nave. Tra i membri dell'equipaggio che si erano recati a terra, molti trovarono rifugio clandestinamente in Romania. Tra coloro che vennero rimpatriati in Russia, una parte furono condannati a varie pene detentive, mentre taluni dei capi della rivolta finirono davanti alla corte marziale e alcuni di essi fucilati.\nTra i rivoltosi che avevano trovato rifugio in Romania, mischiandosi con la popolazione locale, c'era anche colui che era stato portavoce dei rivoltosi, Afanasij Matju\u0161enko, il quale nel giugno 1907 si trasfer\u00ec in Ucraina per svolgere attivit\u00e0 anarco-comunista nella citt\u00e0 di Odessa (allora appartenente alla Russia zarista). Il 30 luglio dello stesso anno venne arrestato a Nikolaev, processato da un tribunale militare, condannato a morte e giustiziato mediante impiccagione a Sebastopoli, il successivo 20 ottobre.\n\"Panteleimon\".\nAlla fine, la nave venne restituita alla Russia, e dopo il ritorno a Sebastopoli il 9 agosto 1905 per cancellare il ricordo della rivolta venne ribattezzata \"Panteleimon\". Il nome venne scelto per ricordare la data del ritorno in Russia che, secondo il calendario russo era il 27 luglio, giorno di San Pantaleone. La nave venne successivamente sottoposta a lavori di rifacimento nel 1910, nel 1915 e nel 1916. Nel corso del primo conflitto mondiale fu impiegata nel Mar Nero contro la flotta turca.\n\"Bore\u010d za Svobodu\".\nIn seguito alla Rivoluzione di febbraio, il 13 aprile 1917 riprese il nome originale \"Pot\u00ebmkin\", ma il successivo 11 maggio, il nome venne ancora cambiato in Bore\u010d za Svobodu (cirillico: \u0411\u043e\u0440\u0435\u0446 \u0437\u0430 \u0441\u0432\u043e\u0431\u043e\u0434\u0443) che in russo significa \"Combattente per la libert\u00e0\". Dopo la rivoluzione d'Ottobre il 29 dicembre 1917 venne incorporata nella Flotta Rossa degli operai e dei contadini (Russo: \u0420\u0430\u0431\u043e\u0447\u0435-\u041a\u0440\u0435\u0441\u0442\u044c\u044f\u043d\u0441\u043a\u0438\u0439 \u041a\u0440\u0430\u0441\u043d\u044b\u0439 \u0444\u043b\u043e\u0442, Rabo\u010de-Krest'janskij Krasnyj Flot o RKKF) e il 1\u00ba maggio 1918 venne catturata a Sebastopoli dagli occupanti tedeschi.\nDopo la sconfitta degli Imperi Centrali il 24 novembre dello stesso anno venne catturata dalle truppe anglo-francesi e tra il 22-24 aprile 1919 fu resa inutilizzabile dall'equipaggio dell'incrociatore inglese Calypso, che ne danneggi\u00f2 irreparabilmente le macchine, per evitare che cadesse in mano dell'Armata Rossa, la quale si avvicinava alla citt\u00e0 e che avrebbe conquistato il successivo 29 aprile. Durante la guerra civile russa, in seguito all'occupazione di Sebastopoli il successivo 24 giugno cadde nelle mani dell'Armata Bianca e, il 15 novembre 1920, quando i bolscevichi ripresero Sebastopoli, trovarono la nave all'ormeggio, danneggiata irreparabilmente e ne ordinarono la demolizione, che avvenne tra il 1922 ed il 1924, mentre la nave venne radiata il 21 novembre 1925.\nL'ammutinamento e la propaganda.\nL'episodio dell'ammutinamento \u00e8 stato il soggetto di un famoso film di Sergej Michajlovi\u010d \u0116jzen\u0161tejn, dal titolo \"La corazzata Pot\u00ebmkin\". Nonostante il fatto che per la maggior parte della sua attivit\u00e0 la nave avesse prestato servizio con il nome di Panteleimon, essa sarebbe stata per sempre ricordata con il suo nome originale, consacrato dall'iconografia sovietica e dall'intensa propaganda cinematografica.\nRiferimenti nella cultura di massa.\nOltre alla pellicola di \u0116jzen\u0161tejn, all'episodio dell'ammutinamento \u00e8 ispirato anche il brano musicale \"Pot\u00ebmkin\", scritto da Juri Camisasca e cantato da Milva."}
{"id": "1413413", "revid": "287204", "url": "https://it.wikipedia.org/wiki?curid=1413413", "title": "Art Imleach", "text": "Prese il potere uccidendo il suo predecessore, che aveva ucciso il padre di Art, G\u00edallchad. Regn\u00f2 12 o 22 anni prima di essere ucciso in battaglia dal figlio di G\u00edallchad, Nuadu Finn F\u00e1il. Il \"Lebor Gab\u00e1la \u00c9renn\" sincronizza il suo regno con quelli di Fraorte (665-633 a.C.) e Ciassare (625-585 a.C.) dei Medi. La cronologia di Goffredo Keating data il suo regno dal 777 al 755 a.C., mentre gli \"Annali dei Quattro Maestri\" dal 1014 al 1002 a.C."}
{"id": "1413415", "revid": "767487", "url": "https://it.wikipedia.org/wiki?curid=1413415", "title": "Cetate (Bistri\u021ba-N\u0103s\u0103ud)", "text": "Cetate \u00e8 un comune della Romania di 2.577 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 4 villaggi: Cetate, Orheiu Bistri\u021bei, Petri\u0219, Satu Nou."}
{"id": "1413419", "revid": "94647", "url": "https://it.wikipedia.org/wiki?curid=1413419", "title": "Smogmagica", "text": "Smogmagica \u00e8 un LP del complesso musicale italiano Le Orme. Fu inciso nel 1975 e segn\u00f2 una parentesi rock irripetuta nella carriera del complesso.\nIl disco.\nIl trio, dopo la pubblicazione del singolo \"Sera\", accolse nel suo organico il chitarrista Tolo Marton. A differenza dei precedenti, si tratta di un disco di impronta prettamente rock, dove le tastiere di Pagliuca si limitano a realizzare un accompagnamento tranquillo che possa creare stimoli e spazio al nuovo arrivato. Per incidere il disco, le Orme si recarono a Los Angeles spiegando che gli studi americani offrivano ottime garanzie per quanto riguarda la tecnica di registrazione.\nLa copertina del disco venne realizzata da Paul Whitehead.\nIl disco si apre con la sezione strumentale di \"Los Angeles\", dominata dalle dinamiche delle graffianti chitarre elettriche. Si tratta di un pezzo che, nel suo intermezzo cantato, racconta l'esperienza dell'arrivo del gruppo nella citt\u00e0 californiana. La coda strumentale utilizza melodie e temi sviluppati in parte dalle Orme prima dell'arrivo di Tolo Marton. Il singolo estratto, \"Amico di ieri\", ricorda pi\u00f9 chiaramente lo stile del complesso seguito nei dischi precedenti. In tutto l'album si alternano con una certa regolarit\u00e0 delle fasi in cui emerge la netta preponderanza artistica di Marton ad altre, pi\u00f9 chiaramente sotto la regia del nucleo storico del complesso, quindi del resto dell'organico.\nSi tratt\u00f2 di una produzione a cui il produttore Gian Piero Reverberi non era necessariamente abituato. Resta il fatto che - almeno per il momento - quella di \"Smogmagica\" sarebbe rimasta (salvo poche eccezioni) l'ultima collaborazione tra Reverberi e le Orme. \n\u00c8 evidente che presto le Orme hanno in parte rinnegato la soluzione decisamente rock fatta per questo disco. Infatti, i brani che hanno continuato a pubblicare in antologie sono principalmente \"Amico di ieri\", il singolo, e \"Immensa distesa\": in entrambi i pezzi la melodia principale non viene adagiata su un graffiante tappeto di chitarre elettriche (come invece avviene nella maggior parte delle canzoni di \"Smogmagica\"). Del resto, Aldo Tagliapietra ha dichiarato che \u00e8 questo il lavoro delle Orme del quale si sente meno orgoglioso, nonostante i buoni risultati raggiunti con i primi due pezzi, \"Los Angeles\" ed \"Amico di ieri\".\nTracce.\nTesti e musiche di Pagliuca e Tagliapietra."}
{"id": "1413422", "revid": "408977", "url": "https://it.wikipedia.org/wiki?curid=1413422", "title": "Gandrayda", "text": ""}
{"id": "1413424", "revid": "287204", "url": "https://it.wikipedia.org/wiki?curid=1413424", "title": "Nuadu Finn F\u00e1il", "text": "Prese il potere uccidendo il suo predecessore, che aveva ucciso il padre di Nuadu, Art Imlech. Il \"Lebor Gab\u00e1la \u00c9renn\" dice che regn\u00f2 per 60 o 40 anni (Geoffrey Keating dice 20, gli \"Annali dei Quattro Maestri\" 40) prima di essere ucciso dal figlio di Art, Bres R\u00ed. Il \"Lebor Gab\u00e1la\" sincronizza il suo regno con quello di Ciassare dei Medi (625-585 a.C.). Geoffrey Keating data il suo regno dal 755 al 735 a.C., mentre gli \"Annali dei Quattro Maestri\" dal 1002 al 962 a.C."}
{"id": "1413433", "revid": "1408685", "url": "https://it.wikipedia.org/wiki?curid=1413433", "title": "Aposa", "text": "L'\u00c0posa (\"Avv\u1e61a\" in dialetto bolognese) \u00e8 un torrente che attraversa la citt\u00e0 di Bologna.\nOrigine del nome.\nDefinito \"Apoxa\" o \"Aposa\" in latino medievale, \"Avosa\" o \"Veza\" in volgare, \"Avesa\" in italiano e \"Av\u1e61a\" (o \"Avv\u1e61a\") in dialetto bolognese, il torrente Aposa presenta un idronimo di origine indoeuropea attestato in varie zone dell'Italia settentrionale, della Francia, Germania e della penisola balcanica.&lt;br&gt;\nLa leggenda vuole che la lezione anteriore \"Avesa\" fosse il nome attribuito al torrente dall'etrusco Fero a ricordare l'amante Aposa, principessa dei Galli Boi (che insieme agli Etruschi abitavano la citt\u00e0 in et\u00e0 preromana), annegata nelle acque del torrente per raggiungere l'amato.&lt;br&gt;\nAncor oggi il nome dell'Aposa ricorre in toponimi come \"via Valdaposa\", \"via Avesella\" o \"via Aposazza\", a conferma del fondamentale valore che le acque hanno avuto in passato per la citt\u00e0 di Bologna.\nCorso.\nIl corso di tale torrente \u00e8 di circa 10 chilometri e la sua sorgente \u00e8 presso Roncrio, localit\u00e0 collinare ai margini del territorio comunale bolognese.\nL'attuale tracciato urbano dell'Aposa coincide con l'alveo naturale. Dalla sorgente scende scoperto fino all'area urbana di Bologna e prosegue, interrato, nei pressi di Via Bellombra, sino a raggiungere il centro storico della citt\u00e0 fra Porta Castiglione e Porta San Mamolo, dove un serraglio medievale ne testimonia l'antico passaggio. Continua il proprio corso, ancora sotterraneo, passando attraverso l'area pi\u00f9 antica della citt\u00e0 e lambendo le due torri, presso le quali l'antica Via Emilia romana, ora interrata, scavalca il torrente con un ponte oggi ancora in parte esistente, bench\u00e9 sotterraneo. Prosegue verso nord fino a confluire, sempre nel centro storico della citt\u00e0, all'altezza di via Irnerio, con il canale delle Moline, canale artificiale derivato dal canale di Reno, uno dei tanti canali costituenti il complesso sistema di acque sotterranee della citt\u00e0, a sua volta confluente nel Canale Navile, che nella periferia nord della citt\u00e0 raccoglie tutte le acque urbane.\nStoria.\nIl torrente Aposa \u00e8 particolarmente importante dal punto di vista storico, perch\u00e9 \u00e8 l'unico corso d'acqua che naturalmente passa per il territorio di Bologna e pare che proprio sulle sue sponde sia sorta l'etrusca \"Felsina\" nel VI secolo a.C., da cui poi si \u00e8 sviluppata la romana \"Bononia\". Nel II secolo a.C. il corso del torrente fu deviato artificialmente a monte dell'abitato, creando un secondo ramo verso occidente (presso l'attuale via Val d'Aposa e via Galliera), per poi essere riportato interamente nell'alveo orientale nella seconda met\u00e0 del I secolo a.C., in concomitanza con la costruzione del sistema fognario. Nell'alto medioevo l'Aposa fu nuovamente sdoppiato in due rami a scopo difensivo, riattivando l'antica fossa occidentale, la quale cadde poi nuovamente in disuso.\nRiscoperta.\nA partire dal 1995 l'Aposa \u00e8 stato soggetto a riscoperta e riqualificazione principalmente dovute al progetto di separazione delle acque meteoriche dagli scarichi urbani, fino ad allora confluenti nelle medesime arterie. Da allora l'Aposa \u00e8 caratterizzato da una portata d'acqua minima che per\u00f2, come accade di norma per i corsi d'acqua passanti per terreni fortemente antropizzati o pressoch\u00e9 totalmente cementificati come le citt\u00e0, pu\u00f2 aumentare immensamente in caso di periodi di pioggia. Nell'anno 2000 (sempre in seguito ai lavori tardonovecenteschi) parte del corso del torrente (circa cinquecento metri da Piazza Minghetti a Piazza San Martino) \u00e8 stata resa accessibile ed \u00e8 stata attrezzata per visite guidate e per fungere da teatro di spettacoli solitamente legati alle acque bolognesi; il tutto inserito in un pi\u00f9 vasto progetto di recupero e riqualificazione delle acque della citt\u00e0, oggi in parte gestito dall'Associazione Amici delle Acque."}
{"id": "1413438", "revid": "125842082", "url": "https://it.wikipedia.org/wiki?curid=1413438", "title": "Ferdinando d'Asburgo (1571-1578)", "text": "La successione.\nFu il secondo figlio maschio per Filippo dopo don Carlos, avuto dalla prima moglie Maria Emanuela d'Aviz. Quando Ferdinando nacque, nel 1571, il fratello maggiore, mentalmente instabile e inadatto al governo, era comunque morto gi\u00e0 da tre anni.\nPer Filippo la malattia e la morte del primogenito erano state fonti di grande preoccupazione per quanto riguardava la successione. Dopo don Carlos, infatti, non aveva avuto altri figli maschi, ma solo due femmine dalla terza moglie Elisabetta di Valois, morta poi di parto come Maria Emanuela (la seconda moglie Maria I d'Inghilterra era morta senza figli): Isabella Clara Eugenia e Caterina Michela.\nPer ringraziare quindi la volont\u00e0 divina per il dono ricevuto di un erede maschio furono liberati dei prigionieri; inoltre venne commissionato al Tiziano un quadro (la cosiddetta \"Offerta di Filippo II\").\nL'affetto paterno.\nDopo Ferdinando nacquero altri tre figli: nel 1573 Carlos Lorenzo, nel 1575 Diego e nel 1578 Filippo.\nImpegni di governo, ma anche consuetudini dell'epoca, facevano s\u00ec che i figli vivessero e crescessero lontano dai propri genitori. Inoltre la consapevolezza dell'altissimo tasso di mortalit\u00e0 infantile dell'epoca creava una sorta di indifferenza nei confronti di creature tanto fragili.\nFilippo era comunque solito comprare bambole, soldatini e giocattoli ai figli; nel periodo di permanenza in Portogallo tra il 1581-82 inviava regolarmente lettere (tuttora conservate) alle figlie pi\u00f9 grandi per informarsi sulla salute e sull'educazione dei pi\u00f9 piccoli. Quando torn\u00f2 dal Portogallo riport\u00f2 inoltre canditi e marmellate.\nNel 1575, al culmine della crisi finanziaria che port\u00f2 successivamente il re a dichiarare bancarotta, mor\u00ec Carlo Lorenzo e, nell'apprendere la notizia, la regina diede alla luce prematuramente il suo terzo figlio, Diego.\nLa malattia.\nNell'estate del 1575, mentre si trovava nella villa di Galapagar, Ferdinando si ammal\u00f2 gravemente di dissenteria. I medici non si trovarono d'accordo sulle cure migliori da somministrare e il re, che si trovava a Madrid e si teneva costantemente aggiornato sulle sue condizioni, consigli\u00f2 di far mangiare al figlio delle \"tortillas\".\nLentamente si riebbe, ma poi si riammal\u00f2 tre anni dopo e mor\u00ec prima di compiere sette anni.\nIl titolo di principe delle Asturie pass\u00f2 quindi al fratello minore Diego, che per\u00f2 qualche anno dopo mor\u00ec di vaiolo. Dopo la morte di Ferdinando, i genitori ebbero una bambina, Maria, che mor\u00ec a tre anni.\nRiusc\u00ec alla fine a superare l'infanzia e a succedere al padre il fratello pi\u00f9 piccolo di Ferdinando, col nome di Filippo III di Spagna."}
{"id": "1413439", "revid": "287204", "url": "https://it.wikipedia.org/wiki?curid=1413439", "title": "Bres R\u00ed", "text": "Prese il potere uccidendo il suo predecessore, che aveva ucciso il padre di Bres, Nuadu Finn F\u00e1il. Regn\u00f2 nove anni e combatt\u00e9 molte battaglie contro i Fomoriani prima di essere ucciso a Carn Conluain da Eochu Apthach. Il \"Lebor Gab\u00e1la \u00c9renn\" sincronizza il suo regno con quelli di Nabucodonosor II di Babilonia (605-562 a.C.), Cambise II di Persia (morto nel 522 a.C.) e Ciassare dei Medi (625-585 a.C.) Goffredo Keating data il suo regno dal 735 al 726 a.C., mentre gli \"Annali dei Quattro Maestri\" dal 962 al 953 a.C."}
{"id": "1413440", "revid": "1543377", "url": "https://it.wikipedia.org/wiki?curid=1413440", "title": "XIII Giochi dei piccoli stati d'Europa", "text": "I XIII Giochi dei piccoli stati d'Europa si svolsero a Cipro dal 1 al 6 giugno 2009.\nProgramma.\nLogo.\nIl Logo dei Giochi dei piccoli stati d'Europa del 2009 rappresenta la nave di Kyrenia stilizzata. I resti di questa nave sono forse i pi\u00f9 antichi e miglior conservati reperti archeologici riguardanti una nave commerciale. Gli archeologi hanno scoperto questi reperti sul fondo del mare di Kyrenia nel 1965 e ora sono conservati all'interno del castello della cittadina cipriota.\nTrasportando merci per il Mediterraneo queste navi contribuivano non solo allo sviluppo commerciale all'interno del \"Mare Nostrum\" ma aiutavano anche gli scambi culturali e di idee fra i vari popoli che ne abitavano le coste.\nQuesto simbolo \u00e8 stato scelto come rappresentativo della storia, della cultura e del senso patriottico di Cipro ed \u00e8 rappresentato anche sulle monete da 10, 20 e 50 centesimi di euro cipriote.\nI Giochi.\nSport.\nIl programma sportivo della manifestazione comprese le seguenti discipline sportive:"}
{"id": "1413441", "revid": "247222", "url": "https://it.wikipedia.org/wiki?curid=1413441", "title": "Ex-Otago", "text": "Gli Ex-Otago sono un gruppo musicale indie pop italiano formatosi a Genova nel 2002.\nStoria del gruppo.\nGli Ex-Otago si formano a Genova nel 2002 come trio acustico inizialmente composto da Maurizio Carucci, Alberto Argentesi e Simone Bertuccini. Con questa formazione pubblicano l'album \"The Chestnuts Time\" per l'etichetta indipendente romana Vurt. Il disco \u00e8 pubblicato in 500 copie, per poi essere ristampato sull'onda del successo.\nNel 2004 si unisce al gruppo anche un batterista, Simone Fallani. Il gruppo firma un nuovo contratto con l'etichetta friulana Riotmaker Records con la quale pubblica prima il singolo \"Giorni vacanzieri\" (all'interno della compilation \"A Medium Party\") e poi, nel maggio del 2007, il secondo album \"Tanti saluti\", prodotto da Fresco, che ottiene un buon riscontro di critica e pubblico.\nNel 2008 partecipano all'album \"Post remixes Vol. 1\", una raccolta dei pi\u00f9 famosi brani dance anni novanta remixati dai pi\u00f9 importanti gruppi indie italiani: gli Ex-Otago interpretano \"The Rhythm of the Night\" di Corona. Nell'agosto del 2009 gli Ex-Otago si recano a Bergen in Norvegia per registrare il nuovo album, con il supporto di Davide Bertolini (produttore dei Kings of Convenience). Da settembre dello stesso anno, Alberto Argentesi \u00e8 ospite fisso del programma Chiambretti Night, dove interpreta il \"Coniglio Rapper\".\nNel gennaio del 2010 esce la canzone \"Marco corre\" dedicata all'atleta Marco Olmo: \u00e8 l'anticipazione del nuovo album chiamato \"Mezze stagioni\", pubblicato successivamente il 21 marzo 2011.\nIl 2 novembre 2012 la band annuncia l'uscita dal gruppo di Alberto \"Pernazza\" Argentesi, che per\u00f2 suoner\u00e0 con loro fino a fine anno.\nIl 25 febbraio 2014 viene pubblicato il singolo \"Foglie al vento\", che ha anticipato l'album \"In capo al mondo\", uscito l'11 marzo e nel quale la band ha abbandonato quasi del tutto i suoni pi\u00f9 elettronici a favore di strumenti di legno come il charango, la chitarra classica e l'Harmonium indiano. Il gruppo comunica anche l'uscita di un libro di parole ed immagini dal titolo \"Burrasca\" (edito da Habanero Edizioni) nel quale si raccontano le vicende ed i pensieri sorti in questi ultimi tempi dalla band ligure.\nIl 9 marzo 2016 Gabriele \"Bacci\" Floris annuncia l'uscita dal gruppo. Il 21 dello stesso mese esce \"Cinghiali incazzati\", il primo singolo estratto dall'album \"Marassi\", prodotto da INRI e Garrincha Dischi in uscita il 21 ottobre. Il 21 giugno esce \"I giovani d'oggi\" secondo estratto dall'album \"Marassi\". L'album vede la partecipazione di Matteo Cantaluppi in qualit\u00e0 di produttore artistico e sound engineer.\nIl 13 gennaio 2017 esce \"Gli occhi della Luna\", singolo che vede la partecipazione di Jake La Furia, prodotto da INRI e Garrincha Dischi.\nIl 17 maggio 2018 viene pubblicato il singolo \"Tutto bene\", che anticipa l'uscita del sesto album \"Corochinato\", distribuito da Polydor/Universal Music Italia. Il 26 ottobre esce anche il singolo \"Questa notte\", prodotto da Garrincha Dischi e INRI, ed il 6 novembre ne viene pubblicato il video su Youtube. La band ha annunciato le date per il prossimo \"Cosa fai questa notte? Tour 2019:\" il debutto sar\u00e0 a Torino al teatro della Concordia il prossimo 30 marzo.\nNel 2019 partecipano al 69\u00ba Festival di Sanremo con il brano \"Solo una canzone\", classificandosi al 13\u00ba posto. Il singolo ha anticipato il sesto album in studio \"Corochinato\", uscito l'8 febbraio. Nella serata dei duetti hanno cantato insieme a Jack Savoretti. A febbraio dello stesso anno, in occasione del SeeYouSound 2019 a Torino, \u00e8 stato presentato il documentario \"Ex-Otago - Siamo come Genova\", che narra il rapporto tra il gruppo e la citt\u00e0 di Genova."}
{"id": "1413444", "revid": "49022", "url": "https://it.wikipedia.org/wiki?curid=1413444", "title": "Art Imlech", "text": ""}
{"id": "1413456", "revid": "1305772", "url": "https://it.wikipedia.org/wiki?curid=1413456", "title": "Hallmark", "text": "Hallmark in lingua inglese significa marchio ufficiale di qualit\u00e0 per metalli preziosi. Il termine pu\u00f2 riferirsi anche a:"}
{"id": "1413457", "revid": "254401", "url": "https://it.wikipedia.org/wiki?curid=1413457", "title": "Lazzaro Tavarone", "text": "Fu specialista in affreschi e combin\u00f2 un proprio gusto anticonformista con la tradizione manierista dell'epoca in cui si trov\u00f2 ad operare, il Seicento.\nBiografia.\nDiscepolo di Luca Cambiaso, nel 1583 si rec\u00f2 con questi in Spagna a lavorare per Filippo II.\nAlla morte del maestro, avvenuta nel 1585, lavor\u00f2 agli appartamenti reali dell'Escorial (affreschi della \"Sala de las Batallas\") insieme a Orazio, figlio del Cambiaso, a Fabrizio Castello e a Nicola Granello.\nGiulio Spinola, in quel tempo ambasciatore presso Filippo II, gli chiese di realizzare la decorazione (1592) di Palazzo Spinola in Strada Nuova.\nFu poi Gianandrea Doria, da lui conosciuto a Madrid, che gli commission\u00f2 la decorazione a fresco della villa di Pegli, gi\u00e0 appartenente ad Adamo Centurione, ereditata nel 1590.\nTra il 1606 e il 1608 decor\u00f2 la facciata a mare del Palazzo San Giorgio, con una complessa iconografia imposta dai committenti.\nAlla fine del primo decennio del Seicento iniziarono per lui le committenze religiose: nel 1612 dipinse gli affreschi della volta del nuovo presbiterio della basilica di Santa Maria delle Vigne: la \"Gloria di Maria\", lo \"Sposalizio della Vergine\", e la \"Circoncisione\". Questi affreschi attestano un suo distacco dallo stile del Cambiaso, attraverso l'uso di inserti figurativi realistici e l'accentuazione degli elementi narrativi.\nNel 1614 realizz\u00f2 ad Albaro la decorazione della Villa Paradiso di Giacomo Saluzzo; tale ciclo, molto apprezzato nell'opera del Soprani, presenta un programma decorativo ricco di figure allegoriche e denso di implicazioni concettuali, che si possono riscontrare ad esempio nella volta del salone con Alessandro Farnese alla conquista di Anversa.\n\u00c8 controversa la datazione del ciclo di affreschi di soggetto colombiano del palazzo di Francesco de Ferrari (oggi Palazzo Belimbau) di fronte alla basilica della Santissima Annunziata del Vastato.\n\u00c8 poi del 1615 il ciclo del palazzo Nicola Grimaldi in vico San Luca. A tale opera fece seguito la decorazione dei saloni dei due piani nobili del Palazzo Spinola di Pellicceria, eseguita su commissione del primo proprietario Francesco Grimaldi Cavalleroni.\nFurono eseguiti nel 1622 due affreschi nella cattedrale di San Lorenzo: nel catino absidale, il \"Giudizio di san Lorenzo martire\", dove il santo che indica al prefetto Valeriano i poveri e nella volta del presbiterio, il \"Martirio di san Lorenzo\".\nNel 1626 realizz\u00f2 un grande affresco con l'Ultima Cena nell'Ospedale di Pammatone, che al momento della demolizione dello stesso fu staccato e collocato nella navata destra della cattedrale di San Lorenzo.\nTra il 1627 e il 1634 fu attivo, anche se stancamente, nell'oratorio della Confraternita dei Santi Nazario e Celso di Multedo, in forza di un impegno assunto nel 1604.\nIn passato gli venne attribuita una \"Madonna del Carmine e i Santi Lorenzo e Giovanni Battista\", conservata nella basilica di Santa Maria di Nazareth a Sestri Levante, ma un restauro ha rivelato la firma di Francesco Merano (1619-1657).\nLa data della morte \u00e8 posta dal Soprani nel 1641. Probabilmente, per\u00f2, \u00e8 da anticipare al 1640: infatti nel marzo di quell'anno fece il suo ultimo testamento in favore della nipote. Sembra poi che il 26 novembre 1640 fosse gi\u00e0 morto, perch\u00e9 i suoi esecutori testamentari chiedono una proroga di sei mesi per la vendita della sua casa."}
{"id": "1413459", "revid": "1355461", "url": "https://it.wikipedia.org/wiki?curid=1413459", "title": "Breinigerberg", "text": "Breinigerberg \u00e8 uno dei 17 distretti e villaggi appartenenti alla citt\u00e0 di Stolberg, che \u00e8 una delle principali citt\u00e0 della regione urbana di Aquisgrana, nel Distretto governativo (\"Regierungbezirk\") di Colonia. Secondo un censimento del 31 dicembre 2005, il paese aveva 971 abitanti.\nGeografia fisica.\nIl paese sorge sulla strada statale L12, che vi passa in centro e collega il paese in direzione ovest a Breinig e in direzione est a Nachtigaellchen, che \u00e8 ad ovest di Mausbach.\nNella parte orientale del Breinigerberg si trova la foresta di Stolberg (Compresa nel \"Naturpark Nordeifel\") e la riserva naturale Schlangenberg, famosa per la presenza minerale di calamina. La collina Schlangenberg si trova a 276 m s.l.m. e nei pressi sorge l'ex miniera di Breinigerberg. Nomi come Bleiweg, che significa \"Cammino di piombo\", danno un accenno alla storia del paese. La calamina della miniera di Breinigerberg venne utilizzata esclusivamente a Stolberg per la produzione di ottone.\nStoria.\nLa storia di Breinigerberg risale all'epoca romana. Nel villaggio sono stare reperite 25 monete datate tra il 100 a.C. e il 92/93 d.C., nonch\u00e9 resti di un insediamento romano. La presenza di edifici di artigiani hanno ulteriormente dimostrato la presenza romana in questa regione nell'epoca a cavallo tra gli anni 100 e 400 d.C.\nIn un edificio della ex Junior High School (chiuso nel 1988), \u00e8 stato creato un centro informazioni sulla riserva naturale dello Schlangenberg fondata dalla societ\u00e0 \"Eifel und Heimatverein Breinig\". Esso \u00e8 aperto al pubblico e presenta informazioni dettagliate sui particolari della flora e della fauna della regione dello Schlangenberg. Nel centro sono inoltre esposti gli strumenti utilizzati nelle miniere di Breinigerberg.\nCaratteristiche.\nA nord ed a sud Breinigerberg vi sono ulteriori riserve naturali come la riserva naturale Brockenberg o Baerenstein. La maggior parte di esse furono ex cave di gesso.\nBreinigerberg ha due campi sportivi utilizzati dalla locale squadra di calcio, l'FC. Breinigerberg. L'ex Junior High School \u00e8 anche usata come un centro sociale giovanile.\nUno dei principali eventi locali \u00e8 il \"funfair\", che si tiene una settimana dopo la Pentecoste cristiana."}
{"id": "1413463", "revid": "599013", "url": "https://it.wikipedia.org/wiki?curid=1413463", "title": "G\u012bm", "text": ""}
{"id": "1413464", "revid": "767487", "url": "https://it.wikipedia.org/wiki?curid=1413464", "title": "\u1e24\u0101\u02be", "text": " ( ) \u00e8 la sesta lettera dell'alfabeto arabo. Secondo la numerazione abjad questa lettera corrisponde al numero 8.\nOrigine.\nQuesta lettera deriva secondo alcuni da dell'alfabeto nabateo, secondo altri da \u071a dell'alfabeto siriaco. In ogni caso deriva da \"heht\" dell'alfabeto aramaico (), che nacque dalla \"heth\" dell'alfabeto fenicio (), generata dalla \"het\" dell'alfabeto proto-cananeo ().\nFonetica.\nFoneticamente corrisponde alla fricativa faringale sorda (). Per la sua particolarit\u00e0 e relativa difficolt\u00e0 di pronuncia \u00e8 uno shibboleth.\nScrittura e traslitterazione.\nGraficamente \u00e8 molto simile alla lettera , da cui differisce esclusivamente per la mancanza del punto al di sotto del grafema.\n viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente associata a \u1e25. Pi\u00f9 raramente a \u0127.\nSintassi.\n \u00e8 una lettera lunare. Ci\u00f2 significa che quando le si antepone l'articolo determinativo esso non subir\u00e0 alcuna modifica.\nAd esempio \u062d\u0630\u0627\u0621 (\"\u1e25i\u1e0f\u0101\u2019\", scarpa) diventa \u0627\u0644\u062d\u0630\u0627\u0621 (\"al-\u1e25i\u1e0f\u0101\u2019\", la scarpa), che si pronuncia ."}
{"id": "1413466", "revid": "56378", "url": "https://it.wikipedia.org/wiki?curid=1413466", "title": "H\u0101a", "text": ""}
{"id": "1413471", "revid": "339392", "url": "https://it.wikipedia.org/wiki?curid=1413471", "title": "T\u0101a", "text": ""}
{"id": "1413473", "revid": "339392", "url": "https://it.wikipedia.org/wiki?curid=1413473", "title": "B\u0101a", "text": ""}
{"id": "1413475", "revid": "767487", "url": "https://it.wikipedia.org/wiki?curid=1413475", "title": "Darby O'Gill e il re dei folletti", "text": "Darby O'Gill e il re dei folletti (\"Darby O'Gill and the Little People\") \u00e8 un film del 1959, prodotto da Walt Disney e diretto da Robert Stevenson (che successivamente diresse le produzioni Disney \"Mary Poppins\" e \"Pomi d'ottone e manici di scopa\") e ispirato alle storie di H.T. Kavanagh.\nIl film \u00e8 stato distribuito negli Stati Uniti dalla Buena Vista Distribution il 26 giugno 1959.\nTrama.\nLa storia \u00e8 ambientata nell'Irlanda del XIX secolo. Darby O'Gill, anziano custode di una tenuta signorile, sta per perdere il posto di lavoro a causa della sua et\u00e0. A sostituirlo arriva da Dublino il giovane e aitante Michael McBride. Il vecchio Darby \u00e8 ossessionato dai folletti che abitano la collina vicina ed in particolare dal loro re Brian, che riuscir\u00e0 a catturare con un ingegnoso stratagemma allo scopo di farsi esaudire tre desideri.\nDarby sacrificher\u00e0 per\u00f2 i suoi desideri per il bene della figlia Kathy e verr\u00e0 salvato da morte certa dal re Brian, diventato intanto suo amico. Alla fine la bella Kathy e il giovane Michael si innamorano.\nProduzione.\nIl film fu girato negli studi di Hollywood, in Irlanda e anche a Burbank, in California, nel ranch personale di Walt Disney.\nDistribuzione italiana.\nIl film non \u00e8 mai stato distribuito nel circuito cinematografico italiano, ma fu trasmesso in prima serata su Rai 1 il 21 aprile 1988 (il film era stato appositamente doppiato un anno prima). Nell'edizione italiana ci sono degli errori di traduzione: per esempio, \"il Banshee\" (che in realt\u00e0 dovrebbe essere femminile) \u00e8 usato anche per indicare il cocchiere del \"cocchio della morte\" (che dovrebbe essere il Dullahan).\nAccoglienza.\nA. H. Weiler del \"New York Times\" ha elogiato il cast, ma ha descritto Connery come \"semplicemente alto, cupo e bello\" e ha definito il film un \"intruglio straordinariamente affascinante di grandi storie gaeliche standard, fantasia e romanticismo\". \"Variety\" ha definito il film un \"gioioso fantasy gaelico\" con \"produzione accuratamente meticolosa\" e \"un gioiello\" di una prestazione di Sharpe, sebbene Connery sia stato definito \"artificiale\" e \"l'anello pi\u00f9 debole nella direzione altrimenti distinta di Robert Stevenson\". Charles Stinson del \"Los Angeles Times\" ha scritto: \"Essendo un prodotto Disney, \u00e8 un lavoro tecnicamente perfetto come si pu\u00f2 avere; il Technicolor, le riprese, gli effetti speciali, la musica irlandese e tutto quanto \u00e8 una ricca festa per gli occhi e l'orecchio di chiunque\". Il \"Monthly Film Bulletin\" ha definito gli effetti speciali \"rappresentati in modo brillante\" ma ha sostenuto che \"tutti i tentativi di fascino irlandese sembrano piuttosto sintetici, un'eccezione degna di nota \u00e8 l'interpretazione di Jimmy O'Dea, che rende il personaggio di Re Brian il folletto pi\u00f9 simpatico e seducente che sia mai apparso sullo schermo.\nLeonard Maltin elogia il film nel suo libro \"The Disney Films\", definendolo \"non solo uno dei migliori film della Disney, ma \u00e8 [anche] certamente una delle migliori fantasie mai rese in pellicola\". In un articolo successivo ha incluso il lungometraggio in una lista degli eccezionali film Disney meno conosciuti.\nIl film ha una valutazione del 100% su Rotten Tomatoes basata su 15 recensioni, con un voto medio di 7 su 10.\nMunro ha vinto il Golden Globe nel 1960 come Nuova star dell'anno per la sua interpretazione nel film.\nLa canzone \"My Pretty Irish Girl\", cantata da Sean Connery e Janet Munro, vendette un gran numero di dischi solo nel 1959."}
{"id": "1413477", "revid": "767487", "url": "https://it.wikipedia.org/wiki?curid=1413477", "title": "Kh\u0101\u02be", "text": ", o kh\u0101\u02be ( ) \u00e8 la settima lettera dell'alfabeto arabo. Nella numerazione abjad essa assumeva il valore di 600.\nOrigine.\n \u00e8 una delle sei lettere dell'alfabeto arabo che rappresentano delle versioni diverse di altre lettere. Questo fu dovuto al fatto che le 22 lettere originarie (derivanti dagli alfabeti nabateo o siriaco, a seconda delle interpretazioni) non erano sufficienti a rappresentare tutti i fonemi della parlata araba.\nEssa rappresenta una diversa versione della lettera .\nFonetica.\nFoneticamente corrisponde alla fricativa velare sorda (). Sia graficamente che foneticamente deriva direttamente dalla lettera , di cui \u00e8 una variante.\nScrittura e traslitterazione.\n viene scritta in varie forme in funzione della sua posizione all'interno di una parola:\nNella traslitterazione dall'arabo scientifica \u00e8 traslitterata \"\u1e2b\", ma si trova comunemente anche come \"kh\".\nSintassi.\n \u00e8 una lettera lunare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 alif-l\u0101m, \"al\"), esso non subir\u00e0 alcuna modifica e la si raddoppier\u00e0, assumendo il segno del \"tashd\u012bd\"."}
{"id": "1413478", "revid": "599013", "url": "https://it.wikipedia.org/wiki?curid=1413478", "title": "Kh\u0101", "text": ""}
{"id": "1413480", "revid": "110157", "url": "https://it.wikipedia.org/wiki?curid=1413480", "title": "Comond\u00fa", "text": "Comond\u00fa \u00e8 uno dei 5 comuni dello stato della Bassa California del Sud, Messico; si estende per un'area di 33.092\u00a0km\u00b2 con una popolazione di 63.830 abitanti secondo il censimento del 2005. Confina a nord con il comune di Muleg\u00e9, a est con il comune di Loreto e con il Golfo di California,a sud con comune di La Paz e a ovest con l'Oceano Pacifico."}
{"id": "1413482", "revid": "122810818", "url": "https://it.wikipedia.org/wiki?curid=1413482", "title": "Doc Martin", "text": "Doc Martin \u00e8 una serie televisiva britannica trasmessa in Italia prima da Hallmark Channel, dal 9 settembre 2007 (stagioni 1-3), poi da Rai 3, dal 31 maggio 2010 (stagioni 1-4). Rai 3 ha in seguito mandato in onda le stagioni sino alla nona. Nel 2022 \u00e8 attesa in UK la decima e ultima stagione.\nLa serie \u00e8 girata a Port Isaac e nei dintorni, in Cornovaglia, ed \u00e8 basata sui film TV del 2003 \"Doc Martin\" e \"Doc Martin and the Legend of the Cloutie\" sempre interpretati da Martin Clunes ma con un altro personaggio, il dottor Martin Bamford.\nTrama.\nDopo una brillante carriera da chirurgo vascolare a Londra all'Imperial College of London, Doc Martin (Martin Clunes) \u00e8 dovuto tornare sui propri passi accettando un incarico di medico generico a Portwenn (Port Isaac), uno sperduto villaggio di pescatori e fattorie, nel nord della Cornovaglia, dove da bambino ha trascorso le estati a casa dell'amata zia Joan Norton. Il motivo \u00e8 legato a una sovraesposizione al sangue che gli ha causato una fobia (l'emofobia) non controllabile e che, puntualmente, gli provoca non pochi problemi. \nDoc Martin Ellingham \u00e8 un uomo di mezza et\u00e0 (presumibilmente nato tra il 1958 e 1961), che ha costantemente un aspetto serio e impettito. Indossa nient'altro che eleganti abiti completi, di vari colori, rigorosamente con giacche monopetto a tre bottoni, e porta la sua borsa in cuoio nera da medico ovunque vada, anche durante il tempo libero. Vive dal 2004 in un piccolo cottage al 22 di Manor Road a Portwenn, nel tempo libero legge il Lancet e altre pubblicazioni di medicina, \u00e8 inoltre un grande appassionato di orologi da polso e da tavolo, tanto che in pi\u00f9 di un'occasione lo si vede (come nella prima puntata della prima serie), smontare e aggiustarne i movimenti. Doc Martin indossa al polso sinistro un vecchio Roamer Anfibio 17 Jewel Swiss Made a carica manuale (senza datario), databile fine anni sessanta del XX secolo.\nNonostante le sue indubbie capacit\u00e0, \u00e8 un personaggio difficile, burbero e scontroso, incapace di entrare in relazione con gli abitanti e in empatia con i pazienti, perch\u00e9, ripete, \"Non \u00e8 il conforto che guarisce!\": pertanto qualsiasi parola fuori del campo medico risulta di troppo. Saranno i pazienti che a poco a poco, impareranno ad apprezzarlo e a capirlo. In realt\u00e0 Doc Martin non \u00e8 cos\u00ec freddo e distaccato come appare, tanto che s'innamora a prima vista di Louisa Glasson, la maestra elementare del luogo; tuttavia, anche a causa della di lui schiettezza, i due sembrano destinati ad attrarsi e a respingersi all'infinito."}
{"id": "1413483", "revid": "125995026", "url": "https://it.wikipedia.org/wiki?curid=1413483", "title": "Quartiere Copped\u00e8", "text": "Il quartiere Copped\u00e8 \u00e8 un complesso di edifici situato a Roma nel quartiere Trieste, nell'isolato compreso fra via Tagliamento, via Arno, via Ombrone, via Serchio e via Clitunno.\nPur non essendo propriamente un quartiere, venne cos\u00ec chiamato dallo stesso architetto che lo ha progettato e da cui prende il nome, Gino Copped\u00e8. \u00c8 composto da diciotto palazzi e ventisette tra palazzine ed edifici disposte intorno al nucleo centrale di piazza Mincio.\nStoria.\nNel 1915 la Societ\u00e0 Anonima Edilizia Moderna, con sede in piazza di Pietra, avente come amministratore delegato Aonzo Arnaldo, idea una zona abitativa a Roma, adiacente a piazza Quadrata (piazza Buenos Aires), tra i confini dei Parioli e tra i nuovi, per l'epoca, quartieri Salario e Trieste. Il progetto viene affidato a Gino Copped\u00e8.\nI finanzieri Cerruti, con Copped\u00e8, vollero ripercorrere, su Roma, il percorso avviato a Genova con lo stesso Copped\u00e8.\nIl quartiere nasce sul piano regolatore dell'ingegner Edmondo Sanjust di Teulada del 1909 (Sindaco Ernesto Nathan), tra non poche difficolt\u00e0 e contrasti tra la commissione edilizia e l'architetto Copped\u00e8, con vincoli imposti dalla sovraintendenza della commissione edilizia, come accadde nel 1918 su concessione dell'allora assessore all'urbanistica, Galassi, sul lotto di Via Po.\nAnche se il dizionario architettonico di Pevsner, Fleming e Honour cita la data del 1912, la prima presentazione del progetto sarebbe avvenuta il 19 ottobre 1916 e la progettazione risalirebbe quindi al 1915 quando Copped\u00e8 fu incaricato dai finanzieri Cerruti e Becchi. Nel 1921 vengono terminati i Palazzi degli Ambasciatori ed il quartiere rimase incompiuto da Copped\u00e8 alla sua morte avvenuta nel 1927.\nIl quartiere fu completato da Paolo Emilio Andr\u00e9. Il piano dell'opera comprendeva inizialmente la costruzione di 18 palazzi e 27 edifici tra palazzine e villini. Il 23 agosto 1917 la commissione edilizia fece una richiesta a Copped\u00e8 di dare al quartiere un'impronta romana. Cos\u00ec Copped\u00e8 utilizz\u00f2 il tema della Roma antica come le cornici e le modanature alla Roma imperiale ed un arcone richiamante gli archi di trionfo del Foro Romano.\nNel febbraio del 1918 viene approvato il progetto dei Palazzi degli ambasciatori con la condizione di chiudere la via diagonale (l'attuale via Dora) per farla diventare una via privata. Nel 1920 venne rifiutata la costruzione dei Villini delle Fate in via Rubicone. Per la realizzazione venne usato il travertino (sempre in onore della Roma imperiale) mentre gli interni sono realizzati in: maiolica smaltata per le cucine, con parquet in legno per i soggiorni, mosaici in stile pompeiano per i bagni.\nDescrizione.\nL'ingresso principale del Quartiere Copped\u00e8, dal lato di via Tagliamento, \u00e8 rappresentato da un grande arco che congiunge due palazzi. Poco prima dell'arco si trova un'edicola con una statua di Madonna con Bambino. Sotto l'arco, oltre a due balconi, si trova un grande lampadario in ferro battuto. L'arco \u00e8 decorato con numerosi elementi architettonici, che hanno la caratteristica di essere disposti in modo asimmetrico.\nSuperato l'arco si giunge a piazza Mincio, centro del quartiere. In mezzo alla piazza sorge la Fontana delle Rane, costruita nel 1924. La fontana \u00e8 costituita da una vasca centrale, di pochi centimetri pi\u00f9 alta del livello stradale, con quattro coppie di figure, ognuna delle quali sostiene una conchiglia sulla quale si trova una rana dalla quale zampilla acqua all'interno della vasca. Dal centro della fontana si innalza una seconda vasca, di circa due metri di altezza, il cui bordo \u00e8 sormontato da altre otto rane.\nL'arco che sormonta l'ingresso del palazzo situato al numero civico 2 della piazza \u00e8 una fedele riproduzione di una scenografia del film del 1914 \"Cabiria\".\nPer la sua particolare architettura il Quartiere Copped\u00e8 fu scelto dal regista Dario Argento come sfondo per alcune scene dei suoi film \"Inferno\" e \"L'uccello dalle piume di cristallo\" e nel 1976 dal regista Richard Donner per le sequenze iniziali del film \"Il presagio\". Tra i film girati nel quartiere si ricorda anche il film noir del 1974 \"Il profumo della signora in nero\" del regista Francesco Barilli e \"Il Cielo In Una Stanza\" di Carlo Vanzina.\nIn una delle villette del quartiere aveva la sua casa romana il tenore Beniamino Gigli.\nIn via Tanaro si trova l'ambasciata del Sudafrica, in via Brenta si trovano quelle del Marocco e della Bolivia.\nGli interni di soggiorno erano divisi dalle zone di ambito privato quasi a formare dei \u00abQuartieri di ricevimento\u00bb e dei \u00abSacrari di vita privata\u00bb.\nNei Villini delle Fate viene esaltata Firenze con una scritta \u00abFiorenza bella\u00bb e con delle decorazioni fiorentine raffiguranti Dante e Petrarca. Invece il lato di via Brenta \u00e8 dedicato a Venezia con un leone di San Marco. Il Palazzo del Ragno inneggia al lavoro tramite la decorazione raffigurante un cavaliere con la scritta \u00ab\"Labor\"\u00bb.\nI palazzi.\nGli interni.\nTutti gli immobili progettati dall'architetto Copped\u00e8 sono orientati ad una visione moderna degli ambienti, con la suddivisione delle zone giorno e notte, la rivisitazione degli spazi facendo attenzione alle richieste della clientela, curando finemente le decorazioni dei vari ambienti: mosaici nei bagni, soffitti a cassettoni, caldaie in rame, cucine con lavatoi in marmo, citofoni e garage.\nI Villini delle Fate.\nI cosiddetti \"Villini delle Fate\" sono siti in via Aterno 4, piazza Mincio 3 e via Brenta 7-11. Il lato di via Aterno consta sul lato sinistro di una partizione a fasce orizzontali: nella zona bassa presso il primo piano vi \u00e8 una decorazione geometrica, mentre al secondo piano vi \u00e8 un dipinto con figure umane nelle bifore che richiama i disegni di personaggi famosi della Villa Carducci alla Legnaia di Andrea del Castagno. Le figure riprodotte sono: una donna togata, una donna con peplo, una donna con vestiti all'antica, un uomo con barba, armatura e scimitarra e un uomo con spada e cappello. Fra i materiali utilizzati ci sono marmo, laterizi, travertino, terracotta e vetro mentre il cancello \u00e8 costruito in legno e ferro battuto. Le facciate esterne sono particolarissime, finemente realizzate, talmente particolareggiate che in alcuni punti sembrano quasi essere tessute in seta e ricami d'oro.\nSu questa via il prospetto \u00e8 composto da pi\u00f9 corpi aggettanti:\nIl lato di via Brenta \u00e8 composto da tre corpi aggettanti:\nPalazzi degli Ambasciatori.\nI \"Palazzi degli Ambasciatori\" sono siti in via Tagliamento 8-12, via Brenta 2-2a, piazza Mincio 1, via Dora 1-2 e via Tanaro 5. Questo complesso edilizio \u00e8 composto da due blocchi a pianta triangolare separati da via Dora e suddivisi in cinque livelli. Presso l'angolo tra via Arno e via Tagliamento vi sono due torrette. La copertura del palazzo \u00e8 realizzata mediante un terrazzo. Tra i due blocchi triangolari vi sono dei locali di servizio e cinque pozzi scala per degli ascensori. Il lato di via Tanaro \u00e8 suddiviso da vari corpi aggettanti su vari livelli con finestre differenti per ogni piano. Sulla torretta d'angolo di via Tagliamento vi \u00e8 la scritta \u00ab\"Anno Domini MCMXXI\"\u00bb che indica verosimilmente la data di costruzione e dei bassorilievi con figure antropomorfe. Il grande arco centrale \u00e8 decorato con pitture rappresentanti una Vittoria alata e mosaici raffiguranti delle aquile. All'interno dell'arco vi \u00e8 la dedica a Copped\u00e8. Al terzo piano vi \u00e8 una decorazione di una coppa ricordante il Santo Graal.\nPalazzo del Ragno.\nIl \"Palazzo del Ragno\" \u00e8 sito in piazza Mincio 4 e risale al 1916-1926. Il nome \u00e8 dovuto dalla decorazione presente sopra il portone d'ingresso principale. \u00c8 suddiviso in quattro piani, consta di una torretta e al terzo livello vi \u00e8 un balconcino con loggia. Sopra al balconcino vi \u00e8 un dipinto color ocra e nero raffigurante un cavallo sormontato da un'incudine tra due grifoni e dalla scritta \u00ab\"Labor\"\u00bb. Sul prospetto di via Tanaro vi \u00e8 effigiato il motto \u00ab\"Maiorum exempla ostendo/artis praecepta recentis\"\u00bb.\nAltri palazzi.\nRisale al 1925 circa. Ha planimetria ad L. La facciata \u00e8 suddivisa in quattro corpi aggettanti. Il corpo centrale \u00e8 a cinque piani mentre i laterali sono a quattro. All'ultimo piano ed intorno ad i balconi vi sono delle decorazioni geometriche.\n\u00c8 sede del liceo scientifico statale \"Amedeo Avogadro\". \u00c8 suddiviso in due livelli. Alla destra della facciata vi \u00e8 l'ingresso con loggia. Al primo piano vi \u00e8 un mosaico raffigurante un gallo, una coppa e tre dadi con i numeri uno, tre e cinque.\nLa costruzione \u00e8 a pianta quadrilatera. \u00c8 suddiviso in due livelli oltre un seminterrato. Il primo livello \u00e8 a bugnato. Al livello dell'attico vi sono dei rilievi raffiguranti delle api.\nL'edificio \u00e8 a due livelli pi\u00f9 seminterrato e, sulla sinistra, una piccola loggia.\nL'edificio \u00e8 a pianta quadrangolare. \u00c8 suddiviso in due piani pi\u00f9 un seminterrato. Gli esterni sono a vari tipi di bugnato. Le finestre sono ad arco con decorazioni a stemmi.\nIn questo periodo \u00e8 sede dell'ufficiale del consigliere della Polonia a Roma. Sul lato destro vi \u00e8 una raffigurazione di caccia, mentre sulla loggia vi sono degli ovali con delle colombe alternati ad uno raffigurante San Giorgio. L'edificio \u00e8 di paternit\u00e0 dubbia di Copped\u00e8.\nCollegamenti esterni.\n\u2206uro"}
{"id": "1413487", "revid": "228587", "url": "https://it.wikipedia.org/wiki?curid=1413487", "title": "D\u0101l", "text": "\u01f5\nD\u0101l ( ) \u00e8 l'ottava lettera dell'alfabeto arabo. Secondo la numerazione abjad essa valeva 4.\nOrigine.\nQuesta lettera deriva secondo alcuni da dell'alfabeto nabateo, secondo altri da \u0715 dell'alfabeto siriaco. In ogni caso deriva da \"daleth\" dell'alfabeto aramaico (), che nacque dalla \"daleth\" dell'alfabeto fenicio (), generata dalla \"digg\" dell'alfabeto proto-cananeo ().\nFonetica.\nFoneticamente corrisponde all'occlusiva alveolare sonora (), e quindi corrisponde alla lettera d dell'alfabeto latino.\nScrittura e traslitterazione.\nD\u0101l viene scritta in varie forme in funzione della sua posizione all'interno di una parola; essa, tuttavia, non pu\u00f2 legarsi ad altre lettere alla sua sinistra, per cui le forme iniziale e intermedia sono uguali rispettivamente alle forme isolata e finale:\nNella traslitterazione dall'arabo \u00e8 comunemente associata a \"d\".\nSintassi.\nD\u0101l \u00e8 una lettera solare. Ci\u00f2 significa che quando le si antepone l'articolo determinativo la sua l\u0101m si assimila alla d\u0101l."}
{"id": "1413490", "revid": "228587", "url": "https://it.wikipedia.org/wiki?curid=1413490", "title": "Antioco V", "text": "Biografia.\nFiglio di Antioco IV Epifane, divenne sovrano all'et\u00e0 di nove anni, in seguito alla morte di suo padre in Persia: il reggente era Lisia, che Epifane aveva lasciato in Siria, ma che era messo a dura prova dalla sfida di altri generali. Un ruolo importante in questi giochi politici era svolto dal Senato della Repubblica romana, che teneva in ostaggio il legittimo erede al trono, Demetrio figlio di Seleuco IV, ed esercitava la propria influenza con la minaccia di rilasciarlo.\nI Seleucidi tentarono di porre fine ad una ribellione ebraica, ma, malgrado la vittoria militare ottenuta dall'esercito seleucide, non riuscirono che a strappare un debole compromesso. La situazione venne a deteriorarsi quando una missione diplomatica romana inizi\u00f2 a girare per le citt\u00e0 della Siria per far rispettare i termini del trattato di pace di Apamea del 188 a.C.: le navi da guerra vennero affondate e agli elefanti da guerra vennero tagliati i tendini. Lisia non si oppose a queste azioni, ma lo scontento siriano mont\u00f2 tanto che l'inviato romano, il console del 165 a.C. Gneo Ottavio, venne assassinato a Laodicea (162 a.C.): contemporaneamente Demetrio fugg\u00ec da Roma e venne acclamato sovrano al suo arrivo in Siria.\nSia Antioco Eupatore che il suo tutore vennero messi a morte poco dopo."}
{"id": "1413495", "revid": "119257000", "url": "https://it.wikipedia.org/wiki?curid=1413495", "title": "I teledipendenti", "text": ""}
{"id": "1413502", "revid": "830939", "url": "https://it.wikipedia.org/wiki?curid=1413502", "title": "Ghost Squad (serie televisiva 2005)", "text": "Ghost Squad \u00e8 una serie televisiva inglese.\nTrama.\nAmy Harris (Elaine Cassidy) \u00e8 un'agente di polizia. Visto il suo ottimo lavoro come agente, il detective sopraintendente Carol McKay (Emma Fielding) a capo del \"Ghost Squad\", un corpo segreto di polizia che ha il compito di indagare sui poliziotti sospettati di abusare della loro divisa, la arruola nella sua divisione.\nNote.\nIl settimo episodio ha una durata doppia."}
{"id": "1413504", "revid": "125879855", "url": "https://it.wikipedia.org/wiki?curid=1413504", "title": "Impresa di Fiume", "text": "L'impresa di Fiume fu un episodio del periodo interbellico, che consistette nell'occupazione della citt\u00e0 di Fiume, contesa tra il Regno d'Italia ed il Regno dei Serbi, Croati e Sloveni, da parte di reparti ribelli del Regio Esercito italiano.\nL'intento fu quello di proclamare l'annessione della citt\u00e0 all'Italia forzando in tal modo la mano ai delegati delle potenze vincitrici della prima guerra mondiale, all'epoca impegnati nella Conferenza di pace di Parigi. La spedizione fu capeggiata dal poeta Gabriele D'Annunzio e organizzata da una coalizione politica guidata dall'Associazione Nazionalista Italiana, cui parteciparono esponenti del Mazzinianesimo, del Futurismo e del Sindacalismo rivoluzionario. L'occupazione inizi\u00f2 il 12 settembre 1919 e dur\u00f2 16 mesi con alterne vicende, tra cui la proclamazione della Reggenza italiana del Carnaro. Quando i ribelli si opposero al Trattato di Rapallo, il governo italiano sgombr\u00f2 la citt\u00e0 con la forza durante il Natale 1920, per permettere la creazione dello Stato libero di Fiume.\nStoria.\nIl contesto nel primo dopoguerra.\nLa citt\u00e0 multietnica di Fiume era un Corpus separatum e municipio autonomo delle Terre della Corona di Santo Stefano nell'ambito dell'Impero austro-ungarico. Un censimento del 1910 (nel quale fu richiesta la lingua materna - Muttersprache), calcol\u00f2 una popolazione di abitanti: dichiaravano come propria lingua l'italiano, il croato e altre lingue, soprattutto ungherese, sloveno e tedesco. Nel censimento non si consideravano i dati della localit\u00e0 di Sussak, localit\u00e0 a maggioranza croata separato dalla citt\u00e0 dal fiume Eneo e appartenente al confinante Regno di Croazia e Slavonia.\nA seguito delle trattative di pace del 1919 e del Trattato di Rapallo (1920) l'Italia ottenne le terre \"irredente\": Trento, Trieste e l'Istria. Il presidente statunitense Woodrow Wilson si oppose all'annessione italiana di altre terre. I territori contesi erano, in particolare, la regione della Dalmazia, (parte della quale era stata richiesta dall'Italia nel patto di Londra) e la citt\u00e0 di Fiume, situata in una regione prevalentemente croata ma reclamata da Roma in quanto abitata in maggioranza da italofoni.\nNell'ottobre 1918 si costituirono a Fiume due governi: un Consiglio nazionale croato e un Consiglio nazionale italiano, di cui fu nominato presidente Antonio Grossich. Nel frattempo, i delegati italiani a Parigi Vittorio Emanuele Orlando e Sidney Sonnino, ingaggiarono con gli alleati una polemica che culmin\u00f2 con il loro temporaneo ritiro dalle trattative, tra il 24 aprile e il 5 maggio.\nI preparativi ed i primi tumulti.\nA Fiume, nell'aprile 1919 l'irredentista fiumano Giovanni Host-Venturi e l'esponente nazionalista Giovanni Giuriati crearono una milizia di volontari filo-italiani per resistere in caso di annessione jugoslava della citt\u00e0.\nNel frattempo Gabriele D'Annunzio si era recato a Roma per tenere una serie di comizi in favore dell'italianit\u00e0 di Fiume. I discorsi di D'Annunzio coinvolsero un numero crescente di reduci e adolescenti. Questa campagna diede origine al mito della vittoria mutilata, un modello di revanscismo che reclamava l'annessione all'Italia dell'intera costa orientale dell'Adriatico, nonostante fosse in larga parte popolata da genti slave (a sud di Fiume, la sola citt\u00e0 a maggioranza italiana era Zara, che fu infatti ceduta col Trattato di Saint-Germain-en-Laye).\nTra la primavera e l'estate 1919, la situazione a Fiume divenne sempre pi\u00f9 incandescente, a causa delle tensioni tra attivisti irredentisti (appoggiati dai militari italiani) e militari francesi, filo-jugoslavi. Il 29 giugno scoppi\u00f2 un tafferuglio fra militari francesi e militanti pro-italiani, che ricevettero man forte da soldati italiani. Gli scontri, noti come \"Vespri fiumani\", durarono fino al 6 luglio e provocarono la morte di nove francesi. \nFu riunita una commissione militare interalleata, che decise lo scioglimento del Consiglio Nazionale Fiumano e pretese il ritiro dei reparti coinvolti negli scontri.\nI militari pi\u00f9 politicizzati erano alcuni battaglioni dei Granatieri. I reparti lasciarono Fiume il 25 agosto, accompagnati da manifestazioni irredentiste, e si acquartierarono a Ronchi di Monfalcone. Qui, sette ufficiali determinati a tornare a Fiume inviarono a D'Annunzio una lettera, invitandolo a sostenere la lotta irredentista.\n Il 30 giugno d'Annunzio aveva gi\u00e0 ricevuto una richiesta di sostegno da parte di una delegazione fiumana. Nel frattempo, nazionalisti e militari al confine avevano organizzato una rete di volontari, pronti ad un'azione di forza.\nL'occupazione della citt\u00e0.\nAi primi di settembre D'Annunzio garant\u00ec ai cospiratori che il 7 settembre 1919 avrebbe raggiunto Ronchi per guidare il ritorno dei granatieri a Fiume. I molti dubbi e un'improvvisa influenza lo costrinsero a onorare l'impegno solo l'11 settembre.\nPrima di partire, D'Annunzio inform\u00f2 uno dei principali sostenitori della ribellione adriatica: Benito Mussolini, direttore del giornale \"Il Popolo d'Italia\" e fondatore dei Fasci italiani di combattimento.\nD'Annunzio arriv\u00f2 a Ronchi in compagnia di alcuni ufficiali, tra cui il tenente Guido Keller, il tenente Almerigo Ongaro e l'ufficiale alpino Cornelio Andersen, che requis\u00ec gli autocarri per il trasporto delle truppe. Il comandante dei granatieri, il maggiore Carlo Reina accett\u00f2 di affiancare il poeta guidando una colonna ribelle a Fiume. All'alba del 12 settembre la colonna si mise in viaggio verso Fiume. Lungo la strada si unirono bersaglieri, cavalleggeri e Arditi, cui si aggiunsero i volontari irredentisti di Host-Venturi.\nOltrepassato il confine e ignorati i richiami alla disciplina del governatore militare Vittorio Emanuele Pittaluga, D'Annunzio entr\u00f2 in citt\u00e0 acclamato dalla popolazione italiana. Nel pomeriggio lo scrittore si affacci\u00f2 al palazzo del governatore e proclam\u00f2 l'annessione di Fiume all'Italia.\nQuesta giornata sar\u00e0 in seguito celebrata dallo stesso poeta come il giorno della \"Santa Entrata\", ricalcando il nome col quale per secoli venne ricordato l'ingresso dei rappresentanti veneziani a Zara nel 1409.\nI francesi e gli inglesi evitarono ogni intromissione, per non aumentare il rischio di scontri. Nelle settimane successive, altri reparti provenienti dal confine si unirono ai ribelli, fino a raggiungere una cifra approssimativa di 8.000-9.000 unit\u00e0.\nIl 10 ottobre, il sindacato Film (Federazione italiana lavoratori del mare) dirott\u00f2 su Fiume il piroscafo \"Persia\" carico di armi e munizioni. L'azione fu eseguita su ordine del segretario del sindacato, Giuseppe Giulietti, simpatizzante della rivolta.\nLe reazioni del governo italiano.\nD'Annunzio costitu\u00ec un \"Gabinetto di Comando\" al cui vertice pose Giovanni Giuriati. Il governo Nitti I guidato da Francesco Saverio Nitti disconobbe l'azione d'Annunzio e incaric\u00f2 il Commissario straordinario per la Venezia-Giulia, il generale Pietro Badoglio, di reprimere la ribellione. Il commissario invi\u00f2 un aereo su Fiume, per lanciare un proclama in cui si ordinava ai ribelli di rientrare nei ranghi, dichiarando disertori coloro che avessero persistito nell'occupazione di Fiume.\nL'ultimatum di Badoglio non sort\u00ec effetti significativi. Nitti decise di porre la citt\u00e0 sotto embargo impedendo l'afflusso di viveri per i ribelli, ma rifornendo la popolazione tramite la Croce Rossa. Nonostante ci\u00f2, d'Annunzio denunci\u00f2 il blocco come un'infamia, accusando Nitti \"di affamare i bambini e le donne\" e invitando tutti gli alleati in Italia a raccogliere fondi per l'Impresa. Il 16 settembre invi\u00f2 una polemica lettera a Mussolini, direttore de \"Il Popolo d'Italia\" e fondatore dei Fasci di Combattimento, contestandogli lo scarso sostegno finanziario:\nQuesta lettera apparve su \"Il Popolo d'Italia\" il 20 settembre emendata dalle parti pi\u00f9 polemiche (quelle che appaiono in corsivo). Mussolini avvi\u00f2 rapidamente una sottoscrizione pubblica per finanziare Fiume che raccolse quasi tre milioni di lire. Una prima tranche di denaro, ammontante a lire, fu consegnata a D'Annunzio il 7 ottobre. Parte del denaro, con un'autorizzazione pubblica del poeta, fu utilizzata per finanziare lo squadrismo milanese.\nQuando alcuni redattori de \"Il Popolo d'Italia\" accusarono Mussolini di avere sottratto a d'Annunzio una parte dei fondi, il poeta prese le difese del capo fascista con una lettera pubblica, nella quale afferm\u00f2 che legionari e fascisti stavano combattendo la stessa lotta: \"dichiaro anche una volta che\u00a0\u2013 avendo spedito a Milano una compagnia di miei legionari bene scelti per rinforzo alla vostra e nostra lotta civica\u00a0\u2013 io vi pregai di prelevare dalla somma delle generosissime offerte il soldo fiumano per quei combattenti\".\nIl 26 ottobre si tennero a Fiume le elezioni che videro proporsi, per la prima volta, i fautori dell'annessione all'Italia guidati da Riccardo Gigante. La lista annessionistica vinse circa il 77% dei consensi e Gigante divenne sindaco della citt\u00e0 il 26 novembre.\nLa spedizione a Zara.\nMentre ancora duravano gli incontri con Badoglio, D'Annunzio il 14 novembre prese l'iniziativa di recarsi a Zara. Infatti il 14 novembre si imbarc\u00f2 sulla nave Nullo insieme a Guido Keller, Ernesto Cabruna, Giovanni Giuriati, Giovanni Host-Venturi e Luigi Rizzo. A Zara venne benevolmente accolto dall'ammiraglio Enrico Millo, divenuto governatore di quei territori occupati, che davanti al Vate prese solennemente l'impegno di non abbandonare la Dalmazia finch\u00e9 questa non fosse stata ufficialmente annessa all'Italia.\nDopo le Elezioni politiche italiane del 1919 tenutesi il 16 novembre Francesco Saverio Nitti fu riconfermato al governo (Governo Nitti II).\nIl plebiscito per il \"modus vivendi\".\nAl fine di risolvere pacificamente la crisi, a met\u00e0 ottobre Nitti incaric\u00f2 il generale Badoglio di intavolare delle trattative dirette con d'Annunzio e i suoi rappresentanti, al fine di trovare una soluzione di compromesso. Il 23 novembre governo italiano consegn\u00f2 a d'Annunzio una proposta (definita \"Modus vivendi\"). Con questo documento, il governo italiano si impegnava a impedire che la citt\u00e0 potesse essere annessa alla Jugoslavia. D'Annunzio rifiut\u00f2 l'offerta reclamando l'annessione immediata, ma nella notte il testo fu affisso sui muri della citt\u00e0 da Riccardo Zanella, che intendeva rendere partecipi i cittadini fiumani. Il manifesto di accompagnamento dichiarava:\nIl 15 dicembre il Consiglio nazionale della citt\u00e0 di Fiume approv\u00f2 le proposte del governo italiano con 48 voti favorevoli e 6 contrari. Gli elementi pi\u00f9 accesi della popolazione e dei legionari contestarono le decisioni prese dal Consiglio arrivando anche a intimidire gli elementi pi\u00f9 moderati con la benevola tolleranza del Vate, al punto che il quotidiano nazionalista \"La Vedetta d'Italia\" fu chiusa per qualche giorno, pertanto si prefer\u00ec indire un plebiscito per decidere il da farsi. Il testo del quesito fu il seguente:\nLo scrutinio inizi\u00f2 la sera stessa mostrando un andamento nettamente favorevole all'accoglimento delle proposte italiane, ma allo stesso tempo i legionari bloccarono lo scrutinio sequestrando le urne. D'Annunzio colse l'occasione di annullare quelle elezioni dall'esito sfavorevole.\nLa decisione di D'Annunzio sembr\u00f2 inaccettabile anche a suoi importanti collaboratori. Giovanni Giuriati si dimise dalla carica di capo di Gabinetto. Scrisse a D'Annunzio:\nGli subentr\u00f2 Alceste De Ambris, ex sindacalista rivoluzionario e interventista, giunto a Fiume nel gennaio del 1920.\nBadoglio interruppe ogni trattativa e lasci\u00f2 l'incarico di commissario della Venezia Giulia. Al suo posto subentr\u00f2 il generale Enrico Caviglia.\nIl gabinetto De Ambris.\nFilippo Turati (deputato del Partito Socialista Italiano) in quei giorni scrisse:\nNella stessa Fiume gli ufficiali del Regio esercito vivevano con disagio la nuova situazione, tanto che lo stesso generale Caviglia pens\u00f2 di sfruttare il dissidio interno tra monarchici e repubblicani. Inoltre alcune decisioni dello stesso D'Annunzio alimentavano dubbi e polemiche. Nel marzo 1920 un furto compiuto da alcuni legionari ai danni di alcuni commercianti scaten\u00f2 le ire del capitano dei Carabinieri Rocco Vadal\u00e0, che richiese al Vate lo scioglimento dal giuramento per poter abbandonare la citt\u00e0. Dopo alcune resistenze iniziali i Reali Carabinieri abbandonarono la citt\u00e0 seguiti da alcuni ufficiali di altre armi.\nAl contempo il problema degli approvvigionamenti divent\u00f2 sempre pi\u00f9 pressante tanto che circa quattromila bambini dovettero sfollare da Fiume con il supporto dei Fasci Italiani di Combattimento e delle organizzazioni femminili.\nIl 22 aprile gli autonomisti di Riccardo Zanella, ostili ai legionari dannunziani, con l'appoggio dei socialisti, proclamarono lo sciopero generale.\nIl 12 maggio cadde il governo presieduto da Francesco Saverio Nitti. Fallito il tentativo di restare a capo del governo, formando un nuovo gabinetto, Nitti perse definitivamente la carica nel giro di un mese e al suo posto subentr\u00f2 un nuovo governo presieduto da Giovanni Giolitti, che si insedi\u00f2 il 16 giugno.\nLa Reggenza Italiana del Carnaro.\nLa situazione di stallo in cui si trovava la citt\u00e0 di Fiume da ormai diversi mesi, e forse la rinuncia ufficiale del Regno d'Ungheria a ogni diritto sull'antico possedimento, spinsero D'Annunzio a una nuova azione, la proclamazione di uno stato indipendente, la Reggenza Italiana del Carnaro, proclamata ufficialmente il 12 agosto 1920.\nL'8 settembre, pochi giorni dopo la proclamazione dell'indipendenza fu promulgata la Carta del Carnaro. La politica dannunziana a Fiume, anche per via di tentennamenti, non fu univoca. L'obiettivo di partenza era il ricongiungimento di Fiume all'Italia, ma vista l'impossibilit\u00e0 di raggiungere tale obiettivo, tent\u00f2 di costituire uno stato indipendente, la Reggenza italiana del Carnaro, uno stato fondato sui valori del sindacalismo rivoluzionario. D'altronde in quel periodo l'affermarsi del regime bolscevico in Unione Sovietica era avvertito dalla piccola borghesia e dai reduci in modo controverso: da una parte era forte la paura dei \"sovversivi\"; dall'altra era avvertibile un sentimento di interesse per \"qualcosa di nuovo\" che stava nascendo.\nIl nuovo Stato vide l'ingresso nel governo di personalit\u00e0 come Giovanni Host-Venturi, Maffeo Pantaleoni e Icilio Bacci.\nIl presidente del Consiglio Nazionale Antonio Grossich espresse le proprie perplessit\u00e0 riguardo alla proclamazione dell'indipendenza.\nLa pianificazione di un colpo di Stato in Italia.\nNell'autunno del 1920 Fiume divenne il centro di un piano insurrezionale, che aveva lo scopo di rovesciare il governo Giolitti e imporre un nuovo regime in Italia. Secondo le intenzioni dei golpisti, una spedizione doveva partire dal Carnaro e marciare su Roma (o passando per Trieste o con uno sbarco ad Ancona) e assumere il potere. L'eversione era motivata da timori che riguardavano sia la politica interna, sia quella estera. Nel mese di settembre, infatti, era in corso l'occupazione delle fabbriche e la destra temeva che i socialisti potessero trasformare la protesta in un tentativo rivoluzionario, anche perch\u00e9 il governo si mostrava troppo morbido nei confronti degli operai, non reprimendo l'occupazione con la dovuta energia. Inoltre, D'Annunzio e i suoi seguaci erano preoccupati per le trattative tra Italia e Jugoslavia in merito al confine orientale, temendo che il governo potesse lasciare Fiume e la Dalmazia agli slavi.\nAl complotto presero parte vari elementi dello schieramento dannunziano. Anzitutto, i legionari che gi\u00e0 occupavano Fiume e i nazionalisti, che furono tra i pi\u00f9 attivi nell'invitare il poeta a \"osare\", tanto che elementi come Alfredo Rocco, Francesco Coppola e lo stesso Enrico Corradini si recarono pi\u00f9 volte da d'Annunzio per discutere il progetto. L'atteggiamento dei fascisti era pi\u00f9 cauto: Mussolini non intendeva rischiare il suo futuro politico su un progetto incerto.\nIl piano giunse a un livello avanzato di elaborazione e nel mese di settembre e ottobre i potenziali eversori tenevano riunioni quasi quotidiane a Roma, presso la redazione dell\"'L'Idea Nazionale\". I golpisti erano sostenuti da una cordata di industriali, tra i quali Oscar Sinigaglia, che intendevano finanziare l'impresa, ma altri settori del mondo industriale preferirono tenersi in disparte.\nI golpisti speravano di trascinare dalla loro parte alcuni ufficiali del Regio Esercito, in particolare l'ammiraglio Enrico Millo, governatore della Dalmazia, e il generale Enrico Caviglia. Senza l'appoggio dei militari, infatti, il piano era destinato al fallimento. Si aspettavano, inoltre, che i corpi di pubblica sicurezza, in particolare i Reali Carabinieri, non avrebbero preso le armi contro di loro.\nLe voci sull'organizzazione del colpo di Stato divennero di pubblico dominio alla fine di settembre e tutti i giornali italiani se ne interessarono. Giolitti, con un'abile manovra, riusc\u00ec a stroncare sul nascere i propositi dannunziani: da un lato, fece avvicinare da suoi emissari gli elementi pi\u00f9 malleabili del fronte golpista, a partire da Mussolini, che fecero venire meno il sostegno; dall'altro, si assicur\u00f2 la fedelt\u00e0 degli alti gradi dell'esercito.\nI golpisti, pertanto, vistisi privati del sostegno dei militari, furono costretti a recedere dai loro propositi. Il piano insurrezionale non fu messo in atto, ma tra i potenziali eversori rest\u00f2 l'idea di prendere il potere con la forza, che sarebbe stata realizzata nel 1922 con la Marcia su Roma.\nIl trattato di Rapallo.\nPoche settimane dopo, il 12 novembre 1920, Italia e Jugoslavia firmarono il Trattato di Rapallo, in cui si impegnarono a rispettare l'indipendenza dello Stato libero di Fiume. Tutti i partiti politici italiani accolsero favorevolmente l'accordo stipulato. Anche Mussolini e De Ambris considerarono positivo il nuovo Trattato. Mussolini lo difese inoltre sul Popolo d'Italia, cercando di convincere la propria base.\nPochi giorni dopo il generale Caviglia comunic\u00f2 a D'Annunzio i dettagli del trattato di Rapallo. De Ambris avvert\u00ec lo scrittore che la popolazione e gli alleati in Italia erano disposti ad accettarlo.\nD'Annunzio rifiut\u00f2 il trattato fin dal primo momento. Ai tentativi di mediazione rispose con le armi, mandando i legionari a occupare le isole di Arbe e Veglia, che il trattato destinava alla Jugoslavia. Quando il Trattato di Rapallo fu ufficialmente approvato dal parlamento, il generale Caviglia mobilit\u00f2 le truppe intorno alla citt\u00e0 ed invi\u00f2 un ultimatum a d'Annunzio: i ribelli dovevano ritirarsi dalla isole e accettare il trattato. Il poeta rifiut\u00f2 ogni trattativa, anche quando Caviglia concesse altre 48 ore di tempo per consegnarsi alle autorit\u00e0 e evacuare i civili. Le truppe legionarie si arroccarono intorno alla citt\u00e0, creando una rete di trincee e barricate. Nel pomeriggio della vigilia di Natale, le truppe regolari sferrarono l'attacco.\nLa sconfitta dei ribelli.\nGli scontri iniziati il 24 dicembre furono battezzati da d'Annunzio come il \"Natale di sangue\". Dopo la tregua di Natale, la battaglia ricominci\u00f2 il 26 dicembre. Di fronte alla resistenza dei legionari, che si opponevano con mitragliatrici e granate, la Marina ebbe l'ordine di bombardare le posizioni ribelli. Le batterie della \"Andrea Doria\" bombardarono anche il palazzo del Governo, sede del comando di d'Annunzio. Il bombardamento prosegu\u00ec fino al 29 dicembre e provoc\u00f2 morti e feriti anche tra la popolazione civile.\nIl 28 dicembre d'Annunzio riun\u00ec il Consiglio della Reggenza e decise di intavolare le trattative con gli esponenti dell'esercito regolare. Rassegn\u00f2 le proprie dimissioni con una lettera consegnata a Giovanni Host-Venturi e al sindaco Riccardo Gigante:\nIl 31 dicembre 1920, d'Annunzio firm\u00f2 la resa che port\u00f2 alla costituzione dello \"Stato libero di Fiume\". Della delegazione di ufficiali incaricati di trattare la resa del \u201cVate\u201d faceva parte anche l\u2019ardito Pietro Micheletti, fedelissimo del Gen. Caviglia e reduce della prima guerra mondiale. Nel gennaio 1921 i legionari cominciarono a lasciare la citt\u00e0 su vagoni ferroviari predisposti dall'esercito. D'Annunzio part\u00ec il 18 gennaio, trasferendosi a Venezia.\nIn Italia, la legislatura a causa delle reazioni nel Paese si chiuse anticipatamente e le elezioni politiche si tennero nel maggio 1921, dopo le quali il governo di Giolitti fu sfiduciato dalla Camera dei Deputati e si form\u00f2 un nuovo esecutivo guidato da Ivanoe Bonomi.\nLo Stato libero di Fiume e l'annessione all'Italia.\nNell'anno 1921 si tennero le prime elezioni parlamentari anche a Fiume nelle quali parteciparono gli autonomisti e i Blocchi Nazionali pro-italiani. Il \"Movimento Autonomista\" ricevette 6558 voti e i Blocchi Nazionali (Partito Nazionale Fascista, Partito Liberale e Partito Democratico) 3443 voti. Presidente divenne il capo del Movimento Autonomista, Riccardo Zanella.\nIl 3 marzo 1922 un gruppo di ex-legionari e fascisti, guidati da Francesco Giunta, rovesciarono con la violenza il governo Zanella. L'Assemblea costituente dello Stato libero fu costretta a riunirsi in esilio a Porto Re (\"Kraljevica\") nel Regno di Jugoslavia. Lo Stato libero rimarr\u00e0 sotto controllo di militari italiani fino a quando Fiume verr\u00e0 annessa a tutti gli effetti allo Stato italiano dal governo Mussolini nel 1924. Come nelle altre regioni annesse vi fu introdotta una politica di italianizzazione.\nLe conseguenze ed il dibattito politico.\nD'Annunzio cerc\u00f2 appoggio politico in diverse fazioni e cerc\u00f2 di estendere il bacino dei suoi seguaci.\nTra i legionari dannunziani erano presente un nucleo di reduci sovversivi che vedeva nella rivolta fiumana l'inizio di una \"rivoluzione nazionale\" che unisse i valori del nazionalismo italiano e dell sindacalismo rivoluzionario, gi\u00e0 espressa nel Sansepolcrismo dei primi Fasci Italiani di Combattimento. Seppure in minoranza, la frangia \"rivoluzionaria\" dei legionari - caratterizzata da figure come Mario Carli e Guido Keller - avrebbero influenzato profondamente la propaganda, la memorialistica e la storiografia sull'Impresa di Fiume.\nAd accrescere il peso simbolico della \"sinistra\" legionaria, la collaborazione tra D'Annunzio e Alceste De Ambris, che nel gennaio 1920 fu chiamato a fianco del poeta come \"capo di gabinetto politico\": la loro collaborazione port\u00f2 alla redazione della Carta del Carnaro e alla costituzione di una vasta rete di sostenitori in Italia.\nIl mito di d'Annunzio si fondava sul suo grande carisma, dando origine a leggende circa la sua popolarit\u00e0. Alcuni seguaci e simpatizzanti sostennero che lo stesso Lenin, contestando l'inattivit\u00e0 del Partito socialista italiano, defin\u00ec d'Annunzio come uno degli uomini in grado di realizzare la rivoluzione in Italia. L'aneddoto, riportato da alcuni socialisti dissidenti tra cui Nicola Bombacci, non \u00e8 mai stato confermato, n\u00e9 risultano prese di posizione ufficiali del governo russo a favore di d'Annunzio.\nLo storico Roberto Vivarelli, indica nell'Impresa di Fiume una svolta decisiva del processo di decadimento e di crisi dello Stato liberale. L'impresa contribu\u00ec a rendere pubblica ed esasperatamente chiara la realt\u00e0 di uno Stato debole oberato da interessi di parte e spesso corrotto. In questo contesto Mussolini, appoggi\u00f2 la \"sortita\" di D'Annunzio e ne sfrutt\u00f2 il \"momento propizio\". Mussolini comprendeva l'intuito di D'Annunzio: l'impresa era la grande occasione per restituire all'Italia quella unit\u00e0 che il patto di Londra le aveva sottratto.\nIl fascismo fu influenzato per molti aspetti dall'esperienza fiumana: oltre ai riti e ai simboli del combattentismo, assumer\u00e0 anche i modi di praticare la politica, come l'imposizione di determinati slogan e valori tramite la comunicazione di massa, il culto del capo, la repressione delle opposizioni.\nIl prestigio dell'esperienza fiumana rimase intatto durante il fascismo. Dopo il 1938 gli ex legionari fiumani erano tra le categorie che potevano essere risparmiate dalle leggi razziali fasciste.\nIl rapporto tra D'Annunzio e Mussolini.\nIl rapporto tra D'Annunzio e Mussolini fu complesso: inizialmente fascisti e fiumani collaborarono attivamente, anche grazie ai fondi raccolti tramite \"Il Popolo d'Italia.\" In un secondo momento, d'Annunzio si indispett\u00ec per l'atteggiamento dimostrato da Mussolini verso il trattato di Rapallo. L'adesione di Mussolini al trattato indign\u00f2 molti legionari e fascisti, pi\u00f9 devoti al mito del Comandante di Fiume che al comitato centrale di Milano.\nLa posizione di Gramsci.\nIn un articolo dell'ottobre 1919, Gramsci valut\u00f2 l'impresa di Fiume come un sintomo di quel processo di disfacimento che (secondo lui) stava in quel periodo gravemente indebolendo lo Stato italiano; Gramsci, infatti, interpretava la fondazione della repubblica fiumana come una iniziativa di tipo secessionista nei confronti del regno d'Italia; per Gramsci, il fatto che un avventuriero come D'Annunzio avesse potuto sfidare in armi l'autorit\u00e0 del governo era un segnale significativo della incapacit\u00e0 della borghesia italiana a conservare integro lo Stato unitario; nella visione gramsciana, solamente il proletariato avrebbe potuto, soppiantando per via rivoluzionaria la borghesia come classe dominante, impedire la disgregazione definitiva dello Stato.\nIn un successivo articolo del gennaio 1921, Gramsci riafferm\u00f2 la sua interpretazione della impresa di Fiume come \"clamorosa prova delle condizioni di debolezza, di prostrazione, di incapacit\u00e0 funzionale dello Stato borghese italiano [...] in completo sfacelo\"; osserv\u00f2 tuttavia che il Partito socialista non aveva saputo approfittare di tale situazione di debolezza dello Stato capitalistico (situazione che ora Gramsci riconosceva come temporanea) per rafforzare a fini rivoluzionari le posizioni del proletariato; Gramsci concludeva che la liquidazione della repubblica di Fiume compiuta da Giolitti aveva oggettivamente rafforzato lo Stato borghese e, di conseguenza, aveva indebolito politicamente la classe operaia.\nIn un articolo dello stesso periodo, Gramsci condanna duramente il \"cinismo [...] triviale\" del governo Giolitti, il quale, durante l'impresa di Fiume, aveva dipinto nella sua propaganda con i colori pi\u00f9 foschi D'Annunzio e i suoi legionari, indicati alla pubblica esecrazione come saccheggiatori e nemici della patria; ma\u00a0\u2013 continua Gramsci \u2013, dopo la conclusione dell'avventura fiumana, quello stesso governo ora concedeva a D'Annunzio un esilio dorato nel suo \"palazzo principesco\" di Venezia, e accordava ai legionari una piena e completa amnistia. Viceversa, osserva Gramsci, lo stesso governo Giolitti, nel settembre 1920, aveva promesso solennemente clemenza agli operai che avevano occupato le fabbriche, mentre ora perseguitava ed incarcerava parecchi di loro \"colpevoli solo di aver lavorato durante l'occupazione\".\nOccorre aggiungere che nei primi mesi del 1921, quando l'offensiva violenta dello squadrismo era ormai pienamente dispiegata, Gramsci intravide una possibilit\u00e0 di approfittare tatticamente del dissidio in quel periodo esistente fra D'Annunzio e Mussolini, e di tentare un accordo con i legionari fiumani per formare una coalizione armata contro i fascisti; tale tentativo si concretizz\u00f2 nell'aprile 1921 in un viaggio di Gramsci a Gardone Riviera per incontrare D'Annunzio; ma tale incontro (di cui si era fatto mediatore un legionario che frequentava la redazione de \"L'Ordine Nuovo\") non ebbe mai luogo. Gramsci, pochi mesi prima, aveva cercato di analizzare i termini del contrasto tra dannunziani e fascisti: commentando una violenta zuffa avvenuta a Torino fra le due fazioni, Gramsci aveva osservato che, a differenza dei fascisti, i legionari erano tendenzialmente apolitici ed erano tenuti assieme dal solo vincolo della devozione personale a D'Annunzio; altra differenza tra fascisti e legionari (sempre secondo Gramsci) consisteva nell'estrazione prevalentemente borghese dei primi, mentre i secondi erano pi\u00f9 che altro un \"gruppo di spostati\" senza una precisa collocazione di classe, i quali si illudevano di risolvere i loro problemi di sussistenza seguendo D'Annunzio nei suoi piani d'insurrezione militare."}
{"id": "1413510", "revid": "2216502", "url": "https://it.wikipedia.org/wiki?curid=1413510", "title": "Liceo linguistico", "text": "Il Liceo linguistico \u00e8 una delle scuole secondarie di secondo grado a cui si pu\u00f2 accedere in Italia. Esso prevede l'insegnamento delle materie caratteristiche di un liceo (lingua e letteratura italiana, lingua latina, lingue straniere, storia dell'arte, storia, filosofia, matematica, fisica, biologia, chimica, scienze della terra) e con un notevole approfondimento delle materie linguistiche (tre lingue e letterature straniere quinquennali).\nSecondo la riforma Gelmini, entrata in vigore dal 1\u00ba settembre 2010, \u00e8 previsto l'insegnamento quinquennale di tre lingue straniere. La lingua inglese viene solitamente studiata come \"Lingua e cultura straniera 1\". Le altre due lingue straniere possono essere europee o extra-europee (l'offerta delle lingue varia in base all'istituto scolastico). Le lingue straniere che possono essere attivate negli istituti pubblici sono: arabo, cinese, ebraico, francese, giapponese, russo, sloveno, spagnolo e tedesco. Negli ultimi anni sempre pi\u00f9 istituti scolastici hanno scelto di attivare una o pi\u00f9 lingue extra-europee.\nIl diploma di liceo linguistico garantisce l'accesso a qualsiasi facolt\u00e0 universitaria.\nStoria.\nCon il D.M. 31 luglio 1973 viene avviato come sperimentazione negli istituti di istruzione secondaria non statali Il 1\u00ba settembre 2010, con la Riforma Gelmini i piani sperimentali, il PNI e il piano Brocca sono stati bloccati.\nSperimentazione Brocca.\nIl progetto Brocca \u00e8 una sperimentazione esaurita alla cui prima classe \u00e8 stato possibile iscriversi sino all'anno scolastico 2009-2010; a partire dall'anno scolastico 2010-2011 \u00e8 infatti iniziata l'applicazione dei nuovi quadri orario. Gli ultimi studenti iscritti al progetto Brocca si sono diplomati nell'anno scolastico 2013-2014.\nRiforma Gelmini.\nA partire dal 1\u00ba settembre 2010, con l'attuazione della riforma Gelmini sono state soppresse tutte le sperimentazioni linguistiche liceali e tutti gli indirizzi precedentemente esistenti, creando a tutti gli effetti un unico indirizzo di liceo linguistico omogeneo a livello nazionale. L'offerta ministeriale attivabile dalle singole scuole, laddove possibile, comprende l'insegnamento della lingua: inglese, francese, tedesca, spagnola, russa, araba, ebraica, cinese e giapponese. Il piano di studi \u00e8 il seguente:\nDal primo anno del secondo biennio \u00e8 previsto l'insegnamento in lingua straniera di una disciplina non linguistica (CLIL), compresa nell'area delle attivit\u00e0 e degli insegnamenti obbligatori per tutti gli studenti o nell'area degli insegnamenti attivabili dalle istituzioni scolastiche nei limiti del contingente di organico ad esse assegnato, tenuto conto delle richieste degli studenti e delle loro famiglie. Dal secondo anno del secondo biennio \u00e8 previsto inoltre l'insegnamento, in una diversa lingua straniera, di una disciplina non linguistica (CLIL), compresa nell'area delle attivit\u00e0 e degli insegnamenti obbligatori per tutti gli studenti o nell'area degli insegnamenti attivabili dalle istituzioni scolastiche nei limiti del contingente di organico ad esse assegnato, tenuto conto delle richieste degli studenti e delle loro famiglie.\nOfferta formativa.\nIl liceo linguistico si specializza nello studio delle lingue e delle relative espressioni culturali, comprendendo un totale di cinque lingue nell'intero corso di studio: la lingua e la letteratura italiana, la lingua latina nel biennio, e le tre lingue straniere e le relative letterature nel quinquennio. \nL'offerta delle lingue straniere viene lasciata ai singoli istituti, anche se le prime due lingue straniere sono spesso due lingue comunitarie, solitamente inglese e una tra spagnolo, francese e tedesco. La terza lingua invece pu\u00f2 essere una delle lingue comunitarie gi\u00e0 citate, oppure (anche se meno del 0,4% delle scuole in Italia le include nei percorsi di studi) russo (circa il 0,2% degli istituiti), cinese, arabo (solo 6 istituiti in tutta Italia lo includono nel percorso di studi di cui 3 privati) o giapponese (solo 3 istituti di cui 2 privati). Negli istituti paritari l'offerta linguistica pu\u00f2 variare ulteriormente anche se le scuole che insegnano altre lingue, oltre a quelle sopra indicate, sono meno di 7 in tutta Italia; le lingue insegnate sono hindi (2), norvegese, swahili, indonesiano, vietnamita e albanese.\nEsame di maturit\u00e0.\nL'esame di maturit\u00e0 si svolge in maniera identica agli altri licei, con distinzione per il contenuto della seconda prova ossia quella d'indirizzo:\nIl liceo linguistico con sperimentazione EsaBac ha il seguente esame di maturit\u00e0:"}
{"id": "1413512", "revid": "10369", "url": "https://it.wikipedia.org/wiki?curid=1413512", "title": "Calicut", "text": ""}
{"id": "1413514", "revid": "767487", "url": "https://it.wikipedia.org/wiki?curid=1413514", "title": "Associazione internazionale del colore", "text": " L'Associazione internazionale del colore (AIC, sigla che corrisponde al suo nome francese, Association internationale de la couleur), \u00e8 una societ\u00e0 culturale il cui scopo \u00e8 quello di favorire la ricerca in tutti gli aspetti del colore, di diffondere le conoscenze ricavate da questa ricerca, e di promuovere su base internazionale la sua applicazione alla soluzione di problemi nei settori della scienza, dell'arte, del design e dell'industria. L'AIC intende cooperare strettamente su temi riguardanti il colore con organizzazioni internazionali esistenti, come per esempio la Commissione internazionale dell'illuminazione (CIE), l'Organizzazione internazionale per la standardizzazione (ISO), e la Commissione internazionale per l'ottica (ICO). L'AIC non intende duplicare l'attivit\u00e0 di questi organismi n\u00e9 assumere alcuna delle loro responsabilit\u00e0. \nStoria.\nL'AIC \u00e8 stata fondata il 21 giugno 1967 a Washington DC, Stati Uniti, durante la 16\u00aa Sessione della CIE (Commission Internationale de l'\u00c9clairage).\nIl primo presidente fu:\nI presidenti che hanno seguito Wright sono stati: \nCongressi.\nL'AIC organizza un congresso internazionale del colore ogni quattro anni. Ha anche il compito di organizzare convegni intermedi che hanno luogo due anni dopo il congresso, e convegni periodici che hanno luogo ogni due anni, il primo e il terzo dopo i congressi. I congressi accolgono lavori originali in tutti i temi e settori riguardanti il colore. I convegni intermedi e periodici invece sono orientati su temi specifici; ogni convegno si concentra su un aspetto particolare del colore. Gli articoli presentati ai congressi e ai convegni sono pubblicati negli Atti.\nMembri.\nMembri regolari dell'AIC sono associazioni del colore appartenenti a paesi o regioni diversi. Inoltre, l'AIC accoglie membri singoli (persone), e membri associati (altre associazioni internazionali pertinenti).\nComitato esecutivo.\nIl comitato esecutivo dell'AIC \u00e8 composto di sette persone: un presidente, un vicepresidente, un segretario/tesoriere, e quattro membri ordinari. Questo comitato, i cui sette membri devono appartenere a paesi diversi, viene rinnovato ogni quattro anni per mezzo di elezioni che hanno luogo nelle assemblee che si tengono durante i congressi.\nPremio Judd.\nDal 1975, ogni due anni, l'AIC assegna un premio internazionale a ricercatori singoli, o a piccoli gruppi di ricercatori, in riconoscimento di straordinari contributi alla scienza del colore: l'onorificenza Deane B. Judd. La selezione prevede una procedura complessa che comprende nomine da parte di membri AIC e l'analisi del curriculum dei nominati da parte di un comitato composto dai precedenti vincitori del premio. I ricercatori nel campo del colore che hanno ricevuto questo premio sono:\nCollegamenti esterni.\nSito ufficiale"}
{"id": "1413516", "revid": "10369", "url": "https://it.wikipedia.org/wiki?curid=1413516", "title": "Lusiadi", "text": ""}
{"id": "1413518", "revid": "339392", "url": "https://it.wikipedia.org/wiki?curid=1413518", "title": "Bragan\u00e7a (casato)", "text": ""}
{"id": "1413519", "revid": "122463664", "url": "https://it.wikipedia.org/wiki?curid=1413519", "title": "Malabar", "text": "Il Malabar, detto anche Costa di Malabar, \u00e8 una regione situata lungo la costa sud-occidentale della penisola indiana, che costituisce la parte settentrionale dello Stato del Kerala. Essa si estende da Mangalore a nord, fino al fiume Ponnani a sud, tra le rive del Mar Arabico e la catena dei Ghati occidentali. Il nome \u00e8 tuttavia usato anche pi\u00f9 in generale per riferirsi a tutta la costa sudoccidentale dell'India, da Goa fino al Capo Comorin (Kanyakumari).\nL'apertura verso il mare e verso il commercio marittimo ha creato un clima favorevole alla tolleranza religiosa, per cui oltre alla maggioranza induista, esistono, con una convivenza pacifica, anche cristiani, delle diverse confessioni, musulmani ed ebrei.\nLa costa del Malabar e il versante occidentale del \"Gati\" \u00e8 una delle regioni pi\u00f9 umide dell'India del Sud.\nStoria.\nI porti della costa del Malabar erano i principali punti di esportazione delle spezie, nonch\u00e9 della seta (una ramificazione della Via della seta passava attraverso il Malabar). Nel Trecento, Calicut era uno dei nodi nevralgici del commercio sulla costa del Malabar, ed era governata da sovrani indipendenti chiamati \"Samoothirippadu\" (spesso anglicizzato in \"Zamorin\"), cos\u00ec Calicut era conosciuta anche col nome di \"Citt\u00e0 degli Zamorin\".\nDurante il Cinquecento, i Portoghesi occuparono sia la zona a nord, con la citt\u00e0 di Kannur, sia la zona a sud della citt\u00e0, dove sorgeva Cochin, mentre Calicut mantenne, in quel momento, la sua indipendenza.\nNel 1792 tutte le coste del Malabar caddero sotto il dominio britannico.\nDopo l'indipendenza dell'India, il Malabar dal 1949 costitu\u00ec lo Stato federato del Travancore-Cochin detto anche Thiru-Kochi, che dal 1956 fu unito al Kerala."}
{"id": "1413520", "revid": "124618677", "url": "https://it.wikipedia.org/wiki?curid=1413520", "title": "Saint Michael (Barbados)", "text": "Saint Michael \u00e8 una delle 11 parrocchie di Barbados e comprende la capitale di questo Stato caraibico, Bridgetown. \nBridgetown, maggior centro dell'intera isola, \u00e8 cos\u00ec chiamata per i numerosi ponti che attraversano il canale chiamato \"Careenage\" che taglia in due l'abitato. Saint Michael, pertanto, pu\u00f2 essere considerata la parrocchia pi\u00f9 importante dell'isola, trovandosi inoltre sul suo territorio numerose strutture significative, quali l'ex-manicomio, chiamato dai locali \"Jenkins\", numerose scuole (la prestigiosa Combermere, l'Harrison College e la St. Michael School), la Mount Gay Distilleries oltre che a numerosi uffici governativi (tra i pi\u00f9 significativi il Ministero dell Educazione e quello dell'Industria e del Commercio Internazionale).\nSt. Michael \u00e8 anche la sede del porto internazionale di Barbados - il \"Deep Water Harbour\". Una fetta molto significativa del traffico turistico dello Stato \u00e8 dovuta appunto dalla presenza di questo scalo, scelto da numerose linee come tappa crocieristica. Il porto ospita inoltre le strutture per l'imbarco dello zucchero prodotto localmente."}
{"id": "1413524", "revid": "775372", "url": "https://it.wikipedia.org/wiki?curid=1413524", "title": "Parrocchie di Barbados", "text": "Le parrocchie di Barbados costituiscono la suddivisione territoriale di primo livello del Paese e sono pari a 11.\nEvoluzione storica.\nLa denominazione di \"parrocchie\" deriva dalla presenza storica della religione anglicana sull'isola. Le dimensioni e i confini di tali ripartizioni erano determinate sulla base dei confini delle piantagioni di cotone, canna da zucchero e tabacco presenti durante il periodo coloniale sull'isola.\nA partire dallo sbarco dei coloni inglesi nel 1629 a James Town furono create le sei originarie parrocchie, che erano:\nIn seguito, nel 1645, le concessioni terriere in Barbados aumentarono, portando ad una riconfigurazione dei confini delle sei parrocchie originali, che vennero inoltre ulteriormente suddivise, in modo che un numero ulteriore di cinque parrocchie si aggiunse alle preesistenti:\nQuesta modifica port\u00f2 il numero delle parrocchie a quello attuale, da allora immutato. In maniera del tutto analoga a quella di una parrocchia inglese, ciascuna delle circoscrizioni aveva una sua chiesa o una cattedrale che fungeva da capoluogo della parrocchia stessa. Inoltre, ciascuna di esse eleggeva assemblee locali fino all'abolizione delle stesse avvenuta nel 1967. Attualmente questa suddivisione sta tuttavia perdendo significato, man mano che progetti di sviluppo urbano interessano zone confinanti, rendendo di fatto impossibile parlare di una vera discontinuit\u00e0."}
{"id": "1413525", "revid": "215017", "url": "https://it.wikipedia.org/wiki?curid=1413525", "title": "Religione Anglicana", "text": ""}
{"id": "1413527", "revid": "215017", "url": "https://it.wikipedia.org/wiki?curid=1413527", "title": "Religione anglicana", "text": ""}
{"id": "1413531", "revid": "767487", "url": "https://it.wikipedia.org/wiki?curid=1413531", "title": "\u00c1rp\u00e1d Fekete", "text": "Carriera.\nIl \"Bombero\" inizia la propria carriera agonistica nel 1935 giocando nell'\u00dajpest con cui vince la Mitropa Cup del 1939 battendo in finale l'altra squadra ungherese del Ferencv\u00e1ros, il suo apporto e quello di grandi campioni come Szusza e Szalai fu determinante.\nNel 1940 viene convocato per la prima volta in nazionale, con la cui divisa prende parte a 20 incontri. Il 1945 \u00e8 l'anno del trasferimento in Romania nel Carmen Bucure\u015fti, successivamente la sua carriera prosegue in Italia con il , la , la SPAL, il Cosenza, il Chinotto Neri Roma e il Cagliari.\nBibliografia.\nPer la sezione carriera:"}
{"id": "1413533", "revid": "1013865", "url": "https://it.wikipedia.org/wiki?curid=1413533", "title": "Saint Thomas (Barbados)", "text": "Saint Thomas \u00e8 una parrocchia di Barbados, situata nella parte centrale dell'isola. \u00c8 con la parrocchia di Saint George una delle due che non si affacciano sul mare.\nOspita due chiese dei Moravi: la Clifton Hill Moravian Church e la Sharon Moravian Church."}
{"id": "1413537", "revid": "11905342", "url": "https://it.wikipedia.org/wiki?curid=1413537", "title": "Julija Tymoshenko", "text": ""}
{"id": "1413538", "revid": "11905346", "url": "https://it.wikipedia.org/wiki?curid=1413538", "title": "Julija Timoshenko", "text": ""}
{"id": "1413539", "revid": "11905349", "url": "https://it.wikipedia.org/wiki?curid=1413539", "title": "Yulia Timoshenko", "text": ""}
{"id": "1413540", "revid": "11905357", "url": "https://it.wikipedia.org/wiki?curid=1413540", "title": "Peterburg", "text": ""}
{"id": "1413541", "revid": "11905361", "url": "https://it.wikipedia.org/wiki?curid=1413541", "title": "Sankt Peterburg", "text": ""}
{"id": "1413543", "revid": "775504", "url": "https://it.wikipedia.org/wiki?curid=1413543", "title": "Channel 4", "text": "Channel 4 \u00e8 un'emittente televisiva pubblica britannica. Trasmette in tutte le zone del Regno Unito e in Irlanda.\nStoria.\nChannel 4 \u00e8 stato creato come servizio pubblico dalle direttive del Broadcasting Act 1980 e da un atto del parlamento (l'Annan Commitee) per dare un'alternativa a BBC e ITV dopo anni di scontro tra laburisti e conservatori sull'opportunit\u00e0 di dare una nuova concessione televisiva, e ha iniziato a trasmettere i suoi programmi il 2 novembre 1982. A differenza dei canali di servizio pubblico della BBC, Channel 4 pur essendo di propriet\u00e0 pubblica non riceve alcun fondo pubblico. Tutti i suoi programmi sono finanziati dalle sue attivit\u00e0 commerciali, compresa la pubblicit\u00e0.\nOriginariamente Channel 4 era una sussidiaria della Independent Broadcasting Authority (IBA), ora l'emittente \u00e8 di propriet\u00e0 e gestita da \"Channel Four Television Corporation\", un ente pubblico istituito nel 1990 per questo scopo, ed entrato in vigore nel 1993, dopo l'abolizione dell'IBA.\nFa parte di Channel 4 anche il canale tv gallese S4C, che ha iniziato a trasmettere il giorno prima.\nProgrammazione.\nChannel 4 \u00e8 una \"publisher-broadcasting\" perch\u00e9 commissiona e acquista tutti i suoi programmi da societ\u00e0 indipendenti, ed \u00e8 stata la prima emittente a farlo. Ci\u00f2 ha avuto come conseguenza il fatto che molte societ\u00e0 di produzione non fossero pi\u00f9 costrette e vendere i propri programmi solo alla ITV, anche se con il \"Broadcasting Act\" del 1990 anche le altre emittenti, come la BBC, devono far produrre a societ\u00e0 esterne almeno il 25% dei propri programmi. Il requisito di trasmettere solo contenuti prodotti da societ\u00e0 esterne \u00e8 indicato nella sua licenza di trasmissione. Inoltre Channel 4 possiede i diritti di trasmissione e di distribuzione di molti programmi e format televisivi, anche se non sono prodotti da essa. La particolarit\u00e0 di questa rete fu di trasmettere molti programmi simili tra loro in blocchi, dei quali i pi\u00f9 famosi furono \"Four-Mations\", che trasmetteva film di animazione; \"T4\", trasmesso il sabato dalle 9 alle 14 e durante i giorni delle vacanze scolastiche e la domenica sul canale minore E4 dalle 9 alle 17, con un target dai 16 ai 34 anni; \"Friday Night Comedy\"; \"4Music\"; \"4Later\".\nNei suoi primi anni di trasmissione la rete trasmise in seconda serata un ciclo di film per adulti chiamato \"Red Triangle\", dal triangolo rosso trasmesso in sovrimpressione in alto a destra dello schermo. Il telegiornale \u00e8 prodotto dalla \"Independent Television News\". A differenza della BBC e della ITV, Channel 4 non presenta variazioni regionali. Tra i programmi di Channel 4, la trasmissione \"Football Italia\", interamente dedicata al calcio italiano e trasmessa dal 1992 al 2002; come spin-off della trasmissione fu fondato nel 1992 il magazine Calcio Italia.\nOrganizzazione.\nChannel 4 \u00e8 una rete televisiva di servizio pubblico. Deve trasmettere una programmazione di alta qualit\u00e0 ma anche alternativa, in particolare deve:\nFinanziamento.\nChannel 4 \u00e8 una societ\u00e0 senza scopo di lucro. \u00c8 finanziata dalla pubblicit\u00e0, come le televisioni commerciali, ma i ricavi della vendita della pubblicit\u00e0 possono essere spesi solo per i contenuti del canale e devono essere segnalati annualmente alla Ofcom. I ricavi dell'emittente provengono anche dalla vendita di format, da \"merchandising\" e da sponsor. Nel 2007, a causa di problemi economici, Channel 4 ha dovuto chiedere aiuti al governo per restare a galla. Lo Stato gli ha assegnato un credito speciale di 14 milioni di sterline, provenienti dai ricavi del canone televisivo pagato alla BBC. Da allora \u00e8 sorto un dibattito riguardo al finanziamento di Channel 4, dove alcuni deputati del Partito Conservatore hanno proposto la privatizzazione del canale, mentre nel 2009 la Ofcom sugger\u00ec che la situazione dell'emittente fosse sostenibile con partnership, join venture o fusioni."}
{"id": "1413544", "revid": "599013", "url": "https://it.wikipedia.org/wiki?curid=1413544", "title": "James Town", "text": "James Town \u00e8 un census-designated place degli Stati Uniti d'America, situato nella Contea di Sweetwater nello stato del Wyoming. Nel censimento del 2000 la popolazione era di 552 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di James Town si estende su una superficie di 22,2 km\u00b2, dei quali 21,7\u00a0km\u00b2 sono occupati da terre, mentre 0,5\u00a0km\u00b2 sono occupati da acque.\nPopolazione.\nSecondo il censimento del 2000, a James Town vivevano 552 persone, ed erano presenti 162 gruppi familiari. La densit\u00e0 di popolazione era di 25,5 ab./km\u00b2. Nel territorio comunale si trovavano 221 unit\u00e0 edificate. Per quanto riguarda la composizione etnica degli abitanti, il 95,29% era bianco, lo 0,36% era afroamericano, lo 0,36% era nativo, l'1,09% apparteneva ad altre razze e il 2,90% a due o pi\u00f9. La popolazione di ogni razza ispanica corrispondeva al 6,52% degli abitanti.\nPer quanto riguarda la suddivisione della popolazione in fasce d'et\u00e0, il 25,2% era al di sotto dei 18, l'8,7% fra i 18 e i 24, il 25,9% fra i 25 e i 44, il 31,7% fra i 45 e i 64, mentre infine l'8,5% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 109,1 uomini."}
{"id": "1413545", "revid": "767487", "url": "https://it.wikipedia.org/wiki?curid=1413545", "title": "Holetown", "text": "Holetown \u00e8 una cittadina di Barbados, situata nella parrocchia di St. James, sulla costa occidentale dello Stato caraibico.\nHoletown \u00e8 il sito della prima colonizzazione inglese permanente sul suolo barbadiano, avvenuta nel 1625. Gi\u00e0 nel 1620 infatti il capitano Cataline era sbarcato sull'isola, senza lasciarvi tuttavia alcun insediamento permanente. Il capitano Henry Powell e la sua nave vi furono gettati per caso durante il viaggio che stavano facendo dal Sud America all'Inghilterra a causa di una tempesta. Lo sbarco \u00e8 commemorato da un monumento posta sulla spiaggia che tuttavia menziona erroneamente la data del 1605, anzich\u00e9 quella corretta, ovvero luglio 1625.\nSir William Courteen, un mercante olandese di origine britannica ottenne assieme a Sir Thomas Warner una patente reale che gli consentiva di colonizzare St. Christopher, Barbados e Montserrat. Warner ottenne St Christopher (Saint Kitts), Courteen Barbados.\nA seguito dello sbarco del 1625 Powell, che era il comandante della flotta mercantile di Courteen, fece ritorno a Barbados con 50 coloni e 10 schiavi neri, che giunsero sull'isola il 17 febbraio del 1627. A partire dal febbraio del 1977 la citt\u00e0 celebra questo avvenimento con il pittoresco Festival di Holetown.\nHoletown - il cui nome deriva dal canale, chiamato \"The Hole\", che permetteva uno sbarco sicuro ai coloni, \u00e8 chiamata anche con il nome di James Town e fu, sino al 1629, l'unica citt\u00e0, ospitando una fortificazione, un palazzo di giustizia e la casa del governatore. Divenne un prospero centro commerciale, intrattenendo scambi attraverso l'Atlantico con Bristol e Londra, oltre che con Boston."}
{"id": "1413550", "revid": "17654", "url": "https://it.wikipedia.org/wiki?curid=1413550", "title": "Danni Woodward", "text": ""}
{"id": "1413556", "revid": "212348", "url": "https://it.wikipedia.org/wiki?curid=1413556", "title": "Danni Woodrow", "text": ""}
{"id": "1413557", "revid": "767487", "url": "https://it.wikipedia.org/wiki?curid=1413557", "title": "Sfida senza regole", "text": "Sfida senza regole (\"Righteous Kill\") \u00e8 un film del 2008 diretto da Jon Avnet. Anche se Al Pacino e Robert De Niro hanno recitato nello stesso film per 4 volte (\"Il padrino - Parte II\", \"Heat - La sfida\" \"Sfida senza regole\" e \"The Irishman\"), questo \u00e8 solo il secondo film in cui hanno lavorato insieme. Infatti, ne \"Il padrino - Parte II\" non hanno mai girato una scena in coppia.\nTrama.\nNew York, il detective Thomas \"Turk\" Cowan in un videomessaggio confessa 14 delitti, tutti di criminali o presunti tali che tuttavia lui ha ritenuto colpevoli; il video messaggio scorre inframezzando la vicenda del pluridecorato detective e del suo partner David \"Rooster\" Fisk, che prende il via dall'incriminazione con prove false di Randall, un maniaco assassino precedentemente assolto in giudizio, e prosegue con le indagini relative ad un serial killer che lascia poesie sulle persone che uccide e con quelle su Marcus \"Spider\" Smith, uno spacciatore che i due cercano di incastrare usando Jessica, una donna avvocato colta da Turk a sniffare cocaina in una toilette del locale di Spider.\nL'avvocato viene per\u00f2 scoperta da Spider e nella sparatoria che ne segue i due uccidono la guardia del corpo dello spacciatore e la donna viene ferita; le conseguenze sono immediate: gli affari interni obbligano i due a sottoporsi all'indagine della commissione ed il loro capo, il tenente Hingus, aggiunge alla procedura un periodo di due settimane di colloqui con lo psicologo del dipartimento; di fronte alla commissione i due forniscono versioni non coincidenti ma, prima che vengano prese decisioni, si preferisce attendere il parere del medico.\nTurk, che vive una relazione dai risvolti sado masochistici con l'agente della squadra CSI Karen Corelli e nel tempo libero gioca nella squadra di baseball del dipartimento, si mostra insofferente alla situazione mentre Fisk sembra prendere la cosa con maggiore filosofia; dopo qualche giorno ai due si sovrappongono nelle indagini sul serial killer due giovani detectives, Perez e Riley, che mostrano di non rispettare l'anzianit\u00e0 e l'esperienza di Turk e Fisk ma i delitti proseguono ed i quattro, appianate momentaneamente le divergenze, sembrano concordare, con la sola eccezione di Turk, con l'ipotesi avanzata da Fisk che l'omicida sia un poliziotto; i sospetti cadono su Martin Baum, un ex agente che ora lavora nella vigilanza privata che per\u00f2 ha un alibi per uno dei delitti mentre anche un prete, che Turk conosceva, viene ritrovato cadavere, ucciso dentro la sua parrocchia.\nPerez e Riley, dopo l'omicidio del prete, comunicano i loro sospetti su Turk al tenente e questi, dopo averlo interrogato, chiede l'opinione di Fisk che nega decisamente che il suo collega possa essere il serial killer ma il giorno dopo egli confida ai due giovani detective di avere, su proposta di Turk, manomesso le prove a carico di Randall, chiedendogli di continuare le loro indagini ma di non fare uscire di prigione l'assassino; Turk, dopo essere stato momentaneamente trasferito in ufficio, sospetta di Perez, che una sera viene fatto bersaglio di alcuni colpi di pistola e Karen, rientrando a casa, trova una poesia, scritta con il medesimo biglietto usato dal serial killer ma con calligrafia diversa ed immediatamente dopo Turk si presenta a casa sua chiedendole di informarlo su quanto Perez sa di lui.\nLe indagini sembrano ad una svolta: Yevgeny Mugalat, un criminale russo, viene colpito da tre proiettili ma non muore ed in ospedale i detectives cercano di interrogarlo ma egli non \u00e8 ancora in grado di parlare mentre Perez e Riley, ormai convinti della colpevolezza di Turk, chiedono a Spider di fare da esca per incastrarlo e, la sera prima dell'appostamento, Karen viene aggredita nella sua casa, picchiata e violentata. Turk si reca nel locale di Spider ma inaspettatamente i detectives scoprono di essersi sbagliati e che non \u00e8 lui il serial killer e, dopo che Perez e Riley si sono allontanati e che Karen \u00e8 riuscita a parlare con Mugalat in ospedale, Fisk uccide Spider e costringe Turk a leggere, di fronte alla telecamera del locale, un diario in cui lo stesso Fisk si autoaccusa dei delitti.\nAl termine del videomessaggio Fisk spiega al collega che la sua \"svolta\" \u00e8 iniziata nel momento in cui Turk ha manomesso le prove contro Randall ed aggiunge di essere stato lui ad aggredire Karen ma subito dopo si allontana senza uccidere l'ormai ex collega; Turk raggiunge Fisk ma improvvisamente arriva Karen che lo minaccia con la sua pistola ed egli, dopo avere tentato nuovamente di allontanarsi, viene raggiunto dal collega che non intende coprirlo e, dopo un breve dialogo in cui Fisk sembra volere uccidere l'amico, Turk riesce a sparare per primo e Fisk, una volta colpito, gli chiede di non chiamare l'ambulanza decidendo in questo modo di morire e di non andare sotto processo.\nIl caso \u00e8 chiuso e Turk, dopo avere parlato al telefono con la figlia, rassicurandola sulla sua condizione dopo l'accaduto, si reca insieme a Karen ad allenare una squadra giovanile femminile di baseball, continuando nella sua professione con lo stesso impegno e con lo stesso entusiasmo ma forse con un atteggiamento diverso nei confronti della compagna.\nDistribuzione.\nIl film \u00e8 uscito nelle sale cinematografiche statunitensi a partire dal 12 settembre 2008, mentre in Italia dal 26 settembre 2008.\nAccoglienza.\nIl film si \u00e8 rivelato un discreto successo al botteghino. Ha guadagnato infatti circa 40 milioni di dollari negli Stati Uniti e 38 milioni di dollari a livello internazionale per un totale di 78 milioni di dollari, riuscendo a coprire cos\u00ec il grosso budget di 60 milioni di dollari. Se paragonato al film \"Heat - La sfida,\" dove era presente l'accoppiata De Niro e Al Pacino, il film ha incassato circa 100 milioni di dollari in meno.\nIl film ha tuttavia ricevuto pareri piuttosto negativi da parte della critica. Il sito Rotten Tomatoes ha assegnato un punteggio del 19% basato su 140 recensioni, mentre il sito Metacritic ha dato una valutazione positiva del 36% basato su 27 recensioni. Il film \u00e8 stato anche incluso dalla rivista \"The Times\" tra i 100 peggiori film del 2008."}
{"id": "1413558", "revid": "15756", "url": "https://it.wikipedia.org/wiki?curid=1413558", "title": "Peacemaker (DC Comics)", "text": "Peacemaker \u00e8 una serie di supereroi originariamente di propriet\u00e0 dalla Charlton Comics ed in seguito acquisito dalla DC Comics. Il Peacemaker originale, creato da \"Joe Gill\" e da \"Pat Boyette\", \u00e8 apparso per la prima volta in \"Fightin' 5\" n. 40, del novembre 1966.\nBiografia del personaggio.\nL'identit\u00e0 segreta di Peacemaker \u00e8 Christopher Smith, un pacifista diplomatico cos\u00ec impegnato per la pace che non disdegnava di usare la forza da supereroe, per portare avanti la causa, usando una serie di armi speciali, ma non mortali. Fond\u00f2 inoltre il Pax Institute. La maggior parte dei criminali che affronta sono dittatori e signori della guerra.\nSmith in seguito comprende che i suoi sforzi di arrivare alla pace attraverso la violenza erano la conseguenza dalla vergogna e del senso di colpa di avere avuto un padre quale comandante di un campo di sterminio nazista. Difatti crede che lo spirito di suo padre lo perseguiti continuamente e che lo critichi per ogni mossa, anche quando cerca di scordare il suo passato.\nDiventando un vigilante particolarmente letale che uccide al pi\u00f9 piccolo avviso, inizia a credere che i fantasmi delle persone che ha ucciso, o che sono state uccise nelle sue vicinanze, vengano raccolti all'interno del suo elmetto e gli possano fornire consigli e commenti. Per un periodo, Peacemaker lavora come agente governativo degli Stati Uniti sotto gli auspici della Checkmate, un'unit\u00e0 di forza speciale. Smith diede la caccia ai terroristi finch\u00e9 la Checkmate riconobbe il suo comportamento troppo estremo. Alla fine si schiant\u00f2 con un elicottero per distruggere dei carri armati controllati dal supercriminale Eclipso, per cui venne creduto morto.\nRitroviamo la sua anima in Purgatorio nella serie Day of Judgement. Un gruppo di eroi compare per recuperare l'anima di Hal Jordan. I guardiani del Purgatorio non gradiscono quest'irruzione e Peacemaker, insieme ad altri vigilanti morti, si riprende e distrae i guardiani in modo tale che il gruppo possa tornare sulla Terra.\nAltre versioni.\nJLI Peacemaker.\nUn altro operativo che utilizza il nome Peacemaker apparve una sola volta, in \"Justice League International\" vol. 2, n. 65, come membro dei \"League-Busters\".\nMitchell Black.\nMitchell Black, \u00e8 un chirurgo, reclutato dal \"Peacemaker Project\", un'organizzazione non affiliata col Pax Institute e con il \"Project Peacemaker\" del governo degli Stati Uniti. Black riappare nella miniserie dal titolo \"L.A.W.\" (Living Assault Weapons), dove si riunisce agli altri eroi acquistati dalla Charlton. Sembra che sia stato ucciso dal supercriminale Prometheus in \"Crisi Infinita\" n. 7.\nPeacemaker in \"Blue Beetle\".\nUn'altra apparizione isolata nella serie attuale di \"Blue Beetle\" ha richiesto sia il nome di Black che l'identit\u00e0 di Peacemaker, entrambi confermati da alcuni indizi, il pi\u00f9 importante dei quali \u00e8 caduto poco prima della sua morte, come la sua catchphrase \"ama la pace cos\u00ec tanto, che ucciderebbe per essa\", un ossimoro pronunciato da La Dama per definirlo. Tuttavia, privato del suo elmetto tradizionale, venne mostrato mentre usava l'identit\u00e0 di 'Mitchell Black' prima di riusare il suo vecchio nome. Un anno prima del suo incontro con Jamie, durante uno scontro con l'Intergang, si ritrova in una piramide bialyana, la stessa in cui Dan Garrett aveva, anni prima, trovato lo scarabeo. Mentre si trovava l\u00ec venne in contatto accidentalmente con una tecnologia aliena che gli aveva dato la capacit\u00e0 di ricevere mentalmente il database dello scarabeo, spiegando l'incapacit\u00e0 del Reach di controllare Garrett e Reyes."}
{"id": "1413563", "revid": "339392", "url": "https://it.wikipedia.org/wiki?curid=1413563", "title": "Luis W. Alvarez", "text": ""}
{"id": "1413571", "revid": "1305772", "url": "https://it.wikipedia.org/wiki?curid=1413571", "title": "Broadcast (disambigua)", "text": "Computer.\nNei computer in rete (computer networking):"}
{"id": "1413573", "revid": "1543377", "url": "https://it.wikipedia.org/wiki?curid=1413573", "title": "Broadcasting (informatica)", "text": "Nelle reti di calcolatori, il termine broadcast indica una modalit\u00e0 di instradamento per la quale un pacchetto dati inviato ad un indirizzo particolare (detto appunto di \"broadcast\") verr\u00e0 consegnato a tutti i computer collegati alla rete (ad esempio, tutti quelli su un segmento di rete ethernet, o tutti quelli di una sottorete IP).\nDescrizione.\nUn pacchetto destinato ad un solo computer \u00e8 detto \"unicast\", uno destinato a molti \u00e8 detto \"multicast\", uno destinato ad uno qualunque di un gruppo \"anycast\".\nPer via dei costi gli indirizzamenti broadcast non sono consentiti a livello globale (Internet) per ovvi motivi di congestione e sicurezza, ma risultano vincolati nell'ambito di una rete locale.\nIl broadcast pu\u00f2 essere eseguito su diversi livelli del modello OSI. A livello datalink (2\u00ba Livello) l'invio del pacchetto o richiesta viene eseguito sfruttando il MAC Address (\"indirizzo Fisico\") impostandolo al suo valore pi\u00f9 alto (FF:FF:FF:FF:FF:FF). A livello Network (3\u00ba Livello) l'invio del pacchetto o richiesta viene eseguita sfruttando l'IP (\"indirizzo logico\") impostandolo sempre al suo valore pi\u00f9 alto facendo attenzione alla relativa subnet di appartenenza.\nSi definisce \"broadcast\", in generale, la spedizione contemporanea della stessa informazione a pi\u00f9 nodi di arrivo contemporaneamente. \nSi chiama \"broadcasting\" l'utilizzo di questo metodo di comunicazione.\nUn sistema definito broadcast consente l'elaborazione e l'invio di pacchetti di dati che, grazie all'inserimento di un codice speciale nel campo indirizzo, pu\u00f2 essere ricevuto da tutti i computer contemporaneamente collegati, invece che da uno solo. Nel caso di un funzionamento di questo tipo si \u00e8 soliti dire che il dispositivo di rete opera in broadcasting."}
{"id": "1413578", "revid": "697352", "url": "https://it.wikipedia.org/wiki?curid=1413578", "title": "Saint Thomas", "text": ""}
{"id": "1413588", "revid": "729019", "url": "https://it.wikipedia.org/wiki?curid=1413588", "title": "Vena cava superiore sinistra", "text": "La vena cava superiore sinistra o vena di Marshall \u00e8 la pi\u00f9 comune anomalia anatomica del sistema venoso toracico, presente nello 0,3% della popolazione generale. Prende il nome dal medico inglese John Marshall (1818-1891) che per primo la descrisse.\nEmbriogenesi.\nPresente durante la vita embrionale, si occlude formando un legamento fibroso chiamato legamento di Marshall, che unisce il seno coronarico con la vena anonima di sinistra.\nLa cava sinistra persistente drena il sangue refluo dall'arto sinistro e dalla parte sinistra di capo e collo nell'atrio destro, attraverso il seno coronarico. Pu\u00f2 sostenere l'intero reflusso venoso dei campi superiori del corpo. Nel caso di coesistenza di vena cava superiore destra e sinistra, il calibro delle due sar\u00e0 complementare, in relazione al flusso drenato.\nSignificato clinico.\nLa sua presenza non risulta di solito patologica, a meno che non siano compresenti anomalie cardiovascolari ulteriori quali difetti del setto interventricolare o atrioventricolare (50% dei casi); nel qual caso \u00e8 correlata a significative morbilit\u00e0 e mortalit\u00e0. Il trattamento chirurgico dell'anomalia semplice non \u00e8 quindi necessario.\n\u00c8 nota alla cardiologia perch\u00e9, in caso di presenza di tessuto muscolare, pu\u00f2 essere causa di aritmie e di fibrillazione atriale."}
{"id": "1413589", "revid": "1522738", "url": "https://it.wikipedia.org/wiki?curid=1413589", "title": "L\u00e1szl\u00f3 Alm\u00e1sy", "text": "Parte della sua vita \u00e8 narrata nel romanzo \"Il paziente inglese\" di Michael Ondaatje (1992), da cui \u00e8 stato tratto un film.\nBiografia.\nAlm\u00e1sy nacque a Borosty\u00e1nk\u0151, nell'Impero austro-ungarico (oggi Bernstein, Austria), in una famiglia dell'aristocrazia ungherese. Dal 1911 al 1914 studi\u00f2 ad Eastbourne (Regno Unito) con un insegnante privato. Durante la prima guerra mondiale serv\u00ec nell'esercito austro-ungarico; alla fine del conflitto torn\u00f2 ad Eastbourne e intraprese studi tecnici, appassionandosi all'aeronautica e diventando membro del club di aviatori di Eastbourne. La sua amicizia con il re Carlo I d'Austria-Ungheria gli valse il titolo non ufficiale di conte.\nDopo il 1921 si dedic\u00f2 all'automobilismo, vincendo diverse gare come rappresentante dell'industria austriaca Steyr. Nello stesso decennio si rec\u00f2 spesso in Nordafrica (Egitto e Sudan), dapprima come organizzatore di visite turistiche. Nel 1929 si dedic\u00f2 a una spedizione nel Sahara su automobili Steyr, e a partire dal 1932 intraprese una serie di viaggi nel deserto alla ricerca della leggendaria citt\u00e0 di Zerzura. Queste spedizioni (in cui fu affiancato anche da alcuni esploratori inglesi, fra cui Robert e Patrick Clayton) non raggiunsero mai lo scopo di trovare Zerzura (la cui esistenza \u00e8 tuttora considerata solo una leggenda) ma portarono comunque altri risultati importanti, tra cui la realizzazione della prima mappa dettagliata dei siti di arte rupestre preistorica di Uweinat e Gilf Kebir e la scoperta della pi\u00f9 alta montagna del Sahara orientale (Jebel Uweinat) e di una precedentemente sconosciuta trib\u00f9 nubiana (i Magyarab). In quegli anni Alm\u00e1sy si costru\u00ec una grande reputazione di esploratore, e si guadagn\u00f2 l'appellativo di \"padre delle sabbie\", datogli dai Beduini che lo accompagnavano nei suoi viaggi. Alcune di queste avventure sono narrate nel libro autobiografico \"Sahara sconosciuto\" (\"Az ismeretlen Szahara\"), pubblicato per la prima volta a Budapest nel 1934, e in seguito tradotto in tedesco e pubblicato a Lipsia nel 1939. Durante gli ultimi anni 1930 Alm\u00e1sy rimase in Nordafrica, partecipando a nuove spedizioni archeologiche e lavorando come istruttore di volo.\nAll'inizio della seconda guerra mondiale torn\u00f2 in patria. Pur non simpatizzando per il nazismo, mise i propri servizi a disposizione dell'Asse per lealt\u00e0 verso la monarchia ungherese. Fu reclutato dalla \"Abwehr\" (l'agenzia di \"intelligence\" tedesca). In seguito, date le sue conoscenze di aeronautica, fu assegnato alla Luftwaffe, e mandato in Africa con gli Afrika Korps. Fra il 1941 e il 1942 lavor\u00f2 agli ordini di Erwin Rommel, distinguendosi per la conoscenza del deserto e portando a termine missioni di spionaggio, come l'Operazione Salaam, in cui riusc\u00ec ad aggirare le linee nemiche ed infiltrare due spie tedesche in Egitto. Per queste imprese Rommel lo promosse al grado di maggiore e gli confer\u00ec l'onorificenza della Croce di ferro.\nQuando la guerra in Africa volse al termine, Alm\u00e1sy rientr\u00f2 in Europa. A Budapest, mise a frutto i suoi contatti con le gerarchie della Chiesa cattolica per salvare numerose famiglie di ebrei dalla deportazione nei lager nazisti.\nDopo la fine della seconda guerra mondiale, Alm\u00e1sy fu arrestato e fin\u00ec in una prigione sovietica, da cui riusc\u00ec a fuggire probabilmente con l'aiuto dell'intelligence britannica. Torn\u00f2 in Egitto e per qualche tempo lavor\u00f2 al servizio del re Farouk I.\nNel 1951, mentre si trovava in Austria, si ammal\u00f2 gravemente, morendo di dissenteria in un ospedale di Salisburgo."}
{"id": "1413590", "revid": "117271", "url": "https://it.wikipedia.org/wiki?curid=1413590", "title": "Agaricus citrinus", "text": ""}
{"id": "1413591", "revid": "117271", "url": "https://it.wikipedia.org/wiki?curid=1413591", "title": "Agaricus mappa", "text": ""}
{"id": "1413592", "revid": "117271", "url": "https://it.wikipedia.org/wiki?curid=1413592", "title": "Amanita bulbosa var. citrina", "text": ""}
{"id": "1413593", "revid": "117271", "url": "https://it.wikipedia.org/wiki?curid=1413593", "title": "Amanita citrina var. mappa", "text": ""}
{"id": "1413594", "revid": "117271", "url": "https://it.wikipedia.org/wiki?curid=1413594", "title": "Amanita mappa", "text": ""}
{"id": "1413595", "revid": "117271", "url": "https://it.wikipedia.org/wiki?curid=1413595", "title": "Amanita mappa var. citrina", "text": ""}
{"id": "1413596", "revid": "117271", "url": "https://it.wikipedia.org/wiki?curid=1413596", "title": "Amanitina citrina", "text": ""}
{"id": "1413597", "revid": "117271", "url": "https://it.wikipedia.org/wiki?curid=1413597", "title": "Venenarius mappa", "text": ""}
{"id": "1413598", "revid": "767487", "url": "https://it.wikipedia.org/wiki?curid=1413598", "title": "Ardente fiamma", "text": "Ardente fiamma (\"Moonlight Sonata\") \u00e8 un film del 1937, diretto da Lothar Mendes, che vede tra gli altri protagonisti il celebre pianista polacco Ignacy Jan Paderewski.\nTrama.\nIn una lussuosa villa in Svezia, abitata dalla Baronessa Landenborg, vengono ospitati alcuni viaggiatori, costretti dal maltempo ad un atterraggio di fortuna con il loro aereo. Tra di loro si nasconde un seduttore di donne facoltose che si mette subito all'opera per sedurre la sua bella e ricca ospite, che tuttavia \u00e8 amata e corteggiata con passione da un giovane nobiluomo che per\u00f2 non \u00e8 ricambiato. Con l'aiuto del celebre pianista Paderewsky, quest'ultimo smaschera le false intenzioni del seduttore ed ottiene l'amore della sua baronessa.\nDistribuzione.\nIl 18 giugno 1946 nel Regno Unito ne usc\u00ec una riedizione con il titolo \"The Charmer\"."}
{"id": "1413599", "revid": "287204", "url": "https://it.wikipedia.org/wiki?curid=1413599", "title": "Lega Nazionale 1938-1939", "text": "L'edizione 1938-1939 della Lega Nazionale vide la vittoria finale del Grasshopper Club Z\u00fcrich.\nCapocannoniere del torneo fu Josef Artimovics (FC Grenchen), con 15 reti."}
{"id": "1413600", "revid": "287204", "url": "https://it.wikipedia.org/wiki?curid=1413600", "title": "Lega Nazionale 1937-1938", "text": "L'edizione 1937-1938 della Lega Nazionale vide la vittoria finale dell'FC Lugano.\nCapocannoniere del torneo fu Numa Monnard (), con 20 reti."}
{"id": "1413604", "revid": "217432", "url": "https://it.wikipedia.org/wiki?curid=1413604", "title": "Discopatia cervicale", "text": "La discopatia cervicale \u00e8 un'alterazione del disco intervertebrale, causa comune di dolore al collo, alle spalle e agli arti superiori. Comporta a seconda dei casi irritazione dei nervi interessati o altri danni anche di natura vascolare.\nSintomatologia.\nFrequenti in questo caso, dolore cervicale (che sotto sforzo peggiora), rigidit\u00e0, e una limitazione dei vari movimenti del collo.\nIn caso di compressione delle varie radici nervose tale dolore pu\u00f2 anche raggiungere la spalla o il braccio.\nLa rotazione e l'estensione laterale del collo diminuiscono, si mostra il segno di Spurling.\nEziologia.\nNei soggetti pi\u00f9 anziani la compressione acuta delle radici nervose cervicali la si ritrova per la maggior parte dei casi a causa di un trauma fisico, mentre pi\u00f9 raramente \u00e8 dovuta alla radicolopatia subacuta, che pu\u00f2 associarsi sia a spondilosi che a discopatia (ernia del disco o protrusione)."}
{"id": "1413605", "revid": "1243", "url": "https://it.wikipedia.org/wiki?curid=1413605", "title": "Ferrovia Brescia - Cremona", "text": ""}
{"id": "1413608", "revid": "729019", "url": "https://it.wikipedia.org/wiki?curid=1413608", "title": "Amaurosi fugace", "text": "Lamaurosi fugace (dal greco \u1f00\u03bc\u03b1\u03cd\u03c1\u03c9\u03c3\u03b9\u03c2, \"am\u00e0yr\u014dsis\", \u00aboscuramento\u00bb), altrimenti detta cecit\u00e0 monoculare transitoria, \u00e8 un disturbo riguardante la vista, per il quale temporaneamente si perde l'uso della vista a un occhio. \nTale anomalia nell'individuo \u00e8 dovuta di solito a una forma di embolia retinica oppure a una grave stenosi della carotide omolaterale; inoltre pu\u00f2 presentarsi in condizioni come l'attacco ischemico transitorio (TIA) con reliquati. Se l'occlusione persiste la retina assume color bianco latte, con fovea rosso scuro.\nSintomatologia.\nLa persona affetta da amaurosi fugace pu\u00f2 elencare i sintomi dell'insufficienza carotidea ma anche dell'embolia. Questo perch\u00e9 la persona non conoscendo l'apparato visivo riferisce fra i sintomi nell'anamnesi, come se il tutto provenisse da uno dei due occhi mentre in realt\u00e0 il disturbo parte nell'emicampo destro o sinistro di entrambi gli occhi. Inoltre vi possono essere diplopia, vertigine, intorpidimento ipostenia.\nEziologia.\nL'interruzione della corrente sanguigna alla corteccia visiva porta a improvvisi disturbi alla vista, offuscamento, lampi continui di luce, e altri che possono portare la persona afflitta a un'errata interpretazione degli stessi.\nTerapia.\nSi ricorre alla somministrazione di farmaci quale la nifedipina o similari."}
{"id": "1413609", "revid": "110157", "url": "https://it.wikipedia.org/wiki?curid=1413609", "title": "Edouard-Jean Gilbert", "text": "Nel 1916 consegu\u00ec la laurea in farmacia presso la Scuola Superiore di Farmacia di Parigi e nel 1919 ottenne il dottorato discutendo una tesi su funghi del genere Amanita.\nNel 1917 divent\u00f2 membro della Soci\u00e9t\u00e9 mycologique de France di cui fu presidente dal 1937 al 1940.\nNel 1951 ricevette il premio di Montagne dell'Accademia delle Scienze di Parigi per il suo lavoro nel campo della storia naturale."}
{"id": "1413610", "revid": "177966", "url": "https://it.wikipedia.org/wiki?curid=1413610", "title": "Glaxo", "text": ""}
{"id": "1413611", "revid": "767487", "url": "https://it.wikipedia.org/wiki?curid=1413611", "title": "Bradicinesia", "text": "La bradicinesia \u00e8 un disturbo neurologico del movimento dove si mostra la difficolt\u00e0 dell'individuo ad iniziare un nuovo movimento del proprio corpo; quando si cercher\u00e0 di effettuarlo, lo stesso risulter\u00e0 rallentato. I movimenti interessati sono anche i gesti pi\u00f9 semplici come il voler muovere una mano.\nLa Bradicinesia viene annoverata nella categoria dei Disordini del movimento. \nSintomatologia.\nLe manifestazioni tipiche correlate sono una marcata lentezza del movimento, sincinesia ad entrambe le braccia, e ammiccamento.\nEziologia e diagnosi correlate.\nLa bradicinesia viene considerata una delle principali manifestazioni della presenza del malattia di Parkinson, e per questo si devono effettuare altri accertamenti per escludere la stessa. Inoltre pu\u00f2 essere dovuta alla somministrazione di alcuni farmaci."}
{"id": "1413616", "revid": "339392", "url": "https://it.wikipedia.org/wiki?curid=1413616", "title": "Campionato mondiale di ciclismo su pista", "text": ""}
{"id": "1413617", "revid": "729019", "url": "https://it.wikipedia.org/wiki?curid=1413617", "title": "Coreoatetosi", "text": "La coreoatetosi \u00e8 l'associazione di corea (ovvero movimenti a scatti, molto rapidi) e atetosi (movimenti molto ampi e, nell'esplicarli, lenti). Nell'individuo si manifestano entrambe le anomalie dei movimenti al tempo stesso anche se una delle due pu\u00f2 essere prevalente sull'altra.\nManifestazioni cliniche.\nLa coreoatetosi coinvolge soprattutto il viso, il collo e il tronco, si assiste a un comportamento irrequieto del soggetto.\nEziologia e diagnosi correlate.\nPatologie che mostrano tali disturbi del movimento sono la Corea reumatica di Sydenham, la malattia di Huntington e l'avvelenamento da tallio.\nSi riscontrano anche nelle forme discinetiche delle paralisi cerebrali e nell\u2019atassia-teleangectasia.\nNel caso della malattia di Parkinson, la somministrazione di levodopa (uno dei farmaci maggiormente utilizzati nel trattamento della condizione) induce un aumento dei movimenti irregolari, da 1 a 3 ore dopo la somministrazione si osserva l'apice del disturbo, anche altri farmaci possono provocare tale disturbo, inoltre si pu\u00f2 manifestare come complicanza dovuta a interventi cardio-chirurgici.\nTerapie.\nCome trattamento farmacologico vengono utilizzate reserpina, benzodiazepine e neurolettici, tutti con risultati spesso inefficaci.\nDa tenere presente che l'uso eccessivo di neurolettici pu\u00f2 provocare nella persona una discinesia tardiva, danneggiando la zona mandibolare."}
{"id": "1413634", "revid": "122981654", "url": "https://it.wikipedia.org/wiki?curid=1413634", "title": "Prey (videogioco 2006)", "text": "Prey (letteralmente dall'inglese \"Preda\") \u00e8 un videogioco di tipo sparatutto in prima persona a tema fantascientifico, sviluppato da Human Head Studios, prodotto da 3D Realms e pubblicato nel 2006.\nInizialmente messo in commercio per PC dotati di sistema operativo Windows XP, il gioco \u00e8 stato poi convertito e venduto anche per Xbox 360, macOS, Linux e iPhone.\nUn seguito, \"Prey 2\", era stato annunciato ufficialmente nel 2011, ma ne \u00e8 stata confermata la cancellazione a ottobre 2014. Al suo posto, all'E3 del 2016, viene presentato un reboot, \"Prey\".\nTrama.\nUna civilt\u00e0 aliena, gli Oscuri, a bordo di un enorme essere vivente, la Sfera, viaggia per eoni nell'universo, seminando forme di vita organica sui pianeti, per poi rapire gli esseri viventi una volta che la vita \u00e8 sbocciata su quei mondi. Gli esseri rapiti vengono processati nella Sfera: trasformati in cibo, soldati, operai, mostri ecc.\nUna di queste razze \u201cseminate\u201d, gli esseri umani, sviluppa nel corso dei secoli un contatto con il mondo spirituale; in particolare lo spirito dei nativi americani alla loro morte va nella terra degli antichi, dove riposano tutti gli antenati.\nIl protagonista \u00e8 Tommy, un indiano Cherokee che lavora come meccanico nei pressi della sua riserva. Una sera Tommy si trova al bar gestito dalla propria fidanzata Jen, insieme al nonno Enisi. Jen ed Enisi sono molto attaccati alle proprie tradizioni, al contrario di Tommy, profondamente deluso e frustrato della propria vita; il ragazzo sogna infatti di andare lontano insieme a Jen. Un evento inaspettato per\u00f2 cambia radicalmente ogni aspettativa dell'indiano: la Sfera e gli Oscuri tornano sulla Terra per \u201cmietere il loro raccolto\u201d, cos\u00ec Tommy, Enisi e Jen si ritrovano imprigionati sulla Sfera.\nMigliaia d'anni prima a seguito di un'altra razzia degli Oscuri sulla terra, alcuni umani di una non meglio precisata trib\u00f9 indiana riuscirono a liberarsi dalla prigionia degli alieni e sopravvissero per secoli, nascondendosi e riproducendosi nascosti nei meandri della Sfera; per questo vengono chiamati i Fuggitivi. Uno di loro, forse per seguire un'antica profezia del suo popolo, libera Tommy dalla macchina a cui era legato. Questi si ritrova solo e disarmato, e i primi istanti per lui sono terribili: vede il nonno trucidato dalle macchine aliene e sente Jen urlare e invocare il suo aiuto.\nTommy si mette alla ricerca di Jen ma ben presto gli alieni la uccidono; il suo spirito per\u00f2 viene chiamato da quello di Enisi nella terra degli antichi dove, nonostante tutti i rifiuti del giovane, il nonno riesce ad insegnargli come separare lo spirito dal corpo: \u201cda questo momento in poi potranno uccidere il tuo corpo ma nessuno potr\u00e0 fermare il tuo spirito\u201d. Ogni volta che il corpo di Tommy muore, il suo spirito si ritrova in un limbo da dove uccidendo gli spiriti con l'arco che ha ricevuto dal nonno pu\u00f2 dare vita al proprio corpo e tornare nel mondo materiale.\nLa Sfera inizia ad interessarsi a questo umano che torna in vita, anche perch\u00e9 al suo ritorno entrano nel mondo materiale alcuni spiriti insieme a lui che fanno impazzire i bambini. Tommy durante il suo vagare nella Sfera viene chiamato ancora da suo nonno nella terra degli antichi per essere addestrato, ma egli rifiuta categoricamente ogni tradizione del suo popolo; il nonno riesce solo ad avvertirlo della presenza dei Fuggitivi; Tommy cos\u00ec prende contatto con Elhuit, la sacerdotessa dei Fuggitivi e viene a sapere che essi nei secoli hanno studiato la tecnologia aliena e ora sono quasi pronti per aprire un portale sulla terra per fuggire. Tommy deve uccidere il Custode, autore di ogni razzia aliena e custode dei prigionieri, e prelevare delle informazioni dal suo cervello, indispensabili per terminare il portale.\nTommy torna ad esplorare la Sfera e riesce finalmente a trovare e liberare Jen, ma deve tornare immediatamente dai Fuggitivi: il Custode li ha scoperti e li sta distruggendo; Tommy trova Elhuit in punto di morte, lascia l\u00ec Jen ordinando di nascondersi, cosa che si rivela subito un errore dato che Jen viene nuovamente rapita. La Sfera ringrazia Tommy per averli condotti dai Fuggitivi, che stavano diventando una minaccia che finora aveva sottovalutato. La Sfera capisce che in Tommy c'\u00e8 un alto potenziale e vuole sfruttarlo per entrare nella terra degli antichi e impadronirsi del potere spirituale dei Cherokee; cos\u00ec aiuta l'umano nello scalare lo stelo dove viene portata Jen. Alla fine della fatica Tommy si ritrova davanti a uno spettacolo agghiacciante: Jen \u00e8 stata trasformata in un mostro, met\u00e0 Jen e met\u00e0 alieno. Tommy nell'immenso dolore uccide il mostro-Jen e chiede disperatamente aiuto al nonno: ha sete di vendetta. Enisi trasporta il suo spirito nella terra degli antichi dove addestrarlo ai poteri del suo popolo, ma ben presto viene interrotto: gli Oscuri sono riusciti ad aprire un portale nella terra degli antichi e la stanno invadendo. Tommy torna immediatamente nel mondo terreno e distrugge il portale alieno, mettendo fine all'invasione. La Sfera \u00e8 stupefatta dal potenziale mostrato da Tommy e gli fa una proposta: ricevere un potere immenso e diventare immortale come un dio oppure morire. Tommy distrutto dentro risponde: \u201cVivere per sempre? Ma se mi hai tolto le cose pi\u00f9 belle della mia vita\u201d.\nLa Sfera per\u00f2 lo aiuta nel cammino senza risparmiargli i suoi servi migliori, i Custodi, per vedere se Tommy \u00e8 veramente degno del potere che essa vuole donargli.\nL'indiano giunge al cospetto della Sfera e trova una donna in un involucro ottagonale, la quale gli rivela di essere stata anch'essa un'umana rapita come molti altri dalla terra; poi la sfera precedente, ormai stanca, accorgendosi del potere in lei le aveva fatto la stessa proposta ricevuta da Tommy, ossia, ottenere un potere immenso e la sua gente libera, o morire insieme a tutti i suoi simili. Tommy uccide la Sfera ma si ritrova dentro di essa: sente subito un potere immenso e viene tentato da esso, Enisi si mette in contatto con lui e gli dice di non lasciarsi tentare da quel potere illusorio, e che il prezzo da pagare sarebbe terribile. Tommy segue quello che gli suggerisce il cuore e distrugge la Sfera con tutti gli Oscuri contro il sole.\nSi ritrova nella terra degli antichi, insieme allo spirito del nonno e di Jen: non \u00e8 morto e il suo tempo ancora non \u00e8 finito. In una scena commovente Jen gli dice che vorrebbe che lui rimanesse ancora ma deve andare e che loro veglieranno su di lui.\nSei mesi dopo Tommy \u00e8 nel bar da dove tutto \u00e8 cominciato, sente la radio che dice che le autorit\u00e0 stanno indagando sui ritrovamenti della crisi, poi appare Elhuit: lei con tutta la sua gente \u00e8 riuscita a completare il portale e fuggire prima che la Sfera andasse distrutta, ma dice che entit\u00e0 superiori non sono rimaste indifferenti alle gesta di Tommy e che vogliono incontrarlo, cos\u00ec Tommy entra nell'ennesimo portale...\nModalit\u00e0 di gioco.\nLo stile di gioco di \"Prey\" \u00e8 simile a quello di altri titoli dello stesso genere: attraverso gli occhi del protagonista il giocatore esplora ambienti con i quali si pu\u00f2 interagire, uccidendo i nemici e risolvendo enigmi.\nParticolarit\u00e0 di questo titolo \u00e8 l'uso estensivo di portali dinamici, spesso utilizzati dai nemici per attacchi a sorpresa; inoltre, dopo un certo punto del gioco, Tommy ha l'abilit\u00e0 di andare in trance e utilizzare, per un periodo limitato dalla quantit\u00e0 di mana posseduto, la sua forma spirituale. Con questa si possono raggiungere zone altrimenti inagibili, oppure attivare interruttori che permettono alla forma solida di Tommy di avanzare nel gioco. Altre caratteristiche degne di nota comprendono ambienti dotati di gravit\u00e0 variabile, piccole navette sferiche guidabili alla stregua di \"Descent\", e passerelle magnetiche che permettono di camminare (e combattere) su muri e soffitti.\nInoltre, a differenza della maggioranza degli altri FPS, quando il personaggio muore non occorre caricare un ultimo salvataggio o ripartire da un checkpoint, ma il personaggio viene portato in una sorta di limbo, dove uccidendo degli spiriti grazie ad un arco, pu\u00f2 ridare vita al proprio corpo e tornare nel mondo materiale.\nSviluppo.\nIl titolo ha avuto una genesi travagliata e lunghissima (ben 11 anni), costellata da annunci e rinvii, simile a quella di Duke Nukem Forever, sviluppato nello stesso periodo dalla stessa casa.\n\"Prey\" (con il sottotitolo \"A Talon Brave Game\") \u00e8 stato inizialmente annunciato dalla 3D Realms nel 1995, come primo di una serie di titoli sviluppati intorno ad un nuovo motore grafico, sviluppato internamente. I primi concetti furono sviluppati da Tom Hall, insieme al suo team \"Developers of Incredible Power\", con il quale aveva da poco terminato \"Rise of the Triad\"; la trama, sebbene appena abbozzata, prevedeva gi\u00e0 il rapimento del protagonista, chiamato \"Talon\", da parte di una razza aliena. Dopo un anno e mezzo di lavoro il progetto era a un buon punto, tanto che in alcune interviste Tom Hall si dichiar\u00f2 speranzoso di terminare il gioco per il Natale del 1996; ma il 12 agosto del medesimo anno, l'ideatore di \"Commander Keen\" lasci\u00f2 la 3D Realms per raggiungere l'ex collega John Romero alla Ion Storm, e buona parte del resto del team present\u00f2 la lettera di dimissioni.\n3D Realms decise allora di ingaggiare Paul Schuytema, che introdusse l'idea di ambientare il gioco sull'enorme \"nave-madre\" aliena, oltre al concetto dei \"portali\", elemento portante del gioco insieme alla grande interattivit\u00e0 con l'ambiente circostante. Tra il 1997 e il 1998 furono pubblicati diversi video, che mostravano l'avanzato stato di sviluppo del motore grafico; venne anche annunciato che la band tedesca KMFDM si sarebbe occupata della colonna sonora. Nonostante questo vennero alla luce insormontabili problemi tecnici riguardanti i portali, come testimoniato da William Scarboro, programmatore del motore grafico, e il 13 ottobre del 1998 sia Paul Schuytema che Scarboro abbandonarono il team.\nNel novembre 1998 fu ingaggiata Corrinne Yu; le intenzioni di 3D Realms erano di farle scrivere un nuovo, moderno motore grafico da utilizzare in \"Prey\" e possibilmente in altri progetti, ma la programmatrice venne licenziata dopo poco pi\u00f9 di un anno di lavoro. Da quel momento il progetto venne temporaneamente sospeso in attesa di sviluppi.\nNel 2001 3D Realms affid\u00f2 il progetto alla Human Head Studios e acquist\u00f2 in licenza il motore grafico di \"Doom 3\"; il 26 aprile del 2005 \"Prey\" venne ufficialmente annunciato da un comunicato stampa.\nColonna sonora.\nLa colonna sonora, composta da circa tre ore di musiche, \u00e8 stata composta da Jeremy Soule e dal fratello Julian. \u00c8 stata pubblicata, non in forma completa, in due volumi. La canzone dei titoli di coda \u00e8 \"Take me home\" del gruppo After midnight project. Inoltre, nel livello iniziale, \u00e8 presente un jukebox dove \u00e8 possibile selezionare e ascoltare alcune canzoni:\nInoltre, mentre \u00e8 in atto l'invasione aliena, si pu\u00f2 ascoltare \"(Don't Fear) The Reaper\" dei Blue \u00d6yster Cult.\nCollegamenti esterni.\n Prey for linux (icculus.org)"}
{"id": "1413635", "revid": "22475", "url": "https://it.wikipedia.org/wiki?curid=1413635", "title": "Dh\u0101l", "text": "\u0101l ( ) \u00e8 la nona lettera dell'alfabeto arabo. Secondo la numerazione abjad assume un valore di 700.\nOrigine.\n\u0101l \u00e8 una delle sei lettere dell'alfabeto arabo che rappresentano delle versioni diverse di altre lettere. Questo fu dovuto al fatto che le 22 lettere originarie (derivanti dagli alfabeti nabateo o siriaco, a seconda delle interpretazioni) non erano sufficienti a rappresentare tutti i fonemi della parlata araba.\nEssa rappresenta una diversa versione della lettera d\u0101l.\nFonetica.\nFoneticamente corrisponde alla fricativa dentale sonora (). Nella lingua italiana questo fono non esiste. Per un confronto esso \u00e8 espresso nella lingua inglese dal digramma \"th\" (anche se questo \u00e8 rappresentato nella maggior parte dei casi dalla fricativa dentale sorda) nelle parole \"the, without, father\".\nScrittura e traslitterazione.\nGraficamente \u0101l \u00e8 molto simile a d\u0101l, da cui si differenzia esclusivamente per la presenza di un punto al di sopra del segno grafico.\n\u0101l viene scritta in varie forme in funzione della sua posizione all'interno di una parola; essa, tuttavia, non pu\u00f2 legarsi ad altre lettere alla sua sinistra, per cui le forme iniziale e intermedia sono uguali rispettivamente alle forme isolata e finale:\nNella traslitterazione dall'arabo scientifica \u00e8 traslitterata \"\u1e0f\", ma si trova anche come \"dh\".\nSintassi.\n\u0101l \u00e8 una lettera solare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\u0627\u0644 \"alif l\u0101m\", \"al\"), \u00e8 necessario pronunciarlo come se al posto della lettera l\u0101m ci fosse una seconda \u0101l."}
{"id": "1413637", "revid": "339392", "url": "https://it.wikipedia.org/wiki?curid=1413637", "title": "Dh\u0101al", "text": ""}
{"id": "1413638", "revid": "339392", "url": "https://it.wikipedia.org/wiki?curid=1413638", "title": "Dhaal", "text": ""}
{"id": "1413647", "revid": "287204", "url": "https://it.wikipedia.org/wiki?curid=1413647", "title": "Lingua fanagalo", "text": "La lingua fanagalo o fanakalo \u00e8 una lingua vernacolare o pidgin che si basa principalmente sulla lingua zulu, con un input inglese e lingua afrikaans.\n\u00c8 usata come lingua franca, principalmente nelle industrie minerarie di oro, diamante, carbone e rame in Sudafrica e, con minore estensione, nella Repubblica Democratica del Congo, Namibia, Zambia e Zimbabwe. Nel 1975 si \u00e8 stimato che, nonostante sia utilizzata esclusivamente come seconda lingua, il numero di persone che la parlano \u00e8 di \u201cmolte centinaia di migliaia\u201d. Quando i britannici se ne andarono, l\u2019inglese divenne la lingua franca che rese possibile ai vari gruppi etnici della stessa regione di comunicare tra loro, e l\u2019uso della lingua fanakalo si ridusse.\nDistribuzione geografica.\nSecondo \"Ethnologue\", il fanagalo \u00e8 parlato unicamente come seconda lingua. Oltre al Sudafrica, \u00e8 attestato anche in altri stati dell'Africa meridionale, quali Repubblica Democratica del Congo, Namibia, Zambia e Zimbabwe.\nDialetti e lingue derivate.\nLa variante parlata in Zambia, detta cikabanga, \u00e8 influenzata dalla lingua bemba, mentre la parlata dello Zimbabwe, detta chilapalapa, \u00e8 influenzata dalla lingua shona.\nStoria.\nIl fanagalo \u00e8 una lingua franca sviluppatasi in Africa australe gi\u00e0 nel XIX secolo. \nIl nome \"fanagalo\" significa \"fallo cos\u00ec\" in lingua nguni, a tradire che si tratti proprio di una lingua usata per comunicare sul lavoro. Il fanagalo \u00e8 nato in Natal ed \u00e8 stato usato prima di tutto come mezzo di comunicazione tra boeri e africani di varie etnie. Venne pi\u00f9 tardi adottato anche dagli inglesi. Il fanagalo ebbe il suo momento di estensione massima quando venne adottato dai lavoratori delle miniere. Provenienti da tutta l'Africa australe, i minatori avevano bisogno di una lingua facile, duttile e pronta ad accogliere nuovi termini. Al massimo della sua estensione linguistica il fanagalo era parlato da almeno 700.000 persone.\nOltre al fanagalo delle miniere, altri due linguaggi si sono sviluppati nelle fattorie (garden fangalo) e nelle case dei benestanti (kitchen fanagalo). Questi tre pidgin permettevano l'intercomunicabilit\u00e0.\nDopo un inutile tentativo di far diventare il fanagalo una lingua \"super partes\" nel panorama sudafricano (vi sono undici lingue ufficiali), il fanagalo ha perso terreno ed \u00e8 ora parlato solo da poche migliaia di individui.\nVocabolario.\nAl contrario di altre lingue pidgin, dove il nuovo linguaggio si basa normalmente sulla lingua colonizzatrice, il fanagalo si basa sulla lingua zulu (70% dei vocaboli), con apporti dall'inglese (24%) e dall'afrikaans (6%)."}
{"id": "1413655", "revid": "289247", "url": "https://it.wikipedia.org/wiki?curid=1413655", "title": "Costanza Starace", "text": ""}
{"id": "1413660", "revid": "1442080", "url": "https://it.wikipedia.org/wiki?curid=1413660", "title": "Nico Christ", "text": "Attualmente gioca nel TSV Graeflingen (Baviera) nella seconda divisione della Bundesliga (girone sud). Occupa la posizione 234 nella graduatoria mondiale e la posizione 14 nella classifica telematica tedesca Joola (dati aggiornati ad Ottobre 2007).\nNico \u00e8 un giocatore destro e gioca con l'impugnatura \"occidentale\". \u00c8 dotato di notevole agilit\u00e0 al tavolo, accompagnata da un possente dritto offensivo. Al momento utilizza racchette \"Kinetic CF Carbo-Aramid OFF\" della Andro e gomme \"Revolution C.O.R.2\".\nRisiede a Karlsruhe (Germania), dove si allena con giocatori locali ed \u00e8 inoltre iscritto al Corso di Laurea in Fisica all'Universit\u00e0 di Karlsruhe. Ci\u00f2 gli ha permesso di partecipare alle Universiadi 2007 di Bangkok (Thailandia), dove la squadra tedesca di Tennis tavolo ha vinto la medaglia di bronzo nella competizione a squadre."}
{"id": "1413664", "revid": "237256", "url": "https://it.wikipedia.org/wiki?curid=1413664", "title": "Aleksandr Lyapunov", "text": ""}
{"id": "1413666", "revid": "287204", "url": "https://it.wikipedia.org/wiki?curid=1413666", "title": "Kenneth More", "text": "Biografia.\nNato a Gerrard Cross, nel Buckinghamshire, figlio unico di un pilota del Royal Naval Air Service, entr\u00f2 anch'egli in aeronautica alla morte del padre, avvenuta nel 1931, ma venne allontanato per cattiva condotta. Trasferitosi in Canada, rientr\u00f2 poi in patria dopo alcuni anni, iniziando una collaborazione con Vivian Van Damm, impresario teatrale ed amica di famiglia. \nAllo scoppio della Seconda guerra mondiale si arruol\u00f2 nella Royal Navy dove prest\u00f2 servizio (anche nella Fleet Air Arm, l'aviazione navale) fino al termine del conflitto. \nNel dopoguerra torn\u00f2 ad occuparsi di teatro e, nei primi anni cinquanta di cinema, conquistando il British Academy of Film and Television Arts come miglior attore britannico nel 1954 per la commedia \"Quattro in medicina\" (1954) e, l'anno successivo, la Coppa Volpi nella stessa categoria per \"Profondo come il mare\" (1955)."}
{"id": "1413668", "revid": "911652", "url": "https://it.wikipedia.org/wiki?curid=1413668", "title": "Trichechus senegalensis", "text": "Il lamantino africano o manato africano (\"Trichechus senegalensis\", Link 1795) \u00e8 un mammifero della famiglia Trichechidae che vive nei fiumi tropicali dell'Africa occidentale.\nDescrizione.\nGli adulti hanno una lunghezza compresa fra 3 e 4\u00a0m e un peso massimo di circa 500\u00a0kg. L'aspetto \u00e8 molto simile a quello del lamantino dei Caraibi (\"Trichechus manatus\"). La testa \u00e8 piccola, il labbro superiore \u00e8 diviso in due parti mobili indipendentemente, gli occhi sono piccoli e le orecchie esterne mancano.\nBiologia.\n\u00c8 un animale quasi completamente vegetariano, si nutre principalmente di piante acquatiche e in minor parte di piccoli pesci intrappolati nelle reti. Le abitudini sono poco note. Sembra che conduca vita solitaria o in piccoli gruppi di 4 - 6 individui. L'attivit\u00e0 \u00e8 ritenuta essere almeno parzialmente notturna.\nLe femmine raggiungono la maturit\u00e0 sessuale a tre anni e partoriscono usualmente un solo piccolo. La longevit\u00e0 \u00e8 intorno ai 30 anni.\nDistribuzione e habitat.\nVive nell'Africa occidentale, nella zona compresa tra il fiume Senegal a nord e il fiume Cuanza (in Angola) a sud. Vive sia nelle acque dolci sufficientemente calde (almeno 18\u00a0\u00b0C) sia nelle acque marine costiere poco profonde.\nStato di conservazione.\nLa IUCN considera questa specie \u00abvulnerabile\u00bb."}
{"id": "1413676", "revid": "339392", "url": "https://it.wikipedia.org/wiki?curid=1413676", "title": "San Donato di Calenzano", "text": ""}
{"id": "1413679", "revid": "543975", "url": "https://it.wikipedia.org/wiki?curid=1413679", "title": "Episodi di M*A*S*H (prima stagione)", "text": "La prima stagione di \"M*A*S*H (serie televisiva)\" \u00e8 andata in onda negli Stati Uniti d'America dal 17 settembre 1972 al 25 marzo 1973."}
{"id": "1413681", "revid": "6923", "url": "https://it.wikipedia.org/wiki?curid=1413681", "title": "Fiat 128 coup\u00e9", "text": ""}
{"id": "1413683", "revid": "287204", "url": "https://it.wikipedia.org/wiki?curid=1413683", "title": "Panavia Tornado (varianti)", "text": "L'aereo da combattimento multiruolo Tornado \u00e8 stato sviluppato in tre principali varianti.\nSommario delle versioni e quantitativi prodotti.\nLe versioni prodotte furono le seguenti:\nIn tutto furono ordinate 809 macchine: 220 IDS e 165 ADV per la RAF e il resto IDS per Germania e Italia. In tutto la produzione arriv\u00f2 successivamente a circa 992 esemplari, appena al sotto dei mille apparecchi che si prevedeva di raggiungere nell'insieme. La produzione venne organizzata nel modo seguente:\nLa versione IDS.\nLa versione da interdizione e attacco al suolo \u00e8 stata realizzata secondo vari standard produttivi, sia per i motori RB.199, passati attraverso vari incrementi di potenza, dai 7.000\u00a0kg/s degli Mk 101 a circa 8000 degli Mk 105, sia per gli allestimenti e aggiornamenti vari. Ne sono stati prodotti 8 lotti (Batch) progressivamente aggiornati. Tra le sotto versioni, quelle specializzate per l'attacco antinave, gli attacchi di precisione laser con pod e LRTMS, attacco antiradar.\nTornado IDS DC (Doppio Comando ovvero Trainer): 126 prodotti, che ha una disposizione degli equipaggiamenti interni diversa. Il secondo posto di pilotaggio ha il joystick spostato sulla destra per far posto ad una cloche, mentre vi sono le manette sulla sinistra. Questa versione non possiede uguali capacit\u00e0 combattive dei monocomando e pu\u00f2 impiegare soltanto carichi bellici ridotti (da esercitazione), tra l'altro ci\u00f2 risulta anche dalle fotografie dove il monitor TV-TAB di sinistra, relativo alle armi d'attacco, non \u00e8 presente. Considerando che questa versione serve solo per familiarizzare con il volo del velivolo, la limitazione delle capacit\u00e0 di attacco che ne deriva \u00e8 comprensibile ma reale. I Tornado del TTS di Cottesmore, dove molti DC sono presenti, normalmente non sono dotati nemmeno di piloni subalari per l'attacco al suolo o anche semplici serbatoi.\nLa versione ADV.\nLo scarso potenziale di crescita e flessibilit\u00e0 hanno contraddistinto questo sofisticato e specializzato aeroplano che ha avuto un epigono nel modello ADV (\"Air defence variant\", \"Versione per la difesa aerea), nato essenzialmente delle esigenze e tecnologie inglesi. Ebbe il compito, sostanzialmente, di intercettare i bombardieri d'attacco, ovvero i velivoli della categoria a cui appartiene lo stesso IDS.\nIl prototipo ha compiuto il primo volo il 27 ottobre 1979 ed in tutto gli esemplari di F Mk 2 sono stati oggetto di 10 ordinazioni (pi\u00f9 8 in versione addestrativa). I radar erano gli AI.24A Foxhnter, poi smontati a causa dell'inefficienza dimostrata, sostituiti in seguito dagli AI.24B dal 1985.\nLa prima versione veramente operativa fu la Mk 3 con motori Mk 104 dotati di spinta maggiorata e condotto di scarico allungato di 36\u00a0cm, oltre che di numerosi altri miglioramenti. La lunghezza della fusoliera passava a 18,08 m.\nL'Mk 2 venne allungato in fusoliera di circa 50\u00a0cm per avere una migliore aerodinamica e alloggiare 4 missili a media gittata sotto la fusoliera in due coppie in tandem (scalate), aggiungere ancora carburante e migliorare accelerazione e velocit\u00e0. Per ragioni industriali e politiche, venne preferito allo statunitense F-14, nonostante rispetto a questo avesse pochi vantaggi, due su tutti: la velocit\u00e0 e stabilit\u00e0 a bassa quota, e la straordinaria autonomia a velocit\u00e0 di crociera.\nQuesto velivolo ebbe un sistema d'arma totalmente rinnovato, con un potente radar Foxhunter capace di intercettare bersagli multipli a oltre 180\u00a0km e strumenti dell'abitacolo ridisegnati. La cartina a mappa mobile fu rimossa, lasciando nell'abitacolo posteriore la sola dotazione di display multifunzione. L'ala fu dotata del sistema di regolazione automatica della freccia alare per agevolare il duello aereo, successivamente rimossa in quanto non forniva in effetti alcun vantaggio pratico. I motori ebbero un condotto di scarico allungato ed altre piccole modifiche per renderli pi\u00f9 efficienti nel volo prolungato ad alta quota e velocit\u00e0. Il raggio d'azione dell'F Mk 3 subsonico \u00e8 straordinario (1850\u00a0km, autonomia di trasferimento 4800) ma in missioni supersoniche esso non arriva che a 550, praticamente pari a quello del pi\u00f9 piccolo Mirage 2000 (600\u00a0km).\nDifficolt\u00e0 di ogni genere si sono verificate nello sviluppo del velivolo e del radar in particolare, sostituito da un certo momento in poi da una zavorra di piombo. I motori hanno visto varie modifiche tra cui l'allungamento dei tubi di scarico per aumentare l'efficienza degli stessi, senza risultati straordinari.\nLa dotazione subalare degli aerei era, nell'mk 2, di un paio di missili AIM-9 Sidewinder sotto le ali e 2 serbatoi da 1500 litri. In seguito con l'F Mk 3 vi \u00e8 stato il raddoppio dei Sidewinder e l'adozione di serbatoi da 2250 litri. Sotto la fusoliera erano presenti i 4 missili a medio raggio Skyflash o AIM-120 AMRAAM, sistemati in posizione semi-conforme, ovvero annegati nella fusoliera e con eiettori Frazer-Nash per lo sgancio in sicurezza in ogni condizione di volo.\nIl cannone si trova sulla sinistra, un Mauser da 27\u00a0mm con cadenza di tiro di 1700 colpi al minuto. Non vi sono apparati optronici di tiro in aggiunta al radar. Il sistema RWR \u00e8 molto sofisticato rispetto a quello dei modelli IDS, e pi\u00f9 versato nelle operazioni aria-aria. La dotazione di lanciatori di chaff e flare ALE-40 \u00e8 l'unica che occasionalmente sia presente tra le ECM attive. La specialit\u00e0 del Tornado ADV \u00e8 l'intercettazione a bassa quota ed alta velocit\u00e0 di altri aerei veloci, grazie alle sue buone prestazioni in questo contesto. Ad alte quote il velivolo \u00e8 decisamente fuori dalla sua ottimale zona operativa.\nI Sauditi hanno rifiutato questo modello ordinando nel 1992 aerei aggiuntivi della sola versione IDS.\nL'Italia aveva, agli inizi degli anni novanta una linea di aerei da caccia dall'efficienza molto ridotta. Dato che la RAF aveva macchine in surplus dopo la riduzione dei reparti operativi, l'AM ha ordinato ed ricevuto 24 ADV in leasing per 10 anni per ottenere cos\u00ec un apparecchio intercettore che potesse operare nella difesa aerea del paese, assegnato a due gruppi, dove \u00e8 stato utilizzato senza perdite.\nQuesto modello utilizzava missili Sky Flash, in quanto non fu considerato conveniente modificare il sistema di tiro per gli Aspide. Cos\u00ec, considerando che i missili Sky Flash (4 per aereo) erano del modello basico, con il motore dello Sparrow E, la situazione dei caccia intercettori italiani si \u00e8 stabilizzata in modo scoordinato, gli ADV dotati di radar a grande portata ma con missili di gittata ridotta, e caccia intercettori F-104S, con la dotazione contraria (Setter e Aspide).\nUna ragione per la scelta di questo modello (in alternativa a caccia USA) fu quella di ottenere un velivolo quanto pi\u00f9 simile all'IDS, ma l'obiettivo si rivel\u00f2 meno produttivo del previsto in quanto le differenze di struttura ed equipaggiamento erano tali da lasciare troppo poco in comune. In sostanza si \u00e8 trattato di un apparecchio utile soprattutto per guidare in azione gli F-104, grazie al suo potente radar (come gi\u00e0 avvenuto per gli ADV/English Electric Lightning, il velivolo pi\u00f9 vecchio e pi\u00f9 veloce operava a radar spento, guidato a distanza dall'aereo pi\u00f9 moderno).\nI Tornado ADV, al termine del contratto decennale di leasing (risultato molto oneroso) sono stati sostituiti da 32 F-16 ADF americani, sempre in attesa dell'Eurofighter Typhoon che avrebbe dovuto entrare in servizio nel 1996, ma i cui ritardi hanno costretto a prendere in considerazione misure stop-gap come il leasing di aerei stranieri (nel 2000 persino l'Aeronautica greca aveva offerto i suoi 28 superstiti Mirage F.1) e l'ulteriore, costoso programma F-104S ASA/ECO (poi ASA-M) per il prolungamento della vita operativa di 64 Starfighter (49 monoposto e 15 biposto).\nGli inglesi hanno continuato ad aggiornare l'F. Mk3 fino a fargli raggiungere standard di alto livello, con l'introduzione di motori migliorati, JTDS, missili AIM-132 ASRAAM di nuova generazione, mentre vi \u00e8 stata anche la sostituzione degli Sky Flash con gli AMRAAM. In generale, peraltro, lo sviluppo \u00e8 stato troppo lungo e complesso per essere considerato un pieno successo, mentre si pu\u00f2 dire che in confronto il cambio di ruolo dell'F-15 Eagle nel modello \"E\" \u00e8 risultato pi\u00f9 felice. Anche la possibilit\u00e0 che i bombardieri russi fossero accompagnati da caccia Sukhoi Su-27 Flanker a lungo raggio ha sollevato dubbi sugli intercettori ADV, non molto adatti al combattimento aereo manovrato. L'entrata in servizio \u00e8 avvenuta praticamente quando la minaccia sovietica era gi\u00e0 ridimensionata, con i Su-24 e Tu-22M messi a terra per mancanza di carburante a partire dal 1991. L'altro elemento della difesa aerea inglese di nuova generazione, il Nimrod AEW, non entr\u00f2 in servizio, e la RAF ordin\u00f2 7 E-3D Sentry AWACS alla Boeing.\nRecentemente l'ADV, anche per la mancanza di minacce aeree, \u00e8 stato convertito dalla RAF e forse anche dalla RSAF con il ruolo Wild Weasel, armato di missili ALARM, usati da entrambe le forze aeree e necessitanti di poche modifiche per gli aerei che le trasportano.\nNell'insieme il Tornado ADV rappresenta uno sviluppo, dal punto di vista strutturale, notevole dell'originario e compatto IDS. La fusoliera \u00e8 capace di trasportate molto pi\u00f9 carburante (7300 l) e l'aerodinamica \u00e8 sostanzialmente migliore, con sensibili guadagni sull'accelerazione, velocit\u00e0 e anche nella delicata fase del rifornimento in volo. Proprio per sfruttare queste migliorie era stato pensato il progetto Super Tornado o Tornado 2000, macchina multiruolo basata sull'Mk 3 ma rimasta senza seguito: era stato pensato nel 1991 come macchina da attacco con carburante aggiuntivo, elettronica ammodernata e altre modifiche, ma abbandonata successivamente per vari motivi economici e tecnici.\nIn totale furono prodotti non meno di 620 IDS (inclusi 126 DC),100 per l'AM, 226 per la LW, 100 per la MF, 48 per la RSAF e 220 per la RAF. Originariamente ne furono previsti molti di pi\u00f9, ma intervennero tagli e aumenti dei costi. Le altre macchine sono i 187 ADV (165 RAF e 24 RSAF), e 35 ECR.\nLa versione ECR.\nQuesto programma ha avuto la guida tedesca fin dall'inizio. Mentre la RAF non si \u00e8 curata di usare una macchina del genere, la Luftwaffe ha richiesto un modello chiamato EKA, poi denominato ECR.\nIl velivolo, in tale versione, ha un localizzatore dei radar nemici ELS, missili AGM-88 HARM, sistemi di ricognizione (linescan IIS) con sensore AN/ADR-5 (sbarcato dopo alcuni anni), un pod FLIR (Forward looking infrared) Carl Zeiss, ed un sistema di trasmissione dati ODIN (Operational Data Interface). La dotazione standard \u00e8 di 4 missili, 2 pod ECM e 2 AIM-9, mentre per le missioni a lungo raggio possono essere equipaggiati con 2 serbatoi subalari.\nLa linea di volo della Luftwaffe contava 35 velivoli in servizio attivo ed altre 15, aggiornate a questo standard, nell'AMI.\nL'ECR fu proposto anche all'USAF, non riscontrando successo, come sostituto dell'F-4G Phantom II nel ruolo SEAD (WW).\nIl programma venne iniziato nel 1983, con l'obbiettivo di sviluppare una macchina simile all'EF-111A, ma, abbandonato tal proposito, si \u00e8 puntato sullo sviluppo di un velivolo prevalentemente WW.\nOrdinati nel 1986, effettuarono il primo volo il 16 agosto 1988 e le consegne si conclusero nel 1992.\nSono tuttora motorizzati con turboventole Mk 105, in grado di prestazioni molto superiori, con un valore di 4419/8020 kgs, aumentabili a 8443kgs. Il primo velivolo ECR-I usc\u00ec dalla linea di montaggio il 19 marzo 1992. Le macchine modificate erano le recenti Batch 5, tenute in riserva. La dotazione di questi apparecchi era basata sui motori Mk 103, un calcolatore da 224Kb di RAM, schermi cartografici digitali a colori, HUD rinnovato, sistema ECM ARWE con disturbatore elettronico Elt-553 Mk 2.\nPer il loro ruolo di ricognitori, nella Luftwaffe e nell'Aeronautica Militare, venne scelto un pod esterno simile all'Orpheus, mentre la RAF opt\u00f2 per 30 GR Mk 1A, che come gli ECR rinunciavano totalmente all'utilizzo dei cannoni interni per lasciare spazio ad un nuovo linescan Vinten 4000. I risultati, per\u00f2, non sono stati considerati eccezionali pur trattandosi di un sistema interamente elettronico."}
{"id": "1413685", "revid": "543975", "url": "https://it.wikipedia.org/wiki?curid=1413685", "title": "Episodi di M*A*S*H (seconda stagione)", "text": "La seconda stagione di \"M*A*S*H (serie televisiva)\" \u00e8 andata in onda negli Stati Uniti d'America dal 15 settembre 1973 al 2 marzo 1974."}
{"id": "1413687", "revid": "287204", "url": "https://it.wikipedia.org/wiki?curid=1413687", "title": "Nitro Records", "text": "La Nitro Records \u00e8 un'etichetta discografica creata nel 1994 da Dexter Holland e Greg K. (cantante e bassista degli Offspring) dopo il gran successo dell'album \"Smash\". L'etichetta ha pubblicato lavori di diverse band piuttosto note, come i Damned, i T.S.O.L., oltre alle riedizioni dell'album di debutto degli Offspring, \"The Offspring\". Dal 2005 al 2013 il catologo \u00e8 stato distribuito in Europa dalla Rude Records."}
{"id": "1413690", "revid": "287204", "url": "https://it.wikipedia.org/wiki?curid=1413690", "title": "Episodi di M*A*S*H (terza stagione)", "text": "La terza stagione di \"M*A*S*H (serie televisiva)\" \u00e8 andata in onda negli Stati Uniti d'America dal 10 settembre 1974 al 18 marzo 1975."}
{"id": "1413692", "revid": "110157", "url": "https://it.wikipedia.org/wiki?curid=1413692", "title": "Ciudad Constituci\u00f3n", "text": "La citt\u00e0 di Ciudad Constituci\u00f3n \u00e8 a capo del Comune di Comond\u00fa, Bassa California del Sud, Messico. Conta 37.221 abitanti secondo le stime del censimento e le sue coordinate sono 25\u00b001\u2032N 111\u00b040\u2032W. Dista dalla capitale dello stato federale 210km.\nStoria.\nFondata il 10 maggio 1953, con l'arrivo delle tre famiglie pioniere della Colonia Revoluci\u00f3n Mexicana, nel punto dove si incrociavano i cammini di Buena vista a Palo Bola con il tratto dell'autostrada transpeninsulare al \"Kilometro 211\" detto \u201cEl Crucero\u201d.\nLa crescita che trasse dall'apertura del tratto autostradale \"La Paz - Valle Santo Domingo\" unito alle colonie \"Revoluci\u00f3n\", \"Cuitl\u00e1huac\" e \"Vargas\", acceler\u00f2 la conversione a subdelegazione comunale nel 1954. Nel 1960 fu elevata al rango di capoluogo del comune di Comond\u00fa. Infine nel 1971 \u00e8 stata elevata al rango di Citt\u00e0 divenendo a tutti gli effetti centro politico e amministrativo del comune di Comond\u00fa."}
{"id": "1413695", "revid": "183978", "url": "https://it.wikipedia.org/wiki?curid=1413695", "title": "AdnKronos", "text": ""}
{"id": "1413697", "revid": "640389", "url": "https://it.wikipedia.org/wiki?curid=1413697", "title": "Alfonso Armada", "text": "Biografia.\nEntrato nell'esercito all'et\u00e0 di 16 anni, prese parte alla Guerra civile aderendo al Bando Nazionalista delle unit\u00e0 militari ribelli al governo in carica, comandate dal generale Francisco Franco, combattendo sui fronti di Madrid, Andalusia, Guadalajara, Teruel e Valencia. Combatt\u00e9 anche nella seconda guerra mondiale come volontario nella 250. Infanterie-Division (Azul) della Wehrmacht sul fronte di Leningrado.\nNel dopoguerra, a partire dal 1945 fu istruttore in varie scuole militari come comandante, tenne corsi militari anche al principe Juan Carlos erede al trono, di cui divenne amico e consigliere, ed arriv\u00f2 ad essere membro dello Stato Maggiore dell'Esercito.\nImportante incarico fu quello di segretario generale della Casa del Re, che mantenne per 17 anni. Dopo che Juan Carlos sal\u00ec al trono, per le elezioni del 1977 si scopr\u00ec che aveva inviato documenti con il timbro della casa reale invitando a votare per Alianza Popular. Venne perci\u00f2 rimosso dall'incarico e fu nominato professore principale della Scuola Superiore dell'Esercito, ottenendo nel 1981 le cariche di governatore militare di L\u00e9rida e secondo capo di Stato Maggiore dell'Esercito.\nFu coinvolto nel 1981 nel tentato colpo di Stato attuato dal tenente colonnello Antonio Tejero Molina: nei piani dei golpisti Armada era stato designato quale presidente del nuovo governo. Durante il corso degli eventi, infatti, egli tent\u00f2 di mediare con i golpisti, ma nel farlo si rese evidente il suo coinvolgimento. Il processo che ne segu\u00ec, con la sua condanna a 26 anni e otto mesi di prigione, pose termine alla sua carriera militare.\nDopo pochi anni in carcere, il 24 dicembre 1988, a seguito delle sue ripetute richieste di grazia, venne scarcerato con uno specifico provvedimento di indulto voluto dal Governo su proposta della Corte Suprema di Giustizia, motivato da motivi di salute e dalla costante manifestazione di fedelt\u00e0 alla Corona ed all'ordine costituzionale manifestati dall'ex militare durante la pena.\nDopo essere uscito di prigione ha vissuto in Galizia, ove ebbe successo nella coltivazione e vendita di fiori silvestri. \u00c8 scomparso nel 2013 all'et\u00e0 di 93 anni."}
{"id": "1413700", "revid": "713168", "url": "https://it.wikipedia.org/wiki?curid=1413700", "title": "Chiesa di Santa Maria delle Grazie (Marino)", "text": "La chiesa di Santa Maria delle Grazie (anticamente denominata \"del Gonfalone\") \u00e8 un luogo di culto cattolico della citt\u00e0 di Marino, in citt\u00e0 metropolitana di Roma Capitale e sede suburbicaria di Albano. La chiesa \u00e8 annessa alla struttura dell'ex convento dei Padri agostiniani.\nStoria.\nLa chiesa venne probabilmente edificata per volere della Confraternita del Gonfalone di Marino tra Trecento e Quattrocento come propria sede: il 13 aprile 1580 la Confraternita cedette la chiesa e i terreni attigui ai padri Agostiniani, che edificarono il proprio convento accanto alla chiesa. La facciata venne rimaneggiata nel 1634, con il contributo dell'architetto Vincenzo della Greca, mentre il convento annesso invece sub\u00ec evidenti restauri nel Settecento.\nNel 1807, con l'occupazione napoleonica dello Stato della Chiesa e l'annessione del Lazio alla Francia, vennero espropriati i beni ecclesiastici e il convento degli Agostiniani fu chiuso e dato in alloggio a privati. Nel 1815, con la caduta di Napoleone Bonaparte e il ritorno di papa Pio VII a Roma, i religiosi rientrarono in possesso di larga parte dei loro beni e del convento con l'annessa chiesa: gli Agostiniani rimasero a Marino fino al 1954. Fra i religiosi agostiniani ospitati nel convento che lo scrittore Gaetano Moroni menziona ci sono padre Gregorio Boezio, il marinese padre Agostino Bonacci e il romano padre Agostino Ussardi.\nNel 1954 la chiesa venne costituita parrocchia. Lavori di restauro alla facciata e all'interno furono effettuati nel 1964 e nel corso degli anni novanta, con il recupero del quartiere Borgo Garibaldi.\nDescrizione.\nLa chiesa ospita un dipinto raffigurante \"San Rocco\", attribuito al Domenichino o a Mattia Farnese (1631 - \"post\" 1681) e in precedenza conservato nella cappella di San Rocco situata lungo la via Maremmana verso Grottaferrata; una copia di questo quadro \u00e8 conservata presso la Basilica di San Barnaba. Tra le altre opere d'arte conservate nella chiesa ci sono un affresco con la \"Vergine delle Grazie\" attribuito a Benozzo Gozzoli. "}
{"id": "1413705", "revid": "287204", "url": "https://it.wikipedia.org/wiki?curid=1413705", "title": "Joaquin Cortes", "text": ""}
{"id": "1413706", "revid": "1573940", "url": "https://it.wikipedia.org/wiki?curid=1413706", "title": "Paraflabellina gabinierei", "text": "Paraflabellina gabinierei () \u00e8 un mollusco nudibranco appartenente alla famiglia Flabellinidae.\nDescrizione.\nCorpo di colore bianco traslucido, pi\u00f9 opaco tra i lunghi tentacoli orali e tra i rinofori, dello stesso colore del corpo. Cerata di colore da marrone scuro a quasi nero, con punta chiara, suddivisi in 7 gruppi. Fino a 3 centimetri di lunghezza.\nBiologia.\nSi nutre di idrozoi dei generi \"Dynamena\", \"Eudendrium\" (\"Eudendrium ramosum\"), \"Obelia\", \"Podocoryne\", \"Sertularella\".\nDistribuzione e habitat.\nMolto raro, si trova nel Mar Mediterraneo (Turchia, Francia, Italia)."}
{"id": "1413707", "revid": "174925", "url": "https://it.wikipedia.org/wiki?curid=1413707", "title": "Bibliofilo", "text": ""}
{"id": "1413708", "revid": "174925", "url": "https://it.wikipedia.org/wiki?curid=1413708", "title": "Bibliografo", "text": ""}
{"id": "1413712", "revid": "402160", "url": "https://it.wikipedia.org/wiki?curid=1413712", "title": "Danilo Brugia", "text": "Biografia.\nDopo il conseguimento della maturit\u00e0 classica, si iscrive alla Facolt\u00e0 di Giurisprudenza dell'Universit\u00e0 La Sapienza di Roma. Tra il 1999 e il 2000 studia recitazione e dizione con l'attrice Federica Di Martino e, per 5 anni, canto leggero con Alessandra Piroddi. Nella stagione televisiva 2000-2001 \u00e8 stato un \"Carramba boy\".\nNel 2001 si classifica al 2\u00ba posto al \"Festival di Castrocaro\", con il brano \"6 speciale\". Tra il 2003 e 2004 \u00e8 protagonista, nel ruolo di \"Nick Piazza\", del musical \"Fame - The musical - Saranno famosi\", regia di Luigi Perego e Gigi Saccomandi.\nDopo alcune interpretazioni come attore di fotoromanzi, diventa popolare grazie al ruolo di Stefano Della Rocca, interpretato, dal 2005 al 2008, nella soap opera di Canale 5, \"CentoVetrine\".\nNel 2007 vince, come doppiatore rivelazione dell'anno, il \"Leggio d'oro\". Nello stesso anno gira il suo primo film \"Linda F\", opera prima di Barbara e Monica Sgambellone. Nel 2008 partecipa come concorrente al reality show, condotto da Milly Carlucci, \"Uomo e Gentiluomo\" che viene sospeso per scarsa audience. Nello stesso anno\nvince il premio come migliore attore protagonista - Sezione Soap al \"Roma Fiction Fest\".\nNel 2009 \u00e8 nel cast della 2\u00aa stagione della sit-com di Rai 2, \"7 vite\".\nNel 2012 partecipa al talent di Rai1 \"Tale e quale show\" nelle vesti di Massimo Ranieri (prima puntata), Elton John (seconda puntata), Al Bano (terza puntata) e Antonello Venditti (quarta e ultima puntata).\nNel 2019 ha vinto il premio \u201cMicrofono d'oro\u201d per la sua carriera radiofonica. \nVita privata.\nDanilo Brugia ha due figli avuti dalla moglie Flavia Pomarico: Emiliano (2006) e Mattia (2008). Dopo la separazione, si \u00e8 legato ad Alessia Izzo, figlia dell'attore Biagio Izzo; dalla loro relazione nel 2018 \u00e8 nato Lorenzo."}
{"id": "1413714", "revid": "80339", "url": "https://it.wikipedia.org/wiki?curid=1413714", "title": "Mikhail Jaroslavi\u010d", "text": ""}
{"id": "1413721", "revid": "169219", "url": "https://it.wikipedia.org/wiki?curid=1413721", "title": "New Yorker", "text": ""}
{"id": "1413728", "revid": "1522738", "url": "https://it.wikipedia.org/wiki?curid=1413728", "title": "Occupazione italiana del Montenegro e del Sangiaccato", "text": "L'occupazione italiana del Montenegro e del Sangiaccato avvenne durante la seconda guerra mondiale nell'aprile del 1941 durante l'invasione del Regno di Jugoslavia. Fortemente contrastata dalla popolazione e dai partigiani comunisti, provoc\u00f2 fin dal 13 luglio 1941 un'insurrezione generale che rischi\u00f2 di travolgere il corpo d'occupazione italiano.\nCon l'arrivo di grandi rinforzi, l'impiego di brutali metodi repressivi e il concorso dei collaborazionisti cetnici, gli italiani riuscirono a riprendere il controllo della situazione entro l'estate 1942, ma i partigiani di Tito ritornarono in massa in Montenegro nella primavera 1943 sconfiggendo italiani e cetnici; al momento dell'armistizio italiano dell'8 settembre 1943, il Montenegro era in piena ribellione e le truppe tedesche erano entrate nel territorio ufficialmente italiano per imprimere maggiore energia alla repressione. Dopo la resa dell'Italia il Montenegro venne rapidamente occupato dai tedeschi e alcuni reparti italiani entrarono a far parte dell'Esercito partigiano jugoslavo contribuendo alla liberazione finale del paese.\nL'invasione delle truppe dell'Asse.\nNel 1941 gli eserciti dell'Italia, del Terzo Reich, della Bulgaria e dell'Ungheria (l'Ungheria partecip\u00f2 solo all'operazione 25) occuparono i territori balcanici e della Grecia. Il Regio Esercito era presente con ben divisioni e 670\u00a0000 soldati. All'inizio tutto il territorio del Montenegro e il Sangiaccato fu occupato e presidiato dalla 18\u00aa Divisione fanteria \"Messina\", dai Reali Carabinieri, dalla Corpo degli Agenti di Pubblica Sicurezza, Guardia di Finanza e dalle Unit\u00e0 di cetnici montenegrini. Successivamente l'area delle Bocche di Cattaro fu annessa al Regno d'Italia come una nuova provincia italiana, dipendente dal Governatorato della Dalmazia.\nIl protettorato italiano e la resistenza.\nIl 12 luglio 1941 fu proclamato a Cettigne, sotto il protettorato dell'Italia, il \"libero e indipendente\" Regno di Montenegro. Il 13 luglio la popolazione montenegrina insorse, sotto la guida di alcuni ufficiali nazionalisti del disciolto esercito jugoslavo come Pavle Djuri\u0161i\u0107 e Bajo Stani\u0161i\u0107, e di importanti esponenti del Partito Comunista Jugoslavo originari del Montenegro come Milovan \u0110ilas, Mitar Baki\u0107, Bla\u017eo Jovanovi\u0107, Peko Dap\u010devi\u0107, Sava Kova\u010devi\u0107, Arso Jovanovi\u0107.\nL'insurrezione popolare ebbe successo e in sette giorni prese il controllo delle campagne (con l'esclusione delle citt\u00e0 e della costa) sconfiggendo i reparti del Regio Esercito Italiano e impadronendosi di ingenti quantitativi di armi e altro materiale bellico. Come reazione il Comando Supremo del R.E.I. trasfer\u00ec in Montenegro sei divisioni (\"Cacciatori delle Alpi\", \"Emilia\", \"Pusteria\", \"Puglie\", \"Taro\", \"Venezia\") sotto il comando del generale di corpo d'armata Alessandro Pirzio Biroli con funzioni di governatore civile e militare. Pirzio Biroli attu\u00f2 durissime repressioni e rappresaglie contro i montenegrini, causando cos\u00ec lo sbandamento delle forze che guidavano l'insurrezione. Si alle\u00f2 altres\u00ec con i gruppi di \"nazionalisti\" cetnici, ottenendo cos\u00ec la riconquista e il controllo quasi totale del territorio. L'efferatezze compiute da Pirzio Biroli furono tali che la nuova RSFJ lo dichiar\u00f2 \"criminale di guerra\", ma lo Stato italiano non autorizz\u00f2 mai l'estradizione.\nI bombardamenti della Regia Aeronautica.\nTra le misure impiegate dai comandi militari vi furono anche i bombardamenti dell'aviazione contro villaggi e piccole cittadine:\nI rastrellamenti.\nAd ogni divisione italiana venne assegnata una zona di competenza e le operazioni delle truppe del Regio Esercito venivano relazionate ai comandi superiori tramite rapporti scritti; in due di essi, relativi ad attivit\u00e0 svolte nei mesi di luglio e agosto 1941, viene descritta la situazione nella regione e i risultati riportati dall'intervento militare:\nI crimini di guerra e la resistenza montenegrina.\nL'eccidio di Pljevlja.\nLa notte del 30 novembre 1941 ca. 8.000 partigiani attaccarono il villaggio di Pljevljia in cui insisteva il Comando della Divisione Pusteria. Gli Alpini, circa 1.500 effettivi, resistettero e rintuzzarono gli attacchi che cessarono solo nel pomeriggio del giorno successivo. Le perdite per entrambe le parti furono ingenti, ma scoraggiarono le intenzioni dei partigiani che impiegarono mesi per riorganizzarsi. Nel respingere l'assalto caddero in molti, il pi\u00f9 alto in grado fu il Cap. Enzo Regattieri, C.te di Compagnia del Genio Alpino. Il 2 dicembre 1941, in applicazione delle disposizioni di Pirzio Biroli, ci fu la rappresaglia nel villaggio di Pljevlja fucilando sul posto 74 civili e passando per le armi anche tutti i partigiani catturati. Il 6 dicembre dopo un attacco partigiano presso Passo Jabuka, che caus\u00f2 gravi perdite alle truppe del Regio Esercito, le autorit\u00e0 italiane disposero un'ampia azione di rastrellamento e distruzione delle zone circostanti coinvolgendo in particolare i villaggi di Causevici, Jabuka e Crljenica, che vennero bombardati e dati alle fiamme mentre civili e partigiani furono trucidati sul posto. Il 14 dicembre vennero fucilati 14 contadini nel villaggio di Drenovo, mentre nei villaggi di Babina Vlaka, Jabuka e Mihailovici vennero uccise 120 persone, tra cui donne e bambini, e incendiate 23 case. Su questi ultimi cicli operativi scriver\u00e0 anche Tito nelle sue memorie:\nTutte le azioni compiute dalle truppe rispondevano alle direttive generali degli alti comandi militari e all'indirizzo voluto dalle autorit\u00e0 d'occupazione d'intesa con il governo di Roma. Tali indicazioni, nella pratica, si traducevano in efferati crimini di guerra commessi dalle truppe italiane:\nLa reazione partigiana.\nLa reazione montenegrina e slava fu la creazione, strutturata, di formazioni partigiane con una forte presenza di comandanti comunisti guidati principalmente dai montenegrini Peko Dap\u010devi\u0107 (un ex comandante delle Brigate internazionali nella Guerra di Spagna), Sava Kova\u010devi\u0107 e Arso Jovanovi\u0107, che in seguito fu capo di Stato Maggiore di Tito. La resistenza partigiana comunista lott\u00f2 su due fronti: contro gli occupanti italiani e i nazionalisti monarchici cetnici, filo italiani.\nNel novembre 1941 le formazioni partigiane comuniste organizzarono circa 5.000 uomini nel territorio del Sangiaccato per conquistare la citt\u00e0 di Pljevlja, sede della 5\u00aa Divisione alpina \"Pusteria\".\nIl 1\u00ba dicembre 1941 ci fu la pi\u00f9 sanguinosa battaglia dei partigiani slavi contro gli italiani. Le perdite in vite umane furono altissime da entrambe le parti. I reparti degli alpini della \"Pusteria\" furono costretti a essere immobilizzati nel Sangiaccato e convivere con il grosso delle formazioni partigiane, al comando dello stesso Tito, nella vicina zona di Fo\u010da.\nGli scontri con le truppe italiane.\nIl 12 gennaio 1942 il generale Alessandro Pirzio Biroli ordin\u00f2 che per ogni soldato ucciso, o ufficiale ferito la rappresaglia avrebbe compreso una proporzione di 50 ostaggi fucilati per ogni militare italiano e di 10 ostaggi fucilati per ogni sottufficiale o soldato ferito.\nNel gennaio 1942 le truppe italiane fecero irruzione nei villaggi di Ljubotinja e Gornji Ceklini devastandone gli abitati; a Bokovo vennero arrestati e deportati una quindicina di contadini. Il 13 febbraio 1942 l'aviazione italiana bombard\u00f2 il villaggio di Morinje, a Gluhi Dol, uccidendo 4 persone in una scuola elementare; nel villaggio di Rubezi i soldati italiani, durante una spedizione punitiva, bruciarono alcune case e uccisero gli abitanti locali. L'episodio venne confermato dalla testimonianza del sergente capo-radiotelegrafista Amelio Martello:\nTra il febbraio e l'aprile 1942 i battaglioni alpini \"Ivrea\" e \"Aosta\" operarono una serie di rastrellamenti nella zona delle Bocche di Cattaro, fucilando 20 contadini e distruggendo 11 villaggi (Bjelske, Krusevice, Bunovici, Gornje Morinje, Repaj, Zlijebi, Gornje, Djurice, Sasovici, Kuta, Presjeka, Lastra, Kameno e Bakoci). Il 7 maggio 1942 a Cajnice, dove gi\u00e0 nel dicembre 1941 si era verificato un attacco partigiano a seguito del quale erano morti alcuni soldati italiani, il generale del Regio Esercito, Esposito, ordin\u00f2 l'esecuzione di 70 ostaggi presi tra la popolazione civile, seguendo le indicazioni dettate da Pirzio Biroli:\nNella primavera del 1942 i reparti alleati dell'\"Operazione Trio\" (Italia, con le Divisioni alpine \"Pusteria\" e la \"Taurinense\", Germania, Croazia) attaccarono e conquistarono la roccaforte partigiana di Tito a Fo\u010da ma le formazioni ribelli si sganciarono trasferendosi in Bosnia.\nIl 20 giugno 1942 Pirzio Biroli fece fucilare 95 comunisti. Il 25 giugno 1942 a Cettigne, in rappresaglia di un attacco partigiano alle truppe del Regio Esercito che aveva provocato la morte di 9 ufficiali italiani, vennero fucilati 30 montenegrini. Il 26 giugno 1942 a Nik\u0161i\u0107 il giovane Dujo Davico, che lavorava come cameriere presso la mensa degli ufficiali del comando italiano del 48\u00ba reggimento fanteria \"Ferrara\", lanci\u00f2 contro di loro una bomba a mano. Nonostante l'azione non provoc\u00f2 vittime, per rappresaglia vennero fucilati 20 prigionieri comunisti per opera dei carabinieri italiani.\nNell'estate del 1942 la Divisione alpina \"Taurinese\" sostitu\u00ec la \"Pusteria\" nel controllo del Sangiaccato.\nIl 31 dicembre 1942 Pirzio Biroli fece fucilare per rappresaglia contro l'uccisione di un nazionalista 6 montenegrini accusati di correit\u00e0 e partecipazione all'uccisione.\nNell'aprile 1943 nella citt\u00e0 di Brodarevo gli italiani fucilarono 13 civili. Nella primavera del 1943 i partigiani di Tito riattaccarono i territori del Montenegro, infliggendo considerevoli perdite alle forze italiane. Nel maggio-giugno 1943 la divisione italiana \"Ferrara\", durante un rastrellamento nei distretti di Nik\u0161i\u0107 e Savnik, saccheggi\u00f2 e distrusse in parte o totalmente tutti i centri abitati della zona, fucilando un gran numero di civili. Il villaggio di Medjedje in particolar modo fu completamente annientato e quando vi ritornarono i superstiti trovarono tra le macerie carbonizzate 72 cadaveri mutilati, in gran parte vecchi e ammalati impossibilitati a muoversi.\nNel settembre 1943 a Kolasin vennero fucilati 12 montenegrini dopo un attacco partigiano contro una colonna di militari italiani a Trebaljevo. Un altro aspetto dell'occupazione italiana del Montenegro \u00e8 stato l'internamento dei montenegrini: al termine del conflitto nei campi di concentramento siti in Italia, Jugoslavia e Albania erano presenti 26.387 montenegrini.\nL'armistizio di Cassibile e il ritiro.\nL'8 settembre 1943 trov\u00f2 dislocate nei territori della Jugoslavia ben 27 divisioni del R.E.I. e nel Montenegro il XIV Corpo d'Armata, comandato dal generale Ercole Roncaglia, disponeva di quattro divisioni:\nDi fronte all'assenza di disposizioni dall'Italia e alle disposizioni di resa incondizionata e l'avvio ai campi di prigionia poste dagli ex alleati tedeschi ci furono alcuni giorni di confusione e di reazione da parte dei soldati italiani. Le prime reazioni furono dei soldati del Gruppo di artiglieria alpina \u201cAosta\u201d, comandate da Carlo Ravnich, che il 9 settembre spararono cannonate alla colonna tedesca che tentava di raggiungere Nik\u0161i\u0107.\nA Podgorica il 13 settembre ci fu l'ultima riunione dei comandanti del Corpo d'Armata che decise di prendere tempo.\nIl 14 settembre una colonna di 8.000 soldati della \"Taurinense\" cerc\u00f2 di dirigersi dall'interno del Montenegro verso le Bocche di Cattaro perch\u00e9 la Divisione \u201cEmilia\u201d aveva deciso unilateralmente di combattere i tedeschi, finendo per\u00f2 annientata. La colonna della \"Taurinense\" fu per\u00f2 respinta dall'esercito tedesco vicino a Cettigne, attaccata a Ledenice, accerchiata nei pressi di Grahovo. Dopo circa 15 giorni la \"Taurinense\", che aveva perso nei combattimenti circa 6.000 uomini, tutte le armi pesanti e tutti i viveri, riprese la via delle montagne e il comando di Divisione prese contatti con gli ex nemici del comando partigiano.\nIl 15 settembre venne arrestato a Podgorica il generale Roncaglia.\nLa resistenza anti-Asse.\nForze collaborazioniste con l'Asse.\nAltre formazioni minori di collaborazionisti:\nLa Divisione italiana partigiana Garibaldi.\nLe oggettive difficolt\u00e0 e incomprensioni iniziali con i partigiani furono superate dagli stessi considerando il comportamento dei soldati italiani contro i tedeschi. Dalla precedente organizzazione della Divisione alpina \"Taurinense\", furono costituite, su base volontaria, le prime due brigate di 800 uomini ciascuna che si aggregarono alla Divisione di fanteria da montagna \u201cVenezia\u201d , ancora unita e composta da 15\u00a0000 uomini. La divisione \u201cVenezia\u201d, che era stata fortunata di essere accampata a Berane e che si era difesa dagli attacchi tedeschi, ebbe anche la possibilit\u00e0 di ricevere, dopo diverse traversie, un piccolo aereo delle Forze armate italiane, dipendenti dal Governo del Generale Pietro Badoglio, con i codici cifrati che permisero di mantenere i collegamenti con i Comandi Militari dislocati nel Sud d'Italia.\nIl 3 dicembre 1943, nei pressi di Plevlja, fu costituita cos\u00ec una formazione partigiana, esclusivamente su base volontaria e individuale, la Divisione italiana partigiana \"Garibaldi\" con quattro brigate, alle dipendenze strategiche del II Korpus dell'Esercito Popolare di Liberazione Jugoslavo. Secondo Scotti e Viazzi, la denominazione fu imposta dal II Korpus dell'EPLJ ma, comunque gli italiani ebbero l'avallo dello Stato Maggiore del Governo Badoglio. Per richiamarsi a Garibaldi fu adottato un fazzoletto o una cravatta rossa.\nGli scontri principali.\nNel febbraio 1944 due brigate (circa 2.800 uomini) furono inviate in Bosnia al seguito del II Korpus. Una delle due fu decimata e solo un quinto riusc\u00ec a tornare. Una terza brigata, dopo due mesi di scontri in Bosnia, scomparve e solo i pochi superstiti ritrovarono gli ex commilitoni partigiani.\nNell'agosto 1944 sei divisioni tedesche, in ritirata dalla Grecia, scatenarono in tutto Montenegro l'ultima offensiva e accerchiarono tutte le forze partigiane jugoslave e italiane. Per venti giorni le zone di Bjelasica, di Sinjajevina, del massiccio del Durmitor, del Komarnica, del Javorak furono tutto un susseguirsi di sanguinosi combattimenti.\nLe residue tre brigate della Divisione italiana partigiana \"Garibaldi\" si distinsero nella lotta anti-nazista. Mentre la prima brigata, decorata in seguito con la medaglia d'oro al valor militare, prosegu\u00ec la sua attivit\u00e0 nel Sangiaccato, le altre due brigate furono assegnate al presidio della costa della Dalmazia.\nIl rientro dei militari italiani.\nNel gennaio 1945 la prima brigata insegu\u00ec il nemico nazista fino alla citt\u00e0 di Sarajevo. La divisione italiana partigiana Garibaldi si riun\u00ec, alla fine dei combattimenti, nel porto dalmata di Ragusa per rientrare in Italia. I sopravvissuti furono, rispetto ai 24.000 militari degli organici delle Divisioni \"Venezia\" e \"Taurinense\" alla data dell'8 settembre 1943, solo 3.500."}
{"id": "1413732", "revid": "117271", "url": "https://it.wikipedia.org/wiki?curid=1413732", "title": "Ixocomus sibiricus", "text": ""}
{"id": "1413734", "revid": "117271", "url": "https://it.wikipedia.org/wiki?curid=1413734", "title": "Boletus sibiricus", "text": ""}
{"id": "1413736", "revid": "767487", "url": "https://it.wikipedia.org/wiki?curid=1413736", "title": "Atomic Playboys", "text": "Gli Atomic Playboys, conosciuti anche come Steve Stevens' Atomic Playboys, furono un gruppo pop metal di breve vita fondato nel 1988 dal chitarrista di Billy Idol Steve Stevens.\nStoria degli Atomic Playboys.\nDopo aver ottenuto una certa notoriet\u00e0 come chitarrista di Billy Idol, Steve Stevens abbandona la formazione del cantante verso i met\u00e0 anni ottanta per dedicarsi ad altri progetti. Sono molteplici i contributi del chitarrista. Ancora prima di abbandonare la band di Idol, il produttore Vini Poncia lo fece partecipare al disco \"Let Me Rock You\" (1982) dell'ex batterista dei Kiss Peter Criss.\nStevens contribu\u00ec anche alle registrazioni del disco solista del frontman dei The Cars Ric Ocasek, alla colonna sonora di \"Top Gun\" con Harald Faltermeyer e alla pop band Thompson Twins. Inoltre Stevens partecip\u00f2 al brano \"\"Dirty Diana\" di Michael Jackson.\nNel 1988 Stevens decise di fondare una propria band, gli Atomic Playboys. La formazione venne composta dall'ex cantante dei Warrior e Rough Cutt Parramore McCarty, l'ex batterista dei Scandal Thommy Price che, assieme al tastierista Phil Ashley, aveva gi\u00e0 suonato con Stevens nella band di Billy Idol. Ashley aveva inoltre gi\u00e0 collaborato con noti artisti come Tina Turner, Mick Jagger, Cher e Joe Satriani, Ad unirsi alla formazione come bassista fu Bruce Turgon futuro bassista dei Foreigner e Lou Gramm.\nL'anno successivo, una volta ottenuto un contratto discografico con la Warner Bros., pubblicano il debutto, l'omonimo \"Atomic Playboys\". Oltre a contenere la reinterpretazione dei Sweet \"Action\", il disco presentava la traccia \"Desperate Heart\"\" scritta in collaborazione con la cantante Fiona. La copertina del disco venne disegnata dal pittore H.R. Giger. \nIl disco venne ben accolto dalla critica, ma all'interno della formazione sorsero dei contrasti. Infatti McCarty decise di abbandonare il progetto, che venne conseguentemente sciolto nello stesso anno.\nStevens poi entrer\u00e0 per un breve periodo nella formazione dell'ex M\u00f6tley Cr\u00fce Vince Neil dopo aver collaborato brevemente anche con l'ex cantante degli Hanoi Rocks Michael Monroe.\nDopo vari progetti e dischi solisti, Stevens torner\u00e0 nella band di Billy Idol."}
{"id": "1413737", "revid": "26751", "url": "https://it.wikipedia.org/wiki?curid=1413737", "title": "Lamantino africano", "text": ""}
{"id": "1413738", "revid": "117271", "url": "https://it.wikipedia.org/wiki?curid=1413738", "title": "Boletinus lakei", "text": ""}
{"id": "1413739", "revid": "117271", "url": "https://it.wikipedia.org/wiki?curid=1413739", "title": "Boletinus landkammeri", "text": ""}
{"id": "1413740", "revid": "117271", "url": "https://it.wikipedia.org/wiki?curid=1413740", "title": "Boletus lakei", "text": ""}
{"id": "1413741", "revid": "117271", "url": "https://it.wikipedia.org/wiki?curid=1413741", "title": "Ixocomus lakei", "text": ""}
{"id": "1413742", "revid": "73125", "url": "https://it.wikipedia.org/wiki?curid=1413742", "title": "Ernst Julius \u00d6pik", "text": ""}
{"id": "1413756", "revid": "1543377", "url": "https://it.wikipedia.org/wiki?curid=1413756", "title": "Hermann Friedrich Bonorden", "text": ""}
{"id": "1413757", "revid": "46291", "url": "https://it.wikipedia.org/wiki?curid=1413757", "title": "Maytenus boaria", "text": "Maytenus boaria \u00e8 una pianta sempreverde della famiglia delle Celastraceae, nativa del Sud America.\nDescrizione.\nPresenta un tronco eretto alto sino 20 m, con un diametro sino a 80\u00a0cm.\nDistribuzione e habitat.\nCresce spontaneamente in Cile e Argentina, in una fascia compresa tra 30\u00b0 e 50\u00b0 lat S.\n\u00c8 stata introdotta in Nuova Zelanda, California e Spagna."}
{"id": "1413759", "revid": "287204", "url": "https://it.wikipedia.org/wiki?curid=1413759", "title": "William Seward", "text": ""}
{"id": "1413761", "revid": "682118", "url": "https://it.wikipedia.org/wiki?curid=1413761", "title": "Mickey Parade", "text": "Mickey Parade \u00e8 una rivista a fumetti francese che pubblica storie dei personaggi Disney principalmente di autori italiani.\nIl primo numero risale al 3 aprile 1966, edito dalla societ\u00e0 Edi-Monde.\nDopo numerosi cambiamenti nel gennaio 2002, Mickey Parade ha cambiato nome per diventare Mickey Parade G\u00e9ant, cambiando anche il formato carta e ridiventando bimestrale."}
{"id": "1413762", "revid": "174925", "url": "https://it.wikipedia.org/wiki?curid=1413762", "title": "Disproporzione", "text": ""}
{"id": "1413767", "revid": "88740", "url": "https://it.wikipedia.org/wiki?curid=1413767", "title": "Morbid Saint", "text": "I Morbid Saint sono una band thrash metal di Sheboygan, Wisconsin.\nStoria del gruppo.\nNata nel 1986 e scioltasi a met\u00e0 degli anni novanta dopo aver pubblicato un album full-length, \"Spectrum of Death\". Riuniti nel 2010, nel 2015 pubblicano il loro secondo album, \"Destruction System\", riproponendo materiale di un vecchio demo del 1992."}
{"id": "1413768", "revid": "834", "url": "https://it.wikipedia.org/wiki?curid=1413768", "title": "William Henry Seward", "text": ""}
{"id": "1413770", "revid": "1543377", "url": "https://it.wikipedia.org/wiki?curid=1413770", "title": "Pneumocita", "text": "Gli pneumociti sono le cellule che costituiscono l'epitelio degli alveoli polmonari.\nIn base alla morfologia cellulare si dividono in pneumociti di tipo I e di tipo II.\nPneumociti di tipo I.\nGli \"pneumociti di tipo I\", definiti anche \"piccole cellule alveolari\", ricoprono circa il 90% della superficie alveolare totale. Sono cellule piccole, sottili, le quali si sviluppano come un sottile film che ricopre la superficie dell'alveolo. Gli pneumociti di tipo I aderiscono alla superficie dei vasi capillari tramite la membrana basale, permettendo la diffusione e lo scambio dei gas.\nGli pneumociti di tipo I sono cellule che non si possono replicare e sono suscettibili ad un ampio numero di effetti tossici.\nPneumociti di tipo II.\nGli \"pneumociti di tipo II\", pur essendo presenti in numero uguale agli pneumociti di tipo I, per la loro particolare morfologia (cellule cilindriche) occupano solo il 5% della superficie alveolare. La maggior parte di essi contengono vacuoli difficilmente colorabili chiamati corpi lamellari.\nSebbene poco voluminosi, rappresentano cellule di notevole importanza nella funzionalit\u00e0 del polmone, poich\u00e9 sono responsabili:"}
{"id": "1413774", "revid": "729019", "url": "https://it.wikipedia.org/wiki?curid=1413774", "title": "Aeroporto di Bijsk", "text": "L'aeroporto di Bijsk in inglese: BIYSK AIRPORT) (codice ICAO: UNBI) \u00e8 un aeroporto civile della Russia, situato a 12 chilometri a est della cittadina di Bijsk, nella territorio dell'Altaj, in Siberia sud-occidentale. L'Aeroporto di Bijsk \u00e8 stato aperto nel 1960 ed \u00e8 conosciuto anche come aeroporto di Bijsk-Zonal'naja.\nDati tecnici.\nL'aeroporto di Bijsk \u00e8 dotato attualmente di una pista attiva. La lunghezza della pista attiva \u00e8 di 1\u00a0500 m x 42 m.\nIl peso massimo degli aerei al decollo \u00e8 di 34,8 tonnellate.\nL'aeroporto \u00e8 equipaggiato per la manutenzione, l'atterraggio/decollo degli aerei: Antonov An-2, Antonov An-24, Antonov An-26, Antonov An-28, Antonov An-30, Antonov An-32, Antonov An-72, Antonov An-74, Yakovlev Yak-40, Let L-410.\nLa capacit\u00e0 attuale dell'Aeroporto di Bijsk \u00e8 di 200 persone/ora. Attualmente l'aeroporto dispone di 6 parcheggi per gli aerei.\nStrategia.\nL'aeroporto di Bijsk sar\u00e0 ricostruito con l'ampliamento del Terminal Nazionale e della pista con l'ammodernamento dei sistemi di navigazione e della radiolocazione che permetterebbe la manutenzione, l'atterraggio/decollo di tutti i tipi di aerei esistenti. Inoltre, \u00e8 prevista la costruzione del Terminal Internazionale completamente nuovo con i nuovi parcheggi per gli aerei. La capacit\u00e0 dell'aeroporto dovrebbe raggiungere in futuro 600 persone/ora. La ricostruzione dell'aeroporto di Bijsk fa parte del progetto russo per la creazione di una zona con uno statuto economico speciale nel territorio dell'Altaj."}
{"id": "1413778", "revid": "21583", "url": "https://it.wikipedia.org/wiki?curid=1413778", "title": "Z39.50", "text": "Lo Z39.50 \u00e8 un protocollo internazionale di comunicazione informatica client-server per ricercare attraverso una rete informatica informazioni in database. \nZ39.50 consente a un utente di un sistema di cercare e recuperare informazioni da altri sistemi di computer (che hanno anche implementato Z39.50) senza conoscere la sintassi di ricerca utilizzata da tali altri sistemi, il protocollo infatti standardizza la struttura e la semantica delle interrogazioni e dei record. \n\u00c8 usato soprattutto dalle biblioteche per interrogare simultaneamente diversi cataloghi. \nLa sua evoluzione \u00e8 coordinata dalla Biblioteca del Congresso degli Stati Uniti.\nZ39.50 \u00e8 stato originariamente approvato dalla National Information Standards Organization (NISO) nel 1988 ed ha dato luogo alla norma americana ANSI/NISO Z39.50 e alle norme ISO 23950."}
{"id": "1413786", "revid": "30610", "url": "https://it.wikipedia.org/wiki?curid=1413786", "title": "Seeberg", "text": "Seeberg (toponimo tedesco) \u00e8 un comune svizzero di 1\u00a0545 abitanti del Canton Berna, nella regione dell'Emmental-Alta Argovia (circondario dell'Alta Argovia).\nStoria.\n 2016 ha inglobato il comune soppresso di Hermiswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni e le localit\u00e0 di Seeberg sono:\nInfrastrutture e trasporti.\nSeeberg \u00e8 servito dalla stazione di Riedtwil sulla ferrovia Berna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "1413787", "revid": "205022", "url": "https://it.wikipedia.org/wiki?curid=1413787", "title": "Circuito logico", "text": ""}
{"id": "1413788", "revid": "36426", "url": "https://it.wikipedia.org/wiki?curid=1413788", "title": "Palazzo De Rosa di Carosino", "text": "Il Palazzo De Rosa di Carosino \u00e8 un palazzo monumentale di Napoli, ubicato all'inizio di via Toledo.\nStoria.\nNel 1775 avvenne la demolizione della porta dello Spirito Santo, ergo non deve stupire l'assenza in loco di qualunque costruzione nella Mappa del Duca di Noja, risalente proprio a quell'anno. Tuttavia, nella Pianta Topografica del quartiere di Montecalvario di Luigi Marchese del 1804 vi compare un edificio incompleto con due portali su via Toledo e giardino posteriore, commissionato pochi anni prima dal principe Pignatelli di Monteleone. \nNel 1825 il fondo fu acquistato da Francesco De Rosa (sposatosi nel 1829 con Maria Francesca Caracciolo, unica figlia superstite di Gerardo, ultimo esponente maschile della stirpe dei duchi di Martina), figlio di Andrea, il quale era riuscito a elevarsi con metodi \"discutibili\" da pettinatore di canape in quel di Afragola a ricco costruttore nella capitale del Regno, comprandosi nel contempo il titolo di barone. Egli fece riprendere i lavori al giovane architetto Pietro Valente che lo ampli\u00f2 enormemente, completandolo nel 1834. Pass\u00f2 poi al suo figlio primogenito Andrea De Rosa che ottenne maritali nomine (l'impalmata fu Clotilde Marulli d'Ascoli) il titolo di duca di Carosino (da qui il nome). Oggi il palazzo \u00e8 un immenso condominio, dalla manutenzione altalenante, composto da alcune decine di appartamenti e studi professionali.\nDescrizione.\nIl palazzo \u00e8 costituito da cinque piani pi\u00f9 sopraelevazioni, la facciata principale sul secondo, terzo e quarto ha dodici balconi, mentre il quinto presenta terrazze angolari di belvedere.\nLa facciata \u00e8 tutta a bugnato a vista, con due ampi portali d'accesso. Gli interni si aprono in un doppio cortile con due scaloni che portano ai piani superiori. La scalinata principale \u00e8 ellittica e di grande effetto, la seconda ha pianta rettangolare ed \u00e8 decorata con stucchi alle pareti. In pi\u00f9 appartamenti si conservano affreschi ed ornamentazioni di gusto neoclassico."}
{"id": "1413800", "revid": "15756", "url": "https://it.wikipedia.org/wiki?curid=1413800", "title": "Iperbilirubinemia", "text": "L'iperbilirubinemia \u00e8 un aumento eccessivo e non controllato della bilirubina. La bilirubina \u00e8 il maggior prodotto del catabolismo dell'emoglobina.\nEziologia.\nL'iperbilirubinemia pu\u00f2 manifestarsi per vari motivi, tutte ricollegabili ad un'aumentata produzione improvvisa della bilirubina o ad una ridotta ricaptazione, coniugazione o escrezione della stessa. Si tratta di una complicazione comune in soggetti dopo il trapianto di fegato.\nCause di iperbilirubunemia isolata.\nIperbilirubinemia non coniugata.\nMALATTIE EMOLITICHE\nEreditarie:\nAcquisite:\nERITROPOIESI INEFFICACE\nFARMACI\nCONDIZIONI EREDITARIE\nIperbilirubinemia coniugata.\nCONDIZIONI EREDITARIE\nDiagnosi correlate.\nL'iperbilirubinemia pu\u00f2 essere diretta o indiretta, a seconda che l'innalzamento di concentrazione ematica della bilirubina sia relativo al totale o alla frazione coniugata all'acido glucuronico.\nDall'iperbilirubinemia diretta si possono diagnosticare alterazioni congenite come:\nDall'iperbilirubinemia indiretta, in cui si sospetta la causa possa essere una deficienza congenita dell'enzima UDP-glucoronil transferasi si possono diagnosticare varie malattie oppure alcune sindromi:\nTerapie.\nCome farmaci nella forma indiretta vengono utilizzati rifampicina e probenecid."}
{"id": "1413802", "revid": "28026", "url": "https://it.wikipedia.org/wiki?curid=1413802", "title": "Io sono il tenebroso", "text": ""}
{"id": "1413807", "revid": "1310927", "url": "https://it.wikipedia.org/wiki?curid=1413807", "title": "Di\u00f3sgy\u0151ri Vasgy\u00e1rak Testgyakorl\u00f3 K\u00f6re", "text": "Il Di\u00f3sgy\u0151ri VTK (nome completo \"Di\u00f3sgy\u0151ri Vasgy\u00e1rak Testgyakorl\u00f3 K\u00f6re\", abbreviato \"DVTK\"), meglio noto come Di\u00f3sgy\u0151r, \u00e8 una societ\u00e0 calcistica con sede a Miskolc, pi\u00f9 precisamente nel quartiere di Di\u00f3sgy\u0151r, in Ungheria. Nella stagione 2015-2016 milita nella Nemzeti Bajnoks\u00e1g I, la massima serie del campionato ungherese di calcio.\nNel suo palmar\u00e8s figurano due Coppe d'Ungheria.\nStoria.\nIl Di\u00f3sgy\u0151ri VTK viene fondato il 16 febbraio 1910 a Miskolc. In quegli anni, al pari di tutte le squadre al di fuori di Budapest, partecipa ai campionati provinciali in cui ottiene sei vittorie finali. In un'occasione, nel 1923-24, viene sconfitto nella finale tra i campioni provinciali dallo Szombathelyi Halad\u00e1s, mentre la stagione successiva viene sconfitto nei quarti di finale del campionato nazionale dal Ferencv\u00e1ros. Successivamente viene cambiato il formato del campionato, e la squadra milita nelle divisioni inferiori fino all'inizio degli anni quaranta. In quel decennio c'\u00e8 da registrare il raggiungimento della finale della Coppa d'Ungheria nella stagione 1941-42, nella quale viene sconfitto 6-2 dal Ferencv\u00e1ros. Per il resto, il Di\u00f3sgy\u0151r trascorre gli anni cinquanta tra la prima e la seconda divisione.\nAll'inizio degli anni sessanta partecipa alla Coppa Mitropa 1960, ma viene battuto al primo turno dal Palermo. Nel 1965, invece, raggiunge per la seconda volta la finale della coppa nazionale, dove viene sconfitto 4-0 dal Gy\u0151ri ETO. In seguito partecipa alla Coppa Mitropa 1967-68, ma il cammino si interrompe negli ottavi per mano dei futuri campioni della Stella Rossa. Partecipa anche alla Coppa Mitropa 1970-71, dove, dopo aver superato negli ottavi la Lokomot\u00edva Ko\u0161ice viene eliminato al turno successivo dal \u010celik Zenica, che poi vincer\u00e0 il trofeo.\nDopo essere retrocesso al termine del campionato 1972-73 ed essere rimasto per un anno lontano dalla massima divisione, il Di\u00f3sgy\u0151r vince il suo primo trofeo, la Coppa nazionale, nella stagione 1976-77, riuscendo a prevalere nel girone finale. Grazie a questo successo partecipa alla Coppa delle Coppe 1977-78: qui elimina nel primo turno i turchi del Be\u015fikta\u015f perdendo 2-0 la partita di andata, ma vincendo 5-0 il ritorno. Negli ottavi viene per\u00f2 eliminato ai calci di rigore dall'Hajduk Spalato, dopo che entrambe le partite si concludono 2-1 per la squadra di casa. In campionato, nella stagione successiva ottiene un buon terzo posto, piazzamento che gli permette di accedere alla Coppa UEFA 1979-80: qui elimina il Rapid Vienna e il Dundee United vincendo tutti e quattro gli incontri. Negli ottavi incontra per\u00f2 il Kaiserslautern, che li sconfigge complessivamente con un pesante 8-1, e li elimina dal torneo. Ad ogni modo quella stagione si conclude con il secondo successo nella Coppa nazionale. I magiari partecipano cos\u00ec alla Coppa delle Coppe 1980-81, ma vengono fermati al turno preliminare dal Celtic. In quella stessa stagione la squadra raggiunge nuovamente la finale della Coppa nazionale, ma viene sconfitta 1-0 dal Vasas.\nIl Di\u00f3sgy\u0151r retrocede al termine della stagione 1983-84, e rimane la restante parte degli anni ottanta lontano dalla massima divisione. All'inizio degli anni novanta, nella stagione 1990-91, torna in massima divisione, dopo aver sconfitto nello spareggio lo Szeged SC. Retrocede nuovamente al termine della stagione 1992-93, quando lo spareggio premia il Sopron. Ha la possibilit\u00e0 della promozione nella stagione 1995-96, ma non riesce a sconfiggere il . La promozione avviene l'anno seguente, ma il Di\u00f3sgy\u0151r retrocede nuovamente al termine della stagione 1999-2000. Dopo questa retrocessione il club scompare e, dopo essersi fuso con il Borsod-Vol\u00e1n riparte dal campionato di terza divisione. Successivamente \u00e8 promosso in seconda divisione, nella quale arriva quarto nella stagione 2003-04, ed ottiene la promozione in massima divisione. Inizialmente il Di\u00f3sgy\u0151r non riesce ad avere la licenza per la prima divisione, che viene ottenuta successivamente, dopo l'unione con il Balaton FC: pu\u00f2 cos\u00ec partecipare al campionato 2004-05.\nIl Di\u00f3sgy\u0151r retrocede nuovamente al termine del campionato 2009-10, ma nella stagione successiva vince il girone orientale del Nemzeti Bajnoks\u00e1g II e torna in massima divisione, nella quale si classifica settimo nella stagione 2011-12.\nOrganico.\nRosa 2020-2021.\n\"Aggiornata al 15 febbraio 2021.\"\nRosa 2019-2020.\n\"Aggiornata al 19 febbraio 2020.\""}
{"id": "1413808", "revid": "1776051", "url": "https://it.wikipedia.org/wiki?curid=1413808", "title": "Atomic Playboys (album)", "text": "Atomic Playboys \u00e8 il primo album studio del chitarrista statunitense Steve Stevens, pubblicato il 4 agosto 1989 per la Warner Bros. e prodotto da Beau Hill.\nLa copertina dell'album \u00e8 un'opera dell'artista surrealista svizzero H.R. Giger, gi\u00e0 autore della copertina di Brain Salad Surgery degli Emerson, Lake &amp; Palmer dei quali Stevens era un grandissimo fan."}
{"id": "1413810", "revid": "110157", "url": "https://it.wikipedia.org/wiki?curid=1413810", "title": "Marinus Anton Donk", "text": "Nacque a Situbondo nell'isola di Java (attuale Indonesia) da genitori olandesi. Frequent\u00f2 le scuole superiori nei Paesi Bassi e poi studi\u00f2 biologia all'Universit\u00e0 di Utrecht dove si laure\u00f2 il 7 luglio 1933.\nBibliografia.\n "}
{"id": "1413816", "revid": "729019", "url": "https://it.wikipedia.org/wiki?curid=1413816", "title": "Sindrome delle apnee nel sonno", "text": "Con sindrome da apnea nel sonno (che comprende la sindrome SAHS, acronimo inglese di \"sleep syndrome\") si intende l'insieme degli episodi che causano una disfunzione o alterazione respiratoria durante il sonno, ci\u00f2 pu\u00f2 causare un'eccessiva sonnolenza diurna.\nL'apnea \u00e8 una sospensione del respiro per un periodo di diversi secondi (min. 10 max. 180 secondi), l'ipopnea invece \u00e8 la riduzione del respiro. In accordo con la definizione di OSA (Obstructive Sleep Apnea) della AASM (American Academy of Sleep Medicine) per accertarne la diagnosi, sono necessari almeno 5 episodi di apnea e/o ipopnea per ora di sonno (AHI\u22655) nell'adulto ed almeno 1 episodio per ora di sonno (AHI\u22651) nel bambino. Apnea ed ipopnea comportano una diminuzione dell'ossigeno nel sangue (meglio definibile come riduzione della saturazione della emoglobina). Il termine pi\u00f9 comunemente usato di OSAS (Obstructive Sleep Apnea Syndrome) si riferisce alla patologia OSA (Obstructive Sleep Apnea) accompagnata da altri sintomi tra cui il pi\u00f9 noto \u00e8 la sonnolenza.\nNel DSM-5 (2013) vengono classificate come disturbi del sonno correlati alla respirazione.\nEpidemiologia.\nQuesta patologia colpisce soprattutto la popolazione maschile tra i 40 e i 70 anni con una prevalenza variabile dal 15% al 50% della popolazione. Essa colpisce soprattutto anziani e uomini in sovrappeso.\nDiagnosi.\nNell'anamnesi tra i sintomi si trova il russamento, mentre tra i fattori di rischio vi sono l'ipertensione e l'obesit\u00e0. Inoltre le condizioni che facilitano questa sindrome sono la posizione supina durante il sonno, l'uso di sedativi, l'ostruzione nasale e l'ipotiroidismo.\nSintomatologia.\nDifficolt\u00e0 a prendere sonno durante la notte, eccessiva sonnolenza diurna, affaticamento, perdita della memoria, problemi di concentrazione e impotenza. Soggetti con cranio corto e largo (brachicefali) hanno anche vie aeree pi\u00f9 brevi che si ostruiscono pi\u00f9 facilmente e sono quindi pi\u00f9 esposti al rischio di apnee.\nEziologia.\nI tipi di Sindrome di apnea notturna si suddividono, a seconda delle varie cause che le determinano, in:"}
{"id": "1413818", "revid": "122746080", "url": "https://it.wikipedia.org/wiki?curid=1413818", "title": "Achille Mezzadri", "text": "Pochi mesi dopo la sua nascita la famiglia si trasfer\u00ec a Parma, dove ha trascorso infanzia e adolescenza e dove \u00e8 restato fino al 1971. Nel 1964 si \u00e8 iscritto alla Facolt\u00e0 di Lingue della Universit\u00e0 Bocconi di Milano, ma al secondo anno ha interrotto gli studi universitari per intraprendere la carriera di giornalista.\nHa dato origine alla pagina Instagram \"Larry Capocchia\" nel 2021, post-lockdown.\nIl periodo alla carta stampata.\nHa cominciato a lavorare nella redazione di cronaca della \"Gazzetta di Parma\", diretta da Baldassarre Molossi nel 1966. Alla \"Gazzetta\" ha realizzato \"scoop\" di cronaca e interviste a personaggi famosi, da Charlie Chaplin a Mina.\nNel maggio 1971 si \u00e8 trasferito a Milano, alla Arnoldo Mondadori Editore, dove fino al 1974 \u00e8 stato caposervizio a \"Bolero Teletutto\", diretto da Luciano Pedrocchi, uno dei \"padri\" del fotoromanzo italiano. Dopo una breve esperienza al Tempo Illustrato, diretto da Guglielmo Zucconi, \u00e8 passato come redattore capo all'\"Ambrosiano Trenta Giorni\" e nel febbraio 1976 a \"Eva Express\".\nDal 1979 fino al 2005 ha lavorato al settimanale \"Gente\", dove \u00e8 stato redattore, caposervizio, inviato e infine redattore capo, nell'ufficio centrale.\nAnche per \"Gente\" ha intervistato personaggi famosi, da Bj\u00f6rn Borg a Bernardo Bertolucci. Nel 1980 ha realizzato uno \"scoop\" giornalistico con l'esclusiva mondiale sulla vicenda dei sei gemelli Giannini. Come inviato, ha seguito il record dell'ora di Francesco Moser a Citt\u00e0 del Messico nel 1984 e nello stesso anno la XXIII Olimpiade di Los Angeles.\nLa televisione.\nDal 1978 al 1980 ha lavorato nelle emergenti Tv private e ha collaborato ad Antenna Nord, la \"madre\" di Italia uno (diretta da Quintilio Tombolini). Qui \u00e8 stato responsabile dei servizi sportivi e nel 1979 ha organizzato con altri un evento allo Stadio Giuseppe Meazza di San Siro, in occasione di un derby Milan-Inter: il \"Derby Show\", con cantanti, attori, sbandieratori sul campo di gioco, un paio d'ore prima dell'incontro. Nel 1978 -1979 ha condotto una delle prime trasmissioni sportive delle Tv private, \"San Siro ieri\" con Eugenio Gallavotti.\nAd Antenna Nord ha realizzato anche degli special televisivi (sull'elezione di Papa Luciani e sulla sua scomparsa, \"Una culla a sei piazze\", \"Cara Gazzetta\").\nNel 1980 ha realizzato la trasmissione a puntate \"Dossier fame\" con la collaborazione del missionario giornalista padre Piero Gheddo. Il programma fu premiato con la targa Telegatto."}
{"id": "1413821", "revid": "599013", "url": "https://it.wikipedia.org/wiki?curid=1413821", "title": "Cefalea da tosse", "text": "La cefalea da tosse chiamata anche cefalea primaria da tosse, \u00e8 una rara forma di cefalea transitoria, la cui durata varia da 1 secondo a 30 minuti, anche se si sono registrati episodi di durata superiore.\nStoria.\nIl termine originale, ovvero \"c\u00e9phal\u00e9e \u00e0 l'effort\" venne introdotto nel 1932 In seguito le cause vennero studiate da Williams nel 1976, mentre il termine \"cefalea benigna da tosse\", una forma distinta \u00e8 stato coniato nel 1956 da Symonds.\nEpidemiologia.\nSi manifesta principalmente nel sesso maschile a partire dalla quinta decade.\nSintomatologia.\nSpesso non mostra alcuna manifestazione correlata (nel 60% dei casi infatti \u00e8 asintomatica), si pu\u00f2 mostrare una malformazione di Arnold-Chiari tipo I. Inoltre si riscontra un forte dolore localizzato alla testa durante i normali atti del chinarsi o del risollevarsi.\nEziologia.\nTale tipologia cefalica deriva da episodi di tosse, oppure da una successione di starnuti o dalla manovra di Valsalva, per essere diagnosticata come tale altre possibili patologie devono essere escluse.\nLa causa deriva probabilmente da un momentaneo blocco al deflusso liquorale. Patologie carotidee e aneurismi cerebrali possono causare tali forme di cefalee.\nEsami.\nSi pu\u00f2 venire sottoposti ad una risonanza magnetica utilizzando il gadolinio come mezzo di contrasto.\nTerapia.\nFra i vari farmaci utilizzati l'indometacina \u00e8 uno dei pi\u00f9 utilizzati."}
{"id": "1413822", "revid": "189072", "url": "https://it.wikipedia.org/wiki?curid=1413822", "title": "Casa Rosa", "text": ""}
{"id": "1413823", "revid": "599013", "url": "https://it.wikipedia.org/wiki?curid=1413823", "title": "Cefalea postrachicentesi", "text": "La cefalea postrachicentesi, (PDPH per l'acronimo in lingua inglese) \u00e8 uno dei vari tipi di cefalea.\nStoria.\nLa sua scoperta la si deve ad August Bier (1861-1949), colui che \u00e8 considerato il pioniere dell'anestesia spinale nel 1899 all'epoca l'incidenza era del 66%. Successivamente a partire dai primi anni del XX secolo si abbass\u00f2 al 50% degli interventi con tale forma di anestesia. Si sperimentarono nuove forme di ago a partire dal 1951.\nEziologia.\nLa si osserva, come complicanza dell'anestesia peridurale, nei blocchi neuroassiali oltre che nella rachicentesi.\nEpidemiologia.\nStudi hanno dimostrato che la sua incidenza varia a seconda del tipo di ago utilizzato, come complicanza la si osserva dal 10% al 30% del totale degli interventi, soprattutto nelle donne incinte.\nNasce dopo 24, al massimo 48 ore successive alla procedura, peggiora in determinate posizioni come quella seduta o in ortostatismo.\nSintomatologia.\nSi mostra dolore che diminuisce rapidamente se si assume la posizione supina. altre manifestazioni correlate sono ipoacusia, fotofobia, nausea, si normalizza il tutto entro una settimana se non si interviene entro 48 ore se si utilizza la tecnica del tappo di sangue epidurale\nTerapie.\nL'assunzione di teofillina per via intravenosa fornisce buoni risultati, per circa l'85% dei vari casi, mentre per quelli pi\u00f9 ostici pu\u00f2 essere positivo un intervento immediato con tamponamento epidurale con sangue (il cosiddetto \"blood patch\")\nNella quasi totalit\u00e0 dei casi, la risoluzione del disturbo \u00e8 spontanea e la si raggiunge in meno di una settimana."}
{"id": "1413829", "revid": "174562", "url": "https://it.wikipedia.org/wiki?curid=1413829", "title": "Area unica dei pagamenti in euro", "text": "L'area unica dei pagamenti in euro (\"Single Euro Payments Area\" o in acronimo SEPA) \u00e8 un'area in cui cittadini, imprese e pubbliche amministrazioni degli Stati membri dell'Unione Europea effettuano operazioni di pagamento in euro verso un altro conto, potendo contare su sistemi armonizzati per le caratteristiche degli strumenti, gli standard, le infrastrutture e i costi.\nL'opportunit\u00e0 riguarda strumenti di pagamento elettronici quali: bonifici, addebiti diretti e carte di pagamento.\nCaratteristiche e scopi.\nCon la SEPA non c'\u00e8 differenza tra un bonifico tra Roma e Milano e uno tra Roma e Lisbona. Domiciliare una bolletta presso un conto aperto in una banca a Francoforte equivale a domiciliarlo sul proprio conto in Italia. Ad esempio un cittadino europeo che risiede in un Paese pu\u00f2 gestire i suoi pagamenti da un conto acceso presso una banca fuori dal suo Paese; una multinazionale pu\u00f2 pagare lo stipendio dei dipendenti in Europa accentrando la tesoreria in un Paese; un ente previdenziale pu\u00f2 pagare le pensioni nei Paesi SEPA a partire da un solo conto.\nL'aspettativa \u00e8 che tale approccio, grazie all'adozione di uno standard e alla semplificazione delle procedure, funga da stimolo agli scambi commerciali europei, aumenti la concorrenza tra i prestatori di servizi di pagamento e, per questa via, contribuisca alla diminuzione delle tariffe, rendendo pi\u00f9 efficiente, sicuro e conveniente il mercato dei servizi di pagamento.\nPaesi aderenti.\nL'area unica dei pagamenti in euro comprende 36 Paesi:\nL'entrata in vigore della SEPA comporta dunque, per ciascuno dei paesi aderenti, il passaggio dagli schemi di pagamento correntemente in uso nel proprio mercato nazionale (BON e RID nel caso Italia) agli schemi di pagamento standardizzati a livello Europeo: il SCT (SEPA Credit Transfer) e il SDD (SEPA Direct Debit).\nLa \"governance\" del progetto SEPA.\nLa SEPA \u00e8 nata come iniziativa di autoregolamentazione del mercato, ispirata, promossa e supportata dalla Commissione europea, sotto la sorveglianza e l'indirizzo dell'Eurosistema (espressione che pone in uno la Banca centrale europea e le banche centrali nazionali degli Stati che adottano la moneta unica), guidata dall'industria bancaria europea, che la realizza mediante un organo \"ad hoc\" - lo European Payments Council (EPC) - e con il coinvolgimento delle parti interessate (associazioni delle imprese, dei consumatori, della pubblica amministrazione).\nLa SEPA si pone come un progetto ambizioso che avrebbe dovuto concludersi entro febbraio 2010.\nMolti sono i motivi che non hanno consentito la realizzazione del progetto nei termini:\nPer dare l'impulso alla realizzazione della SEPA, la Commissione europea ha emanato il Regolamento n. 260/2012 fissando il termine (cosiddetta \"End-date\") entro il quale gli schemi di pagamento domestici relativi ai bonifici e agli addebiti diretti devono migrare verso gli schemi SEPA. Tale termine \u00e8 stato fissato per il 1\u00ba febbraio 2014; con la successiva pubblicazione del Regolamento n. 248/2014 gli organi legislatori Europei hanno inoltre conferito alle banche e alle imprese un ulteriore \"grace period\" di 6 mesi per consentire lo svolgimento di una migrazione graduale e garantire la continuit\u00e0 dei servizi di pagamento offerti ai consumatori durante questo importante momento di transizione. In conseguenza di ci\u00f2 il termine ultimo per completare le attivit\u00e0 di migrazione risulta fissato al 1\u00ba agosto 2014.\nL'applicazione del regolamento n. 260/2012 nei fatti cambia i connotati del progetto SEPA da iniziativa di mercato ad adesione facoltativa a progetto obbligatorio.\nIl SEPA Credit Transfer.\nIl SEPA Credit Transfer (conosciuto anche con l'acronimo SCT) \u00e8 il nuovo strumento che sostituisce il bonifico nazionale. I servizi a valere sullo schema di bonifico SEPA sono offerti ai clienti dalle banche europee dal 28 gennaio 2008. Il bonifico SEPA \u00e8 uno strumento di base per eseguire pagamenti da conto a conto. Non rientrerebbero quindi nello Schema i bonifici per cassa. Lo strumento paneuropeo ha sostituito gradualmente nei paesi SEPA gli strumenti domestici sino al 1\u00ba febbraio 2014; da questa data si \u00e8 adottato lo schema SEPA per i bonifici (SCT).\nTempi massimi di esecuzione del SEPA Credit Transfer.\nIl tempo massimo di esecuzione inizialmente previsto dallo Schema SEPA era di 3 giorni lavorativi successivi alla data di accettazione dell'ordine da parte della banca ordinante: entro due giorni lavorativi da tale data la banca del soggetto ordinante deve regolare i fondi nei confronti della banca del beneficiario; la banca del beneficiario doveva accreditare le somme, nonch\u00e9 dare valuta, entro il giorno lavorativo successivo a quello di ricezione dei fondi. In coerenza con la direttiva europea n. 2007/64/CE - PSD sui servizi di pagamento, il tempo massimo di esecuzione dello schema di bonifico SEPA \u00e8 sceso dal 1\u00ba novembre 2009 a 2 giorni lavorativi successivi alla data di ricezione dell'ordine del cliente, non alla data di accettazione della banca. In particolare, la banca del beneficiario dovr\u00e0 ridurre i tempi di esecuzione e riconoscere al proprio cliente i fondi subito dopo averli ricevuti dalla banca dell'ordinante (cosiddetta \"valuta compensata\"). Dal 2012 i tempi di esecuzione sono stati ulteriormente ridotti a 1 giorno lavorativo successivo alla data di ricezione dell'ordine grazie alla contrazione del tempo di esecuzione della banca dell'ordinante. La legge consente ai prestatori dei servizi di pagamento di definire un termine in prossimit\u00e0 della fine della giornata operativa, decorso il quale l'ordine di bonifico del cliente si considera ricevuto nella giornata lavorativa successiva.\nPer gli ordini di bonifico conferiti dal cliente in anticipo rispetto alla data di esecuzione richiesta dallo stesso cliente (indicata in un campo specifico delle maschere di home banking), le banche offrono ai clienti un servizio scadenzario: \u00e8 la banca ordinante ad attivarsi per far s\u00ec che l'esecuzione dell'ordine sia avviato nel giorno richiesto dal cliente ordinante.\nCodici IBAN e BIC.\nPer eseguire un bonifico SEPA era necessario fornire alla propria banca il codice IBAN del conto su cui il pagamento dovr\u00e0 essere accreditato e il codice BIC (codice SWIFT) della banca del beneficiario. Le banche potranno offrire alla clientela il servizio di derivazione del BIC dall'IBAN (desumendolo da tabelle di conversione dei codici nazionali di banca e sportello presenti nell'IBAN).\nIl Regolamento europeo n. 260/2012 ha previsto per le banche europee il principio di derivare il codice BIC, che individua banca e sportello alla quale va il bonifico, dai codici nazionali di banca e sportello presenti nell'IBAN di ogni paese europeo (per l'Italia sono ABI e CAB). Il principio \u00e8 stato obbligatorio per i bonifici nazionali fino al 1\u00ba febbraio 2014, per i cross border europei dal 1\u00ba febbraio 2016. In seguito si \u00e8 deciso per l'utilizzo del solo IBAN.\nLa valuta di accredito del bonifico SEPA sul conto del beneficiario.\nA oggi, il bonifico SEPA non consente all'ordinante di indicare la \"valuta\" dell'accredito dei fondi sul conto del beneficiario, come nel caso di bonifico nazionale italiano. Quindi con il bonifico SEPA non sar\u00e0 possibile chiedere l'accredito dei fondi sul conto del beneficiario con valuta precedente alla data di regolamento fra banche dei fondi (cosiddetta \"prassi della valuta antergata\").\nLa fase di accredito del bonifico SEPA.\nIn coerenza con l'ordinamento giuridico nazionale, l'accredito di un SCT viene eseguito dalle banche italiane controllando che il nome o la denominazione del beneficiario del pagamento, presente nel messaggio di bonifico, corrispondano all'intestatario del conto individuato dall'IBAN. Quando le procedure informatiche delle banche non riscontrano questa corrispondenza, il bonifico ricevuto viene \"sospeso\" e in un secondo momento, con l'intervento di personale addetto, piazzato \"manualmente\" sul conto del beneficiario se l'errore \u00e8 \"sanabile\", restituito all'ordinante (storno) quando la banca non \u00e8 in grado di individuare il beneficiario. La prassi bancaria potr\u00e0 essere modificata nel recepimento della direttiva europea sui servizi di pagamento, che limita la responsabilit\u00e0 delle banche, per il corretto accredito delle somme, solo con riferimento all'identificativo indicato dal cliente ordinante. Posto che lo Schema di bonifico SEPA individua nel codice IBAN l'identificativo del beneficiario, le banche potrebbero modificare e semplificare le proprie procedure di piazzatura prevedendo l'accredito immediato sul conto se l'IBAN presente nel messaggio di bonifico SEPA corrisponde a quello di uno dei propri conti, viceversa restituire il bonifico alla banca ordinante. Tale circostanza determinerebbe da un lato lo snellimento delle attivit\u00e0 \"manuali\" di piazzatura delle banche, un risparmio di tempi e costi, dall'altro il rischio di un errore di pagamento per l'ordinante e il beneficiario e anche rischi di truffe ai danni delle banche quando queste ultime sono ordinanti di bonifici (ad esempio a fronte di erogazione di prestiti con accredito su altra banca). L'impostazione della Direttiva europea \u00e8 volta a automatizzare la lavorazione lato banca del beneficiario, cos\u00ec da contrarre costi e tempi di esecuzione (la direttiva infatti ha chiesto alla banca del beneficiario di accreditare le operazioni ricevute \"immediatamente dopo\", superando la prassi bancaria di accredito nel giorno successivo a quello di ricezione). L'impostazione europea ritiene infatti che l'eliminazione del rischio di un IBAN truffaldino da una controparte commerciale non debba appesantire il processamento dei pagamenti.\nIl SEPA Direct Debit.\nIl SEPA Direct Debit (conosciuto anche mediante l'acronimo SDD) \u00e8 lo strumento SEPA per l'incasso pre-autorizzato su mandato all'addebito richiesto dal debitore a favore di un suo creditore. In Italia ha sostituito il RID.\nLe infrastrutture nella SEPA.\nLo \"European Payments Council\", organo delle banche europee incaricato di realizzare la SEPA, dopo alcuni iniziali tentativi di individuare un soggetto a cui affidare lo svolgimento dei servizi di infrastruttura (trasporto dati, elaborazione, regolamento in base monetaria), ha lasciato al mercato e alle sue logiche la ricerca del migliore assetto, limitandosi a definire alcuni principi di alto livello che i gestori di infrastruttura devono rispettare.\nSi sono dunque fronteggiati sul mercato, e continuano, due modelli distinti: il primo \u00e8 quello che vede un unico soggetto offrire a tutte le banche europee l'infrastruttura necessaria; il secondo \u00e8 invece basato su \"n\" gestori di infrastruttura, che offrono i servizi ciascuno alle proprie banche, collegati fra loro da accordi di interoperabilit\u00e0."}
{"id": "1413831", "revid": "124761444", "url": "https://it.wikipedia.org/wiki?curid=1413831", "title": "Leroy Jethro Gibbs", "text": "L'agente speciale Leroy Jethro Gibbs \u00e8 un personaggio della serie televisiva \"NCIS - Unit\u00e0 anticrimine\", interpretato da Mark Harmon. \u00c8 stato a capo della squadra Major Case Response del servizio investigativo della Marina protagonista della serie e ha fatto parte del cast principale dall'episodio pilota fino alla diciannovesima stagione. Nel 19x04 dopo una missione in Alaska, decide di rimanere l\u00ec. Non \u00e8 ancora sicuro di cosa stia cercando, ma l'Alaska gli ha portato un senso di pace che non provava da quando Shannon e Kelly sono morte.\nSviluppo del personaggio.\nDurante la scelta del cast per NCIS il creatore della serie Donald P. Bellisario inizialmente non pens\u00f2 che Mark Harmon fosse la scelta giusta per rappresentare Gibbs, un uomo \"inflessibile, con un forte senso dell'onore e rispetto per i militari\", ma cambi\u00f2 idea dopo aver visto un video di Harmon nella serie \"West Wing - Tutti gli uomini del Presidente\", nella quale impersonava un agente dei servizi segreti. Bellisario spieg\u00f2 che, mentre guardava quel video, ad un tratt\u00f2 esclam\u00f2 \"O mio Dio, \u00e8 Gibbs\" e che rispetto ad altri lavori precedenti \"Harmon era maturato e appariva di bell'aspetto in un modo completamente diverso rispetto a quando era un ragazzo\".\nMark Harmon ha detto di essere stato attratto dai difetti del personaggio di Gibbs, un uomo \"con un pessimo gusto in fatto di donne e una dipendenza dal caff\u00e8\", e di fare il possibile affinch\u00e9 l'agente fosse visto come un uomo reale e non come un supereroe. L'esperienza di Harmon come carpentiere, lavoro che ha fatto prima di diventare famoso come attore, ha ispirato l'hobby di Gibbs di lavorare il legno e costruire delle barche nel seminterrato di casa.\nNelle prime stagioni Bellisario lasci\u00f2 un certo alone di mistero intorno al personaggio, dandogli poche righe di dialogo e rendendolo restio a parlare della propria vita privata. Solo alla fine della terza stagione ad esempio si scopre come la prima moglie e la figlia di Gibbs fossero state assassinate anni prima.\nDurante alcuni flashback nel corso della serie la versione pi\u00f9 giovane di Gibbs \u00e8 stata interpretata da Sean Harmon, il figlio maggiore di Mark Harmon.\nBackground.\nGibbs \u00e8 piuttosto restio a parlare della sua vita privata. Nel corso della serie si scopre che \u00e8 nato il 10 novembre (03\u00d708) 1954 a Stillwater, un piccolo paese della Pennsylvania, dove suo padre Jackson continu\u00f2 ad abitare dopo la partenza di Leroy Jethro gestendo l'emporio cittadino.\nVenne chiamato Leroy Jethro in onore di Leroy Jethro \"LJ\" Moore, un caro amico del padre. Veterano della seconda guerra mondiale, fu proprio LJ Moore a far decidere a Gibbs di lasciare Stillwater e arruolarsi nei Marines quando comp\u00ec 18 anni nel 1976.\nNei Marines Gibbs ha fatto parte della polizia militare di Camp Lejeune prima di diventare un tiratore scelto. Ha prestato servizio a Panama e durante la Guerra del Golfo. Alla fine della terza stagione si scopre che la prima moglie di Gibbs, Shannon, e la loro figlia Kelly sono state assassinate nel 1991, mentre Gibbs era all'estero impegnato nella Guerra del Golfo e la loro morte segner\u00e0 profondamente Leroy Jethro, spingendolo ad entrare all NCIS. Non molto tempo dopo essere tornato dall'Iraq \u00e8 stato congedato con onore dal Corpo dei Marines con il grado di sergente d'artiglieria e si \u00e8 unito al Servizio Investigativo della Marina, entrando a far parte della squadra di Mike Franks, con il quale diventer\u00e0 buon amico.\nDurante i primi anni con l'NCIS e prima degli anni in cui \u00e8 ambientata la serie televisiva ha compiuto alcune missioni all'estero e in particolare nell'Europa orientale e in Russia. In alcuni episodi si vede che Gibbs parla correttamente il russo.\nAspetto e personalit\u00e0.\nCarattere e abilit\u00e0.\nGibbs \u00e8 un Marine decorato, ottimo organizzatore e dotato di ferrea disciplina e forte senso dell'onore. Verso i membri della sua squadra \u00e8 esigente ma allo stesso tempo protettivo, soprattutto a partire dalla terza stagione, dopo che l'agente Kate Todd \u00e8 stata uccisa dal terrorista Ari.\n\u00c8 un ottimo tiratore e abile nel combattimento corpo a corpo, ed \u00e8 considerato uno degli agenti pi\u00f9 abili nel far confessare i sospettati durante gli interrogatori.\nDiversamente, ha poca pazienza con i dispositivi tecnologici, preferendo stampare le email invece di leggerle sullo schermo e usando cellulari pi\u00f9 vecchi rispetto a quelli di ultima generazione degli altri componenti della squadra. Quando l'agente McGee, l'esperto informatico della squadra, inizia a spiegare in modo molto tecnico come \u00e8 riuscito ad ottenere alcune informazioni Gibbs gli intima di ripeterle \"nella nostra lingua\", rendendole pi\u00f9 comprensibili a lui e allo stesso tempo anche al pubblico televisivo.\nRelazioni personali.\nUno dei tratti distintivi di Gibbs, spesso ripreso durante la serie, sono i suoi passati matrimoni: dopo la morte del suo grande amore Shannon e della loro figlia Kelly si \u00e8 sposato altre tre volte, divorziando in tutti i casi non molto tempo dopo in quanto sempre innamorato del ricordo di Shannon.\nDiane Sterling, la sua seconda moglie, dopo il divorzio da Gibbs ha sposato l'agente dell'FBI Tobias Fornell, dal quale ha avuto una figlia di nome Emily e da cui ha nuovamente divorziato.\nNel corso della serie Gibbs frequenta altre donne, tra cui il tenente colonnello Holly Mann e la dottoressa Samantha Ryan, una psicologa che collabora con il team in alcuni casi, ma tutte le frequentazioni si interrompono dopo pochi episodi.\nLe regole.\nUna delle caratteristiche pi\u00f9 celebri di Gibbs sono la serie di circa 50 regole che usa come linee guida per se stesso e pretende siano seguite dai componenti della sua squadra. Alcune di queste regole vengono citate in una sola puntata mentre altre sono ripetute pi\u00f9 volte; altre ancora non si conoscono mentre in alcuni casi - come la regola 1 e la regola 3 - a due regole diverse \u00e8 stato assegnato lo stesso numero.\nNel quarto episodio della sesta stagione viene rivelato che \u00e8 stata Shannon, la prima moglie di Gibbs, a ispirargli l'uso di un codice di regole. Durante il loro primo incontro infatti lei gli spieg\u00f2 che tutti dovrebbero avere un codice di comportamento a cui attenersi.\nNell'episodio \"Terra di Confine (Borderland)\" della settima stagione Gibbs spiega a Abby che le prime 40 regole sono un codice di comportamento mentre quelle dalla 40 in poi sono da usare \"solo in caso di emergenza\".\nDurante l'episodio finale della settima stagione, intitolato \"Vendetta_messicana:_2\u00aaP\" in italiano ma \"Rule Fifty-One\" nella versione originale inglese, si vede che Gibbs conserva le sue regole scritte su delle strisce di carta all'interno di una scatola di metallo nel suo appartamento e viene introdotta la 51\u00b0 regola, \"Qualche volta si sbaglia\", a parziale ammissione che il suo codice di comportamento non \u00e8 sempre impeccabile."}
{"id": "1413832", "revid": "767487", "url": "https://it.wikipedia.org/wiki?curid=1413832", "title": "Gaetano Poggiali", "text": "Biografia.\nDirettore della Tipografia Masi di Livorno, pubblic\u00f2 la collana di testi originali citati nel Vocabolario della Crusca, pubblicato a Livorno nel 1813.\nTra i tanti manoscritti pregiati che arricchivano la sua collezione \u00e8 degno di nota un codice del XIV secolo, noto come \"Il codice dei Commenti alla Commedia\", denominato Poggiali-Vernon ed in seguito Ginori-Conti. Questo manoscritto raccoglie i commentari coevi alla Divina Commedia."}
{"id": "1413837", "revid": "226458", "url": "https://it.wikipedia.org/wiki?curid=1413837", "title": "M\u00e1el Coba mac \u00c1edo", "text": "M\u00e1el Coba era figlio di \u00c1ed mac Ainmuirech (morto nel 598) e fratello di Domnall mac \u00c1edo (morto nel 642), che furono entrambi sovrani supremi. Appartenevano ai Cen\u00e9l Conaill del nord, ramo degli U\u00ed N\u00e9ill. Segue \u00c1ed Uaridnach nella lista dei sovrani e precede Suibne Menn. M\u00e1el Coba fu ucciso da Suibne Menn nel 615, che sembrerebbe aver posto sul trono \u00d3engus mac Colm\u00e1in, almeno nominalmente.\nEbbe due figli, che, secondo alcune fonti, sarebbe stati re supremi insieme: Cellach e Conall."}
{"id": "1413838", "revid": "33689", "url": "https://it.wikipedia.org/wiki?curid=1413838", "title": "Fleet Rehabilitation and Modernization", "text": ""}
{"id": "1413839", "revid": "1573940", "url": "https://it.wikipedia.org/wiki?curid=1413839", "title": "Teratoscincus", "text": "Teratoscincus \u00e8 un genere di piccoli sauri della famiglia Sphaerodactylidae, diffuso in Asia.\nTassonomia.\nComprende le seguenti specie:"}
{"id": "1413840", "revid": "1305772", "url": "https://it.wikipedia.org/wiki?curid=1413840", "title": "Gavrilov-Jam", "text": "Gavrilov-Jam (traslitterata anche come \"Gavrilov-Yam\") \u00e8 una citt\u00e0 della Russia europea centrale (Oblast' di Jaroslavl'), che sorge lungo il corso del fiume Kotorosl', 46 chilometri a sud del capoluogo Jaroslavl'; \u00e8 il capoluogo del distretto omonimo.\nFondata nel 1545 da servi del monastero della Trinit\u00e0 di San Sergio, ottenne \"status\" di citt\u00e0 nel 1938.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1413841", "revid": "80339", "url": "https://it.wikipedia.org/wiki?curid=1413841", "title": "Gavrilov-Yam", "text": ""}
{"id": "1413842", "revid": "80339", "url": "https://it.wikipedia.org/wiki?curid=1413842", "title": "Gavrilov Yam", "text": ""}
{"id": "1413845", "revid": "80339", "url": "https://it.wikipedia.org/wiki?curid=1413845", "title": "Gavrilov Jam", "text": ""}
{"id": "1413851", "revid": "547992", "url": "https://it.wikipedia.org/wiki?curid=1413851", "title": "Demetrio I Sotere", "text": "Biografia.\nDemetrio era il figlio del sovrano seleucide Seleuco IV Filopatore e (probabilmente) della sua moglie e sorella Laodice. Nel 178 a.C. suo padre lo mand\u00f2 come ostaggio a Roma, a garanzia del mantenimento della pace di Apamea, e in cambio Roma rimise in libert\u00e0 Antioco Epifane, fratello di Seleuco. Nel 175 a.C. Seleuco IV fu assassinato, ma Roma, con la scusa che Demetrio fosse ancora troppo giovane, riconobbe come erede al trono di Siria Antioco, il fratello del defunto re. E anche alla morte di Antioco, nel 164 a.C., Roma si rifiut\u00f2 di rimandare in patria Demetrio, sicch\u00e9 re di Siria divenne il giovane Antioco Eupatore, figlio di Antioco IV Epifane, sotto la tutela del ministro Lisia.\nNel 162 a.C. Gneo Ottavio, inviato della Repubblica romana, fu assassinato a Laodicea. Demetrio, sperando che ci\u00f2 avrebbe alienato i favori di Roma da Antioco V, fugg\u00ec con l'aiuto dello storico Polibio e sbarc\u00f2 a Tripoli. Fece uccidere il nipote Antioco V e il suo ministro Lisia e si impose come nuovo re di Siria. Ma bench\u00e9 cercasse di ingraziarsi i Romani, ad esempio consegnandogli il ribelle macedone Andrisco, la Repubblica si mantenne fredda nei suoi confronti. E i suoi tentativi di estendere l'impero seleucide ai danni dei regni vicini, gli inimicarono l'Egitto, l'Armenia, Pergamo e la Cappadocia. Tent\u00f2 di assoggettare gli Ebrei, insorti contro il dominio siro sotto la guida dei fratelli Maccabei, inviando prima un generale di nome Nicanore (sconfitto e ucciso ad Adasa nel 161 a.C.), poi Bacchide, cui riusc\u00ec di uccidere Giuda Maccabeo, leader della rivolta, nella battaglia di Elasa (160 a.C.), senza per\u00f2 ottenere un successo definitivo.\nNel 160 a.C. riusc\u00ec a riconquistare Babilonia, il cui satrapo Timarco si era proclamato re alla morte di Antioco V Eupatore. Gli abitanti di stirpe greca di Babilonia assegnarono per questa ragione al re l'epiteto \"Soter\" (\"salvatore\"). A parte questo successo per\u00f2 Demetrio era in generale impopolare presso i suoi sudditi, che mal tolleravano le usanze che egli aveva assunto nella sua giovinezza a Roma. I familiari di Timarco gli opposero un pretendente al trono di nome Alessandro Bala, presunto figlio illegittimo del re Antioco IV, che prontamente ottenne supporti anche da Pergamo e dall'Egitto e il benestare della repubblica romana. Bala riconobbe inoltre a Gionata Maccabeo, fratello del rivoltoso ebraico Giuda, il titolo di sommo sacerdote, ottenendo quindi anche il favore degli Ebrei. Si impadron\u00ec di Tolemaide nel 152 a.C., iniziando la prima di una lunga serie di guerre civili, e da l\u00ec dette battaglia a Demetrio, che fu sconfitto e ucciso nel 150 a.C. ad Antiochia.\nDemetrio era sposato con sua sorella Laodice, che prima di lui aveva sposato il re Perseo di Macedonia. Da lei (o da delle amanti) ebbe almeno tre figli: Demetrio (poi divenuto re col nome di Demetrio II Nicatore), Antioco (poi divenuto re col nome di Antioco VII Sidete) e Antigono (ucciso assieme ai genitori nel 150 a.C.)."}
{"id": "1413852", "revid": "30677", "url": "https://it.wikipedia.org/wiki?curid=1413852", "title": "Teratoscincinae", "text": ""}
{"id": "1413855", "revid": "80339", "url": "https://it.wikipedia.org/wiki?curid=1413855", "title": "Nikita Sergeevi\u010d Mikhalkov", "text": ""}
{"id": "1413857", "revid": "287204", "url": "https://it.wikipedia.org/wiki?curid=1413857", "title": "Clavariadelphus truncatus", "text": "Clavariadelphus truncatus ((Qu\u00e9l.) Donk 1933) \u00e8 un fungo basidiomicete facilmente riconoscibile per la sua forma di clava con l'apice tronco.\nDescrizione della specie.\nCarpoforo.\n4-13 x 3\u20136\u00a0cm, claviforme con apice tronco, color rosa-brunastro ad arancio-bruno, pi\u00f9 chiaro verso la base\nCarne.\nDa bianca a giallastra, tende a scurirsi al tatto\nHabitat.\nFruttifica in gruppi su lettiera di conifere, autunno-inverno\nCommestibilit\u00e0.\nBuono commestibile.\nReazioni chimiche.\nCon KOH reazione vivacemente rossa."}
{"id": "1413858", "revid": "1776039", "url": "https://it.wikipedia.org/wiki?curid=1413858", "title": "Musica serba", "text": "La musica serba \u00e8 caratterizzata da una commistione di influenze stilistiche molto diverse tra loro. L'elemento che accomuna la gran parte della produzione musicale moderna e contemporanea sono le sonorit\u00e0 tradizionali balcaniche, presenti trasversalmente nei diversi generi.\nOrigini.\nViaggiatori antichi, Bizantini e Arabi che visitarono i Balcani testimoniano di come le antiche popolazioni serbe conoscessero l'uso di strumenti musicali e di come si producessero in esecuzioni di canti e balli. Le prime testimonianze di musica in Serbia raccontano di danze propiziatorie per ottenere la pioggia o un buon raccolto, accompagnate dal suono di strumenti a corda o corni.\nI Santi Cirillo e Metodio che convertirono gli Slavi al Cristianesimo nel IX secolo, crearono una liturgia che adattava la lingua slava alle melodie religiose greche. I canti liturcici, dapprima eseguiti in due o tre toni, successivamente vennero resi con la tecnica del melisma che caratterizza tutt'oggi le salmodie bizantine. La musica religiosa, in particolare gli \"Ottoechi\" (\u041e\u0441\u043c\u043e\u0433\u043b\u0430\u0441\u043d\u0438\u043a, \"Osmoglasnik\"), i componimenti usati nella liturgia della settimana dopo Pentecoste, era utilizzata anche per il trattenimento profano. Il Re Stefano Uro\u0161 I aveva un coro personale nella propria chiesa palatina: le composizioni liturgiche erano modelli per inni in onore dei sovrani o dei notabili, che venivano usati anche durante i loro funerali. Particolarmente prolifico nella composizione di inni a carattere eroico o religioso fu il poeta Stefan Srbin, autore di canzoni melodiche e ritmiche che dovevano essere eseguite da un coro.\nDurante tutto il Medioevo, alla corte dei sovrani serbi, era costante la presenza di giullari, menestrelli, danzatori e suonatori di gusla, flauto, liuto e tamburi. Il Re e i nobili davano spesso feste in cui gli ospiti venivano intrattenuti da musica e danze. Anche il popolo partecipava a questi divertimenti. In particolare durante l'occupazione turca, il popolo, riunito nelle case, si divertiva cantando e ballando al suono del gusle, di tamburi e di strumenti a fiato.\nMusica classica.\nDurante il periodo dell'occupazione ottomana, la musica in Serbia non ebbe sviluppi, ma rimase, tra il XV e il XVIII secolo, relegata all'ambito privato dei ceti popolari che facevano musica per semplice divertimento personale, utilizzando i canoni delle composizioni a carattere religioso.\nQuando la Voivodina, nel XVIII secolo, and\u00f2 a far parte della Monarchia asburgica, la musica di tipo tradizionale inizi\u00f2 a venire contaminata da influssi culturali mitteleuropei, e le stesse autorit\u00e0 si adoperarono per uno sviluppo delle arti, fino ad allora rimaste sopite.\nLa musica religiosa era quella che maggiormente aveva resistito ai secoli bui della turcocrazia: i canti liturgici e popolari si erano spesso mischiati, ed erano sovente stati utilizzati per mantenere viva l'identit\u00e0 nazionale. Nel 1721 a Belgrado, fu fondata una scuola greca di canto, e verso la fine del secolo a Sremski Karlovci, sede della Chiesa ortodossa serba, inizi\u00f2 a sorgere la scuola serba di canto ecclesiastico.\nAnche la cittadinanza fu educata alla musica: uno dei pi\u00f9 importanti centri di diffusione della musica popolare fu il villaggio di Irig. Poeti e musicisti, in particolare suonatori di \"gusle\" e orchestre giravano nei villaggi; nelle scuole veniva insegnata la musica soprattutto ad opera di maestri cechi. L'influenza della Russia si fece sentire nelle canzoni non liturgiche: i drammi popolari erano accompagnati da brani in questo stile. Le rappresentazioni avevano spesso una valenza politica: erano organizzate dalla Chiesa, e comprendevano la recita di poemi patriottici, canti corali e momenti strumentali.\nDurante il regno di Milo\u0161 Obrenovi\u0107 si inizi\u00f2 a dare un forte impulso al teatro. Furono edificati teatri a Kragujevac nel 1834 e a Novi Sad nel 1861, dove venivano messi in scena spettacoli in lingua serba per le popolazioni della Voivodina e della Slavonia, e a Belgrado nel 1868. A Belgrado gi\u00e0 nel 1842 erano iniziati i concerti d'orchestra: a questi partecip\u00f2 anche Johann Strauss che compose per l'occasione opere ispirate alla musica popolare serba.\nIniziarono a nascere anche artisti locali: la compositrice e pianista Jovanka Stojkovi\u0107 (1855-1892), allieva di Franz Liszt, ebbe fama internazionale esibendosi a Vienna, Graz, Parigi e Budapest; il violinista Dragomir Krancevi\u0107 fu conosciuto anche in Austria e in Germania. Contemporaneamente, famosi artisti europei calcarono le scene del Teatro Nazionale di Belgrado. Molti musicisti scrissero opere a tema sia laico che religioso per preservare il patrimonio popolare della musica serba e per creare modelli che potessero essere d'ispirazione per altri compositori: fu cos\u00ec che il pianista e compositore Kornelije Stankovi\u0107 (1831-1865) e i suoi allievi decisero di utilizzare i canoni della musica tradizionale per le loro opere.\nL'importanza della musica come collante per l'unit\u00e0 dei Serbi fu sostenuta da un personaggio importantissimo per la cultura nazionale a cavallo tra il XIX e il XX secolo: Stevan Stojanovi\u0107 Mokranjac (1856-1914). Cresciuto nell'ambiente musicale religioso e folkloristico, studi\u00f2 a Monaco di Baviera, Roma e Lipsia; come Direttore della societ\u00e0 Corale di Belgrado, organizz\u00f2 spettacoli in molte citt\u00e0 della Serbia, dell'Impero Austro-ungarico dove vivevano Serbi, nonch\u00e9 in Germania e in Russia. Le sue opere riproducevano le melodie popolari della vecchia Serbia e del Kosovo, raccolte e rielaborate per il pubblico dei suoi tempi con l'intento di esportare la cultura nazionale e perorare la causa dell'indipendenza e dell'unit\u00e0 dei Serbi. Mokranjac fu anche il primo studioso serbo di etnomusicologia.\nAltri importanti musicisti sono stati Josif Marinkovi\u0107 (1851-1931), studente presso la scuola d'organo di Praga e autore di canzoni patriottiche per corale, Stanislav Bini\u010dki (1872-1942), laureato al conservatorio di Monaco di Baviera, primo direttore dell'Opera di Belgrado, fondata nel 1920, e autore di opere liriche ispirate allo stile italiano con contaminazioni folk serbe, Isidor Baji\u0107 (1878-1915), organizzatore della vita culturale di Novi Sad dove fond\u00f2 la Scuola di musica e diede il via alla \"musica ufficiale serba\", Stevan Hristi\u0107 (1885-1958), educato musicalmente a Lipsia, Mosca, Roma e Parigi, direttore della Filarmonica di Belgrado, fondata nel 1923, e compositore di opere ispirate al Romanticismo, solo per citare alcuni di coloro che resero un grande servizio alla musica classica nazionale serba che negli anni successivi continu\u00f2 ad essere oggetto di sperimentazioni e commistioni di sonorit\u00e0 tradizionali e di stili di influenza europea.\nMusica tradizionale.\nLa musica tradizionale viene di norma utilizzata come accompagnamento ad una danza in due tempi chiamata \"Kolo\". Gli strumenti utilizzati sono la fisarmonica, la \"frula\" (un tipo di flauto), la \"tamburica\" (simile al mandolino). I ballerini si muovono in cerchio, mentre il busto resta pressoch\u00e9 inutilizzato poich\u00e9 la gestualit\u00e0 non esiste.\nAl di fuori delle ballate, la musica tradizionale \u00e8 basata su esecuzioni corali e su pezzi strumentali. L'antica tradizione dei cori patriottici \u00e8 riproposta nella musica popolare: i testi cantati sono quelli dell'epica serba che celebra le gesta degli eroi delle guerre contro i Turchi o dei padri della nazione, gli stessi eroi che venivano cantati dai cantastorie accompagnati dal suono del gusle nel Medioevo e negli anni della nascita della nazione serba nel XVIII secolo.\nAttualmente le bande di musica tradizionale sono molto popolari soprattutto nel Sud e nel centro della Serbia. Moltissimi ristoranti offrono spettacoli di musica folkloristica per animare le serate, oppure si avvalgono di cantanti e suonatori per offrire un semplice accompagnamento di sottofondo. In particolar modo sono gli Zigani ad essere maestri in quest'arte.\nAlcune bande nel corso del tempo hanno acquisito grande notoriet\u00e0 non solo in Serbia: quella di Boban Markovi\u0107 si \u00e8 esibita nel 2004 al Sziget Festival di musica tradizionale che si tiene ogni anno a Budapest.\nMusica Popolare.\nLa musica d'ispirazione tradizionale \u00e8 il punto di partenza per lo sviluppo di un genere tipicamente serbo e pi\u00f9 in generale balcanico: la \"Novokomponovana narodna muzika\" (H\u043e\u0432\u043e\u043a\u043e\u043c\u043f\u043e\u043d\u043e\u0432\u0430\u043d\u0430 \u043d\u0430\u0440\u043e\u0434\u043d\u0430 \u043c\u0443\u0437\u0438\u043a\u0430) che pu\u00f2 essere considerata come una versione \"urbana\" del folk. Inizialmente, la musica leggera o popolare era costituita per lo pi\u00f9 da canzoni d'amore, di genere assai melodico, spesso cantate in occasione di matrimoni. Le sonorit\u00e0 tipiche della tradizione erano sovente ravvivate da note di provenienza araba e turca, retaggio della cultura musulmana cui appartenevano molti dei musicisti zigani, maestri di questo genere. Negli anni ottanta del XX secolo la musica di derivazione zigana inizi\u00f2 ad essere contaminata dagli influssi del pop internazionale. Quello che ne scatur\u00ec \u00e8 la \"Novokomponovana\".\nI temi delle canzoni nazional-popolari erano la vita quotidiana della gente che, emigrata dalle campagne ai centri urbani, trovava in questo genere di musica un'\u00e0ncora verso il passato e uno sprone per il futuro. Miroslav Ili\u0107 fu uno degli artisti pi\u00f9 noti per questo genere.\nNelle citt\u00e0 della Jugoslavia, gi\u00e0 negli anni settanta si era diffusa la musica rock, ed alcuni gruppi come i Riblja \u010dorba di Bora \u0110or\u0111evi\u0107, i Rokeri s Moravu, il cantante Alen Islamovi\u0107 o il cantautore \u0110or\u0111e Bala\u0161evi\u0107 erano diventati famosi in questo genere, importando il rock nel panorama musicale dell'epoca.\nQueste 'nuove' sonorit\u00e0 vennero miscelate a quelle della musica folk locale, e dagli anni '80 in poi sono il genere pi\u00f9 diffuso in Serbia. Principali artefici di questa innovazione furono il cantautore satirico ed eclettico Rambo Amadeus e la cantante Lepa Brena.\nBrena, in particolare, nel 1982 esord\u00ec con l'Album \"\"\u010ca\u010dak\" che oltre a lanciarla come artista, diede vita a questo fortunatissimo genere di canzoni pop-folk. Dalla \"Novokomponovana\", tra la fine degli anni ottanta e l'inizio dei novanta scatur\u00ec il filone musicale serbo per antonomasia, il turbo-folk.\nAl di fuori del filone pop-tradizionale, in Jugoslavia prima e poi in Serbia, dagli anni '90, se ne svilupp\u00f2 anche uno semplicemente pop, pi\u00f9 vicino allo stile occidentale. Tra gli artisti di questo filone, vanno menzionati \u017deljko Joksimovi\u0107 che si fece conoscere sulla scena internazionale arrivando secondo all'Eurovision Song Contest 2004, in cui rappresentava la Serbia e Montenegro con la canzone \"Lane moje\", e Marija \u0160erifovi\u0107 che ha, invece, vinto l'Eurovision Song Contest 2007 con \"Molitva\"\".\nTurbo-folk.\nGli anni novanta hanno trovato il sorgere in Serbia di un nuovo genere musicale nato dalla \"Novokomponovana\": il turbo-folk. Il termine fu creato dal cantautore Rambo Amadeus per sottolineare la commistione della musica folk con l'idea di forza e di modernit\u00e0 del concetto di \"turbo\".\nLe guerre che videro il dissolvimento della Repubblica Socialista Federale di Jugoslavia tra il 1991 e il 1995 crearono in Serbia una enorme crisi economica, e suscitarono in tutti i popoli belligeranti, forti sentimenti nazionalisti. Testi inneggianti alla Patria, ispirati alle marce militari, furono musicati con le sonorit\u00e0 tipiche della tradizione e coi ritmi propri della musica pop o di quella dance. Queste canzoni vennero inizialmente diffuse da emittenti private o semiclandestine, successivamente, da televisioni che si specializzarono nella trasmissione di musica turbo-folk e di programmi di politica, come TV Palma e TV Pink.\nIl turbo-folk si caratterizz\u00f2 ben presto non solo come genere musicale, ma come modo di pensare e di vivere, e ai testi di guerra si aggiunsero anche temi d'amore o legati alla quotidianit\u00e0. Circondati dalla crisi economica, i Serbi furono affascinati dallo scintillio delle scenografie kitsch dei video e degli spot trasmessi dalle TV, e si ricreavano ascoltando canzoni che li distraessero dalla triste realt\u00e0 che vivevano.\nLe forze politiche della nomenklatura legata a Slobodan Milo\u0161evi\u0107 e ai suoi successori, dapprima semplicemente tolleranti verso questo genere d'intrattenimento nazional-popolare, iniziarono a finanziare le emittenti e a sostenere la cultura turbo-folk, utilizzandola come veicolo delle idee nazionalistiche che, all'indomani dei bombardamenti della NATO sulle citt\u00e0 serbe, andavano via via aumentando nella popolazione. Il turbo-folk spronava la gente a sentirsi pi\u00f9 unita, a risollevarsi dalla crisi economica, ad ambire al lusso e alla bella vita, seguendo i modelli occidentali del consumismo.\nGli esponenti di questo genere sono tra gli artisti pi\u00f9 popolari nella Serbia di oggi, tra questi spiccano Dragana Mirkovi\u0107, Indira Radi\u0107 e Svetlana Ra\u017enatovi\u0107, pi\u00f9 conosciuta come \"Ceca\", ma anche artisti come Lepa Brena e \u017deljko Joksimovi\u0107, gi\u00e0 affermati cantanti di musica pop-folk. Un'altra caratteristica tipica del turbo-folk \u00e8 la sensualit\u00e0: sia le pi\u00f9 importanti cantanti del genere, sia i messaggi che provengono dalle TV che diffondono questa cultura giocano molto sull'aspetto sexy."}
{"id": "1413866", "revid": "38120", "url": "https://it.wikipedia.org/wiki?curid=1413866", "title": "Spunta la luna dal monte e i grandi successi", "text": ""}
{"id": "1413870", "revid": "228587", "url": "https://it.wikipedia.org/wiki?curid=1413870", "title": "Ainmire mac S\u00e9tnai", "text": "Apparteneva ai Cen\u00e9l Conaill del nord, ramo degli U\u00ed N\u00e9ill. Suo figlio \u00c1ed fu in seguito re supremo."}
{"id": "1413873", "revid": "465169", "url": "https://it.wikipedia.org/wiki?curid=1413873", "title": "Malcolm (nome)", "text": "Origine e diffusione.\nDeriva dallo scozzese \"M\u00e1el Coluim\", che significa \"discepolo di [san] Columba\". \u00c8 simile, per struttura, ai nomi Marmaduke e Maoilios. Va notato che la forma femminile scozzese Malina coincide anche con un nome polacco che significa \"lampone\", ed \u00e8 anche il nome di una dea inuit.\nVenne portato, dal X secolo, da quattro re di Scozia, fra cui Malcolm III di Scozia, che ispir\u00f2 il personaggio di Malcolm nell'opera di Shakespeare \"Macbeth\".\nOnomastico.\nIl nome \u00e8 adespota, cio\u00e8 non \u00e8 portato da alcun santo, e l'onomastico si pu\u00f2 festeggiare il giorno di Ognissanti, che \u00e8 il 1\u00ba novembre. Dato il significato, comunque, \u00e8 lecito festeggiarlo anche in memoria di san Columba di Iona, ricordato il 9 giugno."}
{"id": "1413875", "revid": "3082", "url": "https://it.wikipedia.org/wiki?curid=1413875", "title": "Demetrio I Soter", "text": ""}
{"id": "1413878", "revid": "110157", "url": "https://it.wikipedia.org/wiki?curid=1413878", "title": "Chiesa di Santa Maria della Cima", "text": "Santa Maria della Cima (in latino \"Ecclesia Archipresbyteralis S. Mariae de Monte, vulgo dicta della Cima\") \u00e8 una chiesa cattolica di Genzano di Roma, in citt\u00e0 metropolitana di Roma Capitale e sede suburbicaria di Albano. \u00c8 chiamata \"Duomo vecchio\" dai genzanesi. Per molti secoli, fino alla costruzione della Collegiata (o \"Chiesa nuova\"), \u00e8 stata la chiesa pi\u00f9 importante di Genzano. Perdette la parrocchialit\u00e0, trasportata nella Collegiata, nel 1820. Ad oggi ricade proprio sotto la giurisdizione della Collegiata della Santissima Trinit\u00e0 (Genzano di Roma), ma l'amministrazione religiosa \u00e8 in mano a prelati diversi. \nStoria.\nL'antica chiesa parrocchiale.\nLa chiesa attuale \u00e8 nata nel XVII secolo dal rifacimento dell'antica chiesa parrocchiale di Genzano Vecchio, edificata probabilmente attorno al XIV secolo dai Cisterciensi dell'Abbazia di Sant'Anastasio alle Acque Salvie proprietaria di Genzano. \"Genzano Vecchio\", l'antico nucleo urbano di Genzano, era nato come castello fortificato a picco sul lago di Nemi e ai primi del XVII secolo aveva l'aspetto di un borgo medievale sviluppato, tutto all'interno delle cinta del castello, attorno all'antica chiesa dedicata alla Beata Vergine. Secondo Nicola Ratti, autore di una \"Storia di Genzano con documenti e note\" (1797), l'antica chiesa era molto pi\u00f9 piccola dell'attuale, sebbene provvista di due navate e quattro altari.\nLa ricostruzione (1636-1650).\nNella prima met\u00e0 del XVII secolo l'edificio era fatiscente e di dimensioni insufficienti per la popolazione di Genzano dell'epoca. Nel 1636 venne pertanto chiusa al culto dal cardinale Borgia, vescovo di Albano, perch\u00e9 si provvedesse al rifacimento. I lavori di ricostruzione vennero affidati all'allora giovane architetto Giovanni Antonio De Rossi (1616-1695) e probabilmente a Francesco Peparelli (1585-1641); iniziati nel 1636 vennero terminati nel 1650, per una spesa totale di 1587 scudi attraverso il fondo dell'Ospedale di Santa Maria della Consolazione.\nImpianto urbanistico.\nI lavori di sistemazione della chiesa costituirono l'occasione per la trasformazione urbanistica di Genzano da borgo a paese. Infatti, nel 1643, durante i lavori di ristrutturazione del \"Duomo vecchio\", venne intrapresi i lavori di ampliamento del Palazzo Baronale Sforza-Cesarini, di sistemazione del convento dei Cappuccini e di tracciamento delle \"olmate\", gli stradoni ombreggiati da quattro filari di olmi che collegavano i suddetti edifici. Il progetto prevedeva che la nuova chiesa fosse all'esterno delle mura con la facciata orientata verso il versante a valle, dove doveva avvenire l'espansione del paese (\"Genzano nuova\"). Successivamente, nel 1677, terminati i lavori di ristrutturazione di Santa Maria della Cima, la chiesa venne valorizzata anche dal punto di vista prospettico unendola, attraverso una nuova strada (\"via Livia\", attuale \"via Italo Belardi\"), alla \"Chiesa di san Sebastiano\", un edificio non pi\u00f9 esistente, essendo stato distrutto nel 1916 in seguito ad una discutibile decisione dell'amministrazione comunale dell'epoca.\nIl restauro (1981).\nLa chiesa ricevette pi\u00f9 volte degli interventi di restauro, anche perch\u00e9 venne bombardata durante la II guerra mondiale e sub\u00ec gravi danni per una serie di scosse telluriche verificatesi nel 1981. In occasione dei restauri eseguiti nel 1981 furono rimessi in luce dei reperti archeologici di epoca imperiale.\nArchitettura.\nSecondo la sintetica descrizione di Mario dell'Arco, architetto oltre che poeta,\nEsterno.\nLa facciata a due ordini di dorico barocco, presenta una grande trabeazione nel mezzo. Il portale \u00e8 a timpano arcuato. Nella parte superiore della facciata, un finestrone rettangolare \u00e8 incorniciato in alto decorazioni in stucco raffiguranti testine d'angelo e festoni, mentre delle volute laterali concludono nella trabeazione su cui si sviluppa il timpano.\nDurante i lavori di restauro del 1981, diretti dall'architetto Bernardo Meli, vennero messi in evidenza i componenti dell'epoca romanica, soprattutto durante il restauro del campanile, attraverso la messa in luce della colonna, con spicconatura delle monofore sul campanile\nInterno.\nVi \u00e8 un'unica navata su cui s'aprono tre altari e due cappelle per ciascun lato. Le cappelle sono di ordine ionico. Lesene e paraste sono raccordati da una trabeazione composita da cui partono le volte e un arco che d\u00e0 sull'area dell'altare maggiore. Trabeazioni e lesene di colore bianco.\nLa prima cappellina di destra \u00e8 dedicata al Santo rosario; sulla parete un quadro della fine del XVIII secolo raffigurante la Madonna con Bambino e San Filippo Neri. Nella prima cappellina di sinistra, un grande Crocifisso con ai piedi due frati minori. Il secondo altare alla destra della navata \u00e8 dedicato a San Giuseppe, mentre nella seconda cappellina di sinistra, decorata dai pittori genzanesi Virginio Monti ed Eugenio Cisterna nel 1885-86, \u00e8 presente una Madonna su tela ovale tardo settecentesca. Sopra l'altare maggiore campeggia la tela del grande pittore Francesco Cozza, con Maria e Bambino e gli Apostoli Pietro e Paolo, quindi timpano ricurvo spezzato con al centro una edicola in stucco con raggiera con colomba dello Spirito Santo. Un'altra tela pregevole, sebbene in pessimo stato di conservazione, \u00e8 un ovale raffigurante San Vincenzo Ferreri, santo rappresentato in un altro pregevole quadro conservato nella Sagrestia della Collegiata.\nNella chiesa sono seppellite le Sante Tigri e Vincenza, provenienti dalle Catacombe dei Santi Marcellino e Pietro, trasportate nella chiesa parrocchiale il 1\u00ba luglio 1669 dalla duchessa Livia Cesarini e proclamate protettrici di Genzano assieme a San Tommaso di Villanova."}
{"id": "1413883", "revid": "218804", "url": "https://it.wikipedia.org/wiki?curid=1413883", "title": "Riva presso Chieri", "text": "Riva presso Chieri, comunemente detta Riva di Chieri (\"Riva 'd Cher\" in piemontese), \u00e8 un comune italiano di abitanti della citt\u00e0 metropolitana di Torino in Piemonte.\nIl comune \u00e8 situato nei pressi di Chieri, in direzione sud-est del capoluogo; fa parte dell'area metropolitana di Torino.\nIl toponimo allude alla riva (\"ripa\") del torrente vicino alla cui sponda sorge l'insediamento. Il comune si trova in una zona che in inverno risulta particolarmente fredda e nebbiosa, rispetto ai comuni limitrofi. Riva ha una vasta area industriale in cui sorge la Bioteck.\nStoria.\nIl primo documento che attesta l'esistenza del comune di Riva presso Chieri risale al 1152. Si tratta di un atto dell'imperatore Federico I Barbarossa in cui conferma al conte Guido di Biandrate il dominio su alcuni luoghi fra cui anche Riva. All'epoca del conferimento di Federico al conte, Riva presso Chieri costituiva un centro importante grazie alla presenza di un castello.\nLa signoria dei Biandrate si estendeva a quel tempo solo sulla met\u00e0 del comune, in quanto il Barbarossa dominava come feudatario la met\u00e0 di Riva, il che soleva dire al marchese Guglielmo V del Monferrato: \"quae non est comitis de Blandrate\", ossia \"questo luogo non appartiene ai conti di Biandrate\".\nDal XIII secolo la storia di questo comune si lega strettamente a quella di Chieri che si avviava a diventare uno dei liberi comuni principali del Piemonte. Gi\u00e0 nell'anno 1212 l'imperatore Ottone IV aveva affrancato Chieri da tutti gli obblighi verso il vescovo di Torino, riprendendo una politica espansionistica su tutto il territorio circostante. Il primo atto di questa politica fu nel 1223 l'acquisto di Riva. Nel 1229 fu stipulata la pace tra i Conti di Biandrate e Chieri.\nAll'inizio del XIV secolo i ghibellini astigiani vennero cacciati dalla propria citt\u00e0 e si rifugiarono a Riva creando una vera e propria roccaforte, creando le condizioni per l'assalto delle armate guelfe comandate dal siniscalco di Roberto D'Angi\u00f2 Ugone di Balzo. Dopo un lungo ed estenuante assedio, le truppe di Ugone assaltarono nel 1318 il luogo \"\u2026con tanto impeto che presto se ne impadronirono e vi commisero ogni sorta di nefandezza\" (Goffredo Casalis).\nAlla fine del XIV secolo divenne dominio sabaudo. Nel 1619 Carlo Emanuele I don\u00f2 il feudo di Riva alla Marchesa di Roussilon, sua amante, da cui ebbe quattro figli, di cui Gabriele, vissuto tra il 1620 e il 1695, ebbe successivamente in appannaggio il feudo. Alla sua morte fu acquistato dal conte Marc'Antonio Grosso di Bruzolo, la cui famiglia deteneva feudo e Castello di Bruzolo in Valle di Susa.\nNel 1630 lo stato sabaudo stava perdendo la guerra con il regno di Francia, vide la morte improvvisa di Carlo Emanuele I, lasciando sul trono il figlio Vittorio Amedeo I di Savoia. Questi dovette abbandonare Torino sconvolta dalla peste insieme alla famiglia e si rifugi\u00f2 a Riva, che stranamente rimase immune dal contagio. \nIl castello di Riva successivamente ospit\u00f2 i rappresentanti dei diversi stati impegnati nei preliminari di pace, poi firmata a Cherasco.\nNel 1691 Riva venne incendiata dalle armate di Luigi XIV che assalirono il borgo contro la Lega di Augusta. Nel 1785 la linea genealogica dei Grosso di Bruzolo si estinse, cos\u00ec il feudo di Riva venne inserito nell'appannaggio del duca d'Aosta, Vittorio Emanuele, creato come \"Principe di Chieri\".\nLe mura del paese ormai fatiscenti vennero abbattute durante la dominazione napoleonica, e il comune inizi\u00f2 ad espandersi al di fuori degli originali confini medioevali.\nDalla seconda met\u00e0 del Settecento inizi\u00f2 a Riva un lungo periodo di incremento demografico. Nel 1734 gli abitanti erano 2025, nel 1800 erano saliti a 2172, a 2252 nel 1811 e a circa 3000 a met\u00e0 Ottocento.\nNel gennaio 1919 ha ospitato la 29\u00aa Squadriglia ed il 15 febbraio successivo la 65\u00aa Squadriglia.\nSimboli.\nLo stemma del Comune di Riva presso Chieri \u00e8 stato concesso con decreto del presidente della Repubblica del 3 marzo 2005.\nLe attivit\u00e0 storiche.\nCome Chieri, Riva oltre all'agricoltura \u00e8 stata a lungo impegnata nell'industria tessile. Il Gribaudi, storico dell'epoca, scriveva: \"Per la massima parte i rivesi lavorano la campagna che \u00e8 molto fertile; gli altri fanno tessuti in tela e cotone a conto delle celebri fabbriche di Chieri o vanno a lavorare nell'importante e rinomata fabbrica di vermouth e liquori della Martini &amp; Rossi di Pessione\".\nMonumenti e luoghi d'interesse.\nIl devastante incendio del 1691 distrusse buona parte del paese, lasciando poche tracce dell'epoca medioevale, durante la quale fu un centro ricco e fiorente. Nonostante questo i beni artistici non sono pochi, n\u00e9 di scarso rilievo. Nell'unica frazione di San Giovanni, vi \u00e8 la casa natia di San Domenico Savio, allievo di San Giovanni Bosco.\nLa parrocchiale di Maria Vergine Assunta.\nLa parrocchiale di Maria Vergine Assunta cos\u00ec come la vediamo oggi risale al decennio che va dal 1860 al 1870. Sorge ove era gi\u00e0 esistita una precedente parrocchiale, le cui cattive condizione avevano indotto il municipio di Riva a costruire a partire dal 1725 un nuovo edificio. La direzione dei lavori venne affidata all'architetto Plantery, il quale non fu in grado di portare a termine il lavoro. Successivamente l'incarico fu affidato a Bernardo Vittone che vi lavor\u00f2 fino al suo decesso avvenuto nel 1770; il pittore Giuseppe Sariga nel 1761 affresc\u00f2 il cupolino. L'edificio fu terminato nel 1792 grazie alla direzione dell'architetto Dellala di Beinasco. Della costruzione attuale vanno attribuite al Vittone la facciata e la grande cupola a pianta ottagonale.\nIl Palazzo Municipale.\n\u00c8 un edificio di grande pregio artistico, costruito per volere della famiglia Grosso di Bruzolo, che aveva acquistato anche il feudo di Riva. Nel 1738 la famiglia decise di far ricostruire il palazzo affidando l'incarico al Vittone che vi lavor\u00f2 tra il 1760 e il 1770, e successivamente al Quarini al quale fu erroneamente attribuito la costruzione dell'intero edificio. Alla morte dell'ultima discendente dei Grosso, la contessa Faustina Mazzetti di Montalero, il palazzo pass\u00f2 ai Radicati di Brozolo, che nel 1934 lo donarono al Comune che ne fece propria sede.\nL'edificio custodisce diversi affreschi realizzati a fine Settecento da diversi pittori, tra cui i comaschi Giovanni e Antonio Torricelli e il piemontese Pietro Palmieri. Il palazzo conserva anche disegni di Leopoldo Pollack, un architetto che progett\u00f2 su incarico della contessa Mazzetti due giardini da collocare nell'area adiacente al palazzo. Fra il 1796 e il 1797 il Pollack realizz\u00f2 questi disegni oggi conservati nell'archivio comunale di Riva, e che costituiscono un'importante testimonianza della sua attivit\u00e0 artistica. Ma i progetti mai si concretarono a causa delle turbolente vicende politiche che in quegli anni investirono lo stato sabaudo.\nIl Santuario della Madonna della Fontana.\nDeve la sua nascita ad un voto fatto nell'anno 1630 dal municipio di Riva in occasione della devastante epidemia di peste. Nel 1634 venne costruita una cappella la quale pochi anni dopo venne trasformata in chiesa. Nel 1661 l'edificio venne abbattuto e fu edificata una nuova chiesa ad una navata. L'attuale santuario per\u00f2 risale al secolo dopo, quando si decise di demolire la costruzione seicentesca a causa del suo stato fatiscente. Anche qui ad edificare il nuovo santuario venne chiamato l'architetto Vittone, ma la sua morte fece rinviare di qualche anno il progetto, che fu affidato a Luigi Barberis, allievo del Vittone. L'edificio fu costruito tra il 1777 ed il 1779.\nS. Albano.\nS. Albano, patrono di Riva \u00e8 indicato dalle leggende come martire della legione tebea.\nQuesti legionari furono martirizzati nei pressi di Martigny perch\u00e9 si rifiutarono di obbedire all'ordine di compiere un sacrificio di cristiani prima della battaglia.\nNon \u00e8 possibile stabilire da quando inizi\u00f2 la devozione dei rivesi al Santo.\nSicuramente nel 1100 era gi\u00e0 vivo il culto, testimoniato da un documento del 1103 redatto nella localit\u00e0 di S. Albano.\nIl Santo Patrono viene citato negli statuti comunali del 1509 ed a lui si fa inoltre espresso riferimento nel giuramento che il Podest\u00e0 era tenuto a pronunciare all'atto dell'insediamento:\n\"Nel nome di Cristo amen e in lode dello stesso altissimo Dio e della gloriosa Vergine Maria Sua madre e dell'illustre soldato S. Albano, patrono di questa terra di Riva, e di tutta la trionfante Curia celeste, amen.\"\nLa leggenda:\nUn contadino procedeva lungo la strada con il suo carro, pieno di covoni, trainato da buoi.\nLa strada era molto pesante in quanto aveva piovuto a lungo, ed il carro sprofond\u00f2 nel fango.\nIl contadino tent\u00f2 inutilmente, imprecando e ingiuriando il Signore, di spostare il carro.\nLe sue bestemmie furono placate da Sant'Albano, il quale passando di l\u00ec, gli disse di staccare i buoi ormai stanchi e di attaccare al giogo i cani che seguivano il legionario.\nI cani riuscirono a spostare il carro, ed alla vista di quel prodigio il contadino si inginocchi\u00f2 davanti al Santo, trasformando le proprie ingiurie in preghiere.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1413885", "revid": "73125", "url": "https://it.wikipedia.org/wiki?curid=1413885", "title": "Zuben Elschemali", "text": ""}
{"id": "1413889", "revid": "539155", "url": "https://it.wikipedia.org/wiki?curid=1413889", "title": "Cecilia Gasdia", "text": "Biografia.\nIn giovent\u00f9 Gasdia, personalit\u00e0 eclettica, affianca al percorso scolastico la passione per lo sport, ottenendo importanti risultati nello sci, e per il volo, tanto da, compiuti i 19 anni, cercare di arruolarsi, senza successo in quanto non ancora previsto dall'allora regolamento, nell'Aeronautica Militare. Durante gli anni settanta frequenta a Verona sia il liceo classico Maffei, dove nel 1979 ottiene la maturit\u00e0 classica,sia il Conservatorio Evaristo Felice Dell'Abaco, studiando arpa e pianoforte principale, ottenendo con quest'ultimo strumento il diploma con il voto 10 e lode, e canto lirico, sotto la guida del soprano Rina Malatrasi.\nS'impone all'attenzione generale vincendo il Concorso Internazionale di voci Maria Callas della RAI Radiotelevisione Italiana nel 1980, trasmesso in prima serata.\nDebutta nel 1981 come \"Luisa Miller\" di Verdi, con i vincitori del concorso, tra i quali Simone Alaimo, diretti da Gianandrea Gavazzeni al Teatro Fraschini di Pavia, ripresa dalla Rai.\nIl suo lancio internazionale avviene nel 1982, quando sostituisce Montserrat Caball\u00e9 alla Scala in \"Anna Bolena\" di Gaetano Donizetti. Nel 1983 debutta come Li\u00f9 in \"Turandot\" all'Arena di Verona dove, prima dell'avvio della sua carrier\u00e0, \u00e8 stata per qualche anno corista.\nNel 1984 \u00e8 protagonista de \"La traviata\" a Firenze con la regia di Franco Zeffirelli e diretta da Carlos Kleiber; partecipa poi alla prima esecuzione de \"Il viaggio a Reims\" di Rossini diretta da Claudio Abbado con regia di Luca Ronconi.\nHa dedicato la parte centrale della carriera a riproporre i ruoli scritti da Rossini per la moglie Isabella Colbran.\nHa interpretato sulla scena pi\u00f9 di novanta ruoli, continuando contemporaneamente l'attivit\u00e0 concertistica, spesso in collaborazione con I Solisti Veneti. Si \u00e8 anche cimentata nelle romanze e in alcune contaminazioni con la musica pop, tra cui l'interpretazione di \"Il mondo\" con Jenny B.\nNel 1999 ha cantato il ruolo della protagonista ne \"La vedova allegra\" all'Arena di Verona. \nNel 2012 e nel 2014 ha partecipato come giurata al programma televisivo \"Ti lascio una canzone\" di Rai 1.\nIn occasione delle elezioni comunali a Verona nel 2017 \u00e8 candidata come capolista con Fratelli d'Italia, non venendo eletta.\nNel gennaio 2018 \u00e8 nominata direttore artistico e sovrintendente della Fondazione Arena di Verona, prima donna a ricoprire tale ruolo nella storia della Fondazione."}
{"id": "1413890", "revid": "1573940", "url": "https://it.wikipedia.org/wiki?curid=1413890", "title": "Diplodactylidae", "text": "Diplodactylidae \u00e8 una famiglia di sauri dell'infraordine Gekkota la cui diffusione \u00e8 limitata all'Oceania.\nTassonomia.\nIn passato questo raggruppamento era considerato come sottofamiglia (Diplodactylinae) della famiglia Gekkonidae.\nComprende i seguenti generi:"}
{"id": "1413892", "revid": "1746166", "url": "https://it.wikipedia.org/wiki?curid=1413892", "title": "Louis Godart", "text": "Studioso di miceneo, detiene la cattedra di Filologia Micenea all'Universit\u00e0 \"Federico II\" di Napoli, ed \u00e8 attualmente \"Consigliere per la Conservazione del Patrimonio Artistico\" del Presidente della Repubblica Italiana. Residente a Roma, \u00e8 cittadino italiano e belga.\nStudi.\nDopo aver frequentato le scuole medie e il liceo presso il Coll\u00e8ge de Bellevue a Dinant, in Belgio fino al 1963, si \u00e8 laureato in Lettere e Filosofia - pi\u00f9 esattamente in Filologia Classica - nel 1967 all'Universit\u00e0 di Louvain. Nel 1971 ha conseguito un dottorato in Lettere e Filosofia presso la Libera Universit\u00e0 di Bruxelles e nel 1977 un altro dottorato in Lettere e Scienze Umanistiche alla Sorbona di Parigi.\nAttivit\u00e0 di ricerca.\nAutore di fondamentali ricerche sulle tavolette micenee in Lineare B e, in generale, sulle scritture egee, nel 1982 ha dato vita alla Missione Archeologia nel sito minoico di Apodoulou, Creta, missione congiunta dell'Universit\u00e0 di Napoli \u201cFederico II\u201d e del Ministero Ellenico della Cultura, co-diretta insieme al prof. Yannis Tzedakis, gi\u00e0 Direttore Generale delle Antichit\u00e0 della Grecia. Ha organizzato vari congressi nazionali ed internazionali nell'ambito archeologico e filologico relativo alla protostoria mediterranea, tra cui l'importante II Congresso Internazionale di Micenologia a Napoli nel 1992.\nNomine accademiche e varie.\nMembro della Scuola Archeologica Francese di Atene dal 1971 al 73, \u00e8 stato nominato professore di Filologia Micenea all'Universit\u00e0 \"Federico II\" di Napoli nel 1973, divenendo poi Professore Ordinario nel 1983. Dall'ottobre del 1983 e per cinque anni \u00e8 stato direttore dell'Academia Belga di Roma. Socio dell'Accademia dei Lincei dal luglio 1987. Socio dell'Accademia di Francia (Acad\u00e9mie des Inscriptions et Belles-Lettres) dal febbraio 1998. Socio dell'Accademia di Atene dal novembre 1998. Socio dell'Accademia Pontaniana di Napoli dal dicembre 1998. Socio Onorario dell'Associazione Nazionale Archeologi dal 2005.\nMembro del Comitato Scientifico delle Riviste Archeo, Archeologia Viva, Arch\u00e9ologie Nouvelle, Gaia, Res Publica Litterarum, \u00e8 stato visiting professor presso varie Universit\u00e0 italiane e straniere tra cui: Scuola Normale Superiore di Pisa, Universit\u00e0 di Perugia, Universit\u00e0 di Lecce, Universit\u00e0 di Roma \"La Sapienza\", Universit\u00e0 di Urbino, Istituto Universitario Orientale di Napoli, Universit\u00e0 di Paris I, Universit\u00e0 di Paris X, Universit\u00e0 di Nancy, Universit\u00e0 di Aix en Provence, Universit\u00e0 di Londra, Universit\u00e0 di Cambridge (Inghilterra), Universit\u00e0 di Madison (Wisconsin USA), Universit\u00e0 di Liegi, Universit\u00e0 di Marburg, Universit\u00e0 di Heidelberg, Universit\u00e0 di N\u00fcrnberg, Universit\u00e0 di Atene, Universit\u00e0 di Creta.\nGodart \u00e8 socio dell'Accademia dei Lincei dal luglio 1987, dell'Accademia di Francia (Acad\u00e9mie des Inscriptions et Belles-Lettres) dal febbraio 1998, dell'Accademia di Atene dal novembre 1998, dell'Accademia Pontaniana di Napoli dal dicembre 1998 e Socio Onorario dell'Associazione Nazionale Archeologi dal 2005.\nOpere.\nGodart \u00e8 autore di 29 monografie e 141 articoli scientifici, pubblicati in Italia e all'estero, su argomenti che riguardano le civilt\u00e0 del Mediterraneo, in particolare le civilt\u00e0 egee."}
{"id": "1413893", "revid": "73125", "url": "https://it.wikipedia.org/wiki?curid=1413893", "title": "Mount Wilson Observatory", "text": ""}
{"id": "1413906", "revid": "228587", "url": "https://it.wikipedia.org/wiki?curid=1413906", "title": "JAIN", "text": "Le JAIN (\"Java APIs for Integrated Networks\", un tempo chiamate anche \"Java APIs for Intelligent Network\") sono API sviluppate in Java per la creazione di servizi telefonici.\nNell'ambito delle telecomunicazioni la community di Java ha definito un insieme di tecnologie che danno la possibilit\u00e0 di sviluppare rapidamente prodotti e servizi Java per le reti di nuova generazione. JAIN rappresenta una comunit\u00e0 di esperti nell'ambito delle telecomunicazioni nel definire le interfacce Java necessarie per migrare le reti di comunicazioni \"proprietarie\" verso reti aperte e standardizzate.\nLe architetture di molti provider di servizi di telecomunicazione sono divenute molto complesse negli ultimi anni. Questo \u00e8 dovuto alle varie fusioni di compagnie telefoniche ed all'avvento delle nuove tecnologie di seconda e terza generazione (2.5G e 3G). Le architetture risultano verticalmente integrate ed eterogenee, ma mancano di una interfaccia comune che si basi su uno standard condiviso, oltre al fatto che molte sono strettamente proprietarie. Tutto questo rende estremamente difficile introdurre ed integrare nuovi servizi alla rete.\nIl progetto di sviluppo, portato avanti dalla Sun, va sotto il termine di \"Java Specification Participation Agreement\" (JSPA) e \"Java Community Process\" (JCPTM). Tra le compagnie coinvolte in questo processo troviamo IBM, Motorola, NTT, e Vodafone."}
{"id": "1413908", "revid": "256896", "url": "https://it.wikipedia.org/wiki?curid=1413908", "title": "Istituto per il Medio ed Estremo Oriente", "text": ""}
{"id": "1413909", "revid": "189072", "url": "https://it.wikipedia.org/wiki?curid=1413909", "title": "Isabel de Peron", "text": ""}
{"id": "1413914", "revid": "123230517", "url": "https://it.wikipedia.org/wiki?curid=1413914", "title": "Archeo (periodico)", "text": "Archeo \u00e8 un periodico mensile edito dalla \"Timeline Publishing srl\" di Roma. \nPubblicato per la prima volta nel 1985 sotto la direzione di Sabatino Moscati, \u00e8 attualmente diretto da Andreas M. Steiner. La casa editrice dichiara una diffusione di circa 22.500 copie.\nPassato editori sono stati la casa editrice De Agostini \u2013 che ha lanciato la rivista \u2013, e, successivamente, la My Way srl di Milano.\nContenuti.\nScopo prefissatosi di \"Archeo\" \u00e8 \"conoscere le origini della civilt\u00e0 per comprendere l'uomo e la societ\u00e0 di oggi\", con servizi editoriali, approfondimenti e le ultime notizie in ambito archeologico redatti in stile divulgativo. Gli articoli pubblicati sulla rivista vengono controllati prima della loro pubblicazione da un Comitato Scientifico Internazionale composto da studiosi autorevoli, in modo da garantire l'attendibilit\u00e0 dei contenuti pubblicati. Gli articoli sono inoltre spesso corredati da foto di pregiata qualit\u00e0 nel tentativo di \"coinvolgere\" il lettore mentre legge gli articoli. In allegato ad \"Archeo\", sono inoltre pubblicati DVD, libri, mappe, guide, ovviamente di argomento archeologico in modo da diffondere divulgativamente il sapere."}
{"id": "1413922", "revid": "124821936", "url": "https://it.wikipedia.org/wiki?curid=1413922", "title": "QQ (instant messenger)", "text": "QQ, anche noto come Tencent QQ, \u00e8 il pi\u00f9 popolare programma di messaggistica istantanea in Cina. Il programma \u00e8 di propriet\u00e0 della Tencent Holdings Limited. Quando entr\u00f2 nelle famiglie cinesi, QQ divenne subito un fenomeno culturale moderno, superando per importanza Skype, AIM, ICQ, MSN e Yahoo. Oltre al programma di chat, QQ ha anche sviluppato altre applicazioni, quali giochi online, suonerie scaricabili eccetera.\nL'origine del termine.\nIl nome originale di QQ \u00e8 \"OICQ\" (che significa \"OpenICQ\" o ancora \"Oh, I seek you\", in italiano \"Oh, ti cerco\"). Il termine venne modificato per ragioni di omonimia con un altro popolare programma di messaggeria istantanea, ICQ, che avrebbe potuto fare causa alla Tencent Holdings Limited; si decise di chiamare l'applicazione QQ.\nStoria.\nTencent \u00e8 nato a Shenzhen, nella Repubblica popolare cinese nel novembre 1998, sebbene sia stata ufficialmente lanciata nel febbraio 1999. Dopo numerosi anni, il 16 giugno 2004, le azioni della Tencent (SEHK 700) vennero rese pubbliche, presso la borsa valori di Hong Kong.\nUtilizzo.\nSi stima che siano pi\u00f9 di 800 milioni le persone che usano QQ e ogni mese sono pi\u00f9 di 300 milioni gli utenti on-line simultaneamente in Cina. QQ non \u00e8 pi\u00f9 solo un semplice instant messenger, ma un fenomeno che ormai fa parte della cultura cinese. Fuori dalla Cina, l'utilizzo di QQ \u00e8 estremamente limitato, se si esclude un modesto successo ottenuto in Sudafrica, dove peraltro ha ispirato una canzone di un gruppo musicale locale, The Finkelsteins, chiamata \"\u00ab QQ me \u00bb\". QQ \u00e8 utilizzato soprattutto dalle persone che vogliono comunicare all'interno di determinati paesi, per esempio gli espatriati, gli studenti internazionali e le persone che studiano il cinese."}
{"id": "1413925", "revid": "400694", "url": "https://it.wikipedia.org/wiki?curid=1413925", "title": "Casa del Cane Morto", "text": "La Casa del Cane Morto, o Villa del Cane Morto, \u00e8 un edificio immaginario della serie televisiva \"I segreti di Twin Peaks\".\nDescrizione.\n\u00c8 un edificio abbandonato fuori dalla citt\u00e0 che si \u00e8 trasformato in un centro delle attivit\u00e0 illegali. L'agente Dale Cooper scopre che il suo nome deriva da un vecchio detto, che recita che un cane morto attrae l'attenzione sia delle peggiori che delle migliori persone. \nMentre visita il podere con l'intenzione di acquistarlo, Cooper si rende conto che la casa \u00e8 stata usata per preparare la cocaina da vendere. Agendo da delegato dello sceriffo, arruola lo sceriffo Harry Truman e l'agente Dennis Bryson per preparare un'imboscata impiegando Ernie Niles come esca. Il tentativo fallisce ed Ernie e Bryson vengono presi in ostaggio da Jean Renault. Cooper allora compie uno scambio di prigionieri, prendendo il posto dei due uomini nelle mani di Renault, ma Bryson, vestito come cameriere del RR diner lo salva passandogli una pistola, con cui Cooper uccide Renault durante uno scontro a fuoco."}
{"id": "1413937", "revid": "1498232", "url": "https://it.wikipedia.org/wiki?curid=1413937", "title": "Traghettamento nello stretto di Messina", "text": "Il traghettamento nello stretto di Messina \u00e8 un servizio di trasporto di persone, veicoli e merci effettuato con apposite navi tra le due sponde, siciliana e calabrese, dello stretto braccio di mare che separa la Sicilia dal continente europeo.\nStoria.\nLe origini.\nLo stretto braccio di mare tra il continente e l'isola di Sicilia ha sempre rappresentato un ostacolo al libero scambio di persone e cose ma, allo stesso tempo, la sua brevit\u00e0 ha invogliato tanti ad attraversarlo. Fino al tempo dei Borbone tuttavia i collegamenti attraverso lo stretto venivano svolti dai barcaioli locali con piccoli scafi a vela. I collegamenti importanti infatti si svolgevano direttamente tra i porti siciliani e quelli di Salerno e Napoli essendo la Calabria di difficile, se non impossibile, attraversamento viario.\nCon l'Unit\u00e0 d'Italia venne iniziato il programma di costruzioni ferroviarie nelle due regioni limitrofe affidandone l'esecuzione alla Societ\u00e0 Vittorio Emanuele. Il 3 giugno 1866 venne attivato il primo tratto della costruenda ferrovia Jonica da Reggio Calabria a Lazzaro e il 1\u00ba ottobre 1868 quello fino a Bianconovo. I lavori per la costruzione della Ferrovia Jonica si conclusero il 15 novembre 1875 stabilendo il collegamento ferroviario fino a Metaponto e Taranto.\nSulla sponda isolana, il 12 dicembre 1866, Messina veniva collegata alla stazione di Taormina-Giardini e il 3 gennaio del 1867 il treno raggiungeva la stazione di Catania Centrale. Si veniva a configurare cos\u00ec una grande possibilit\u00e0 di sviluppo dei trasporti di passeggeri, ma soprattutto di merci, tuttavia resa difficoltosa dalla necessit\u00e0 di scaricare, imbarcare e riscaricare le merci dirette al nord imbarcandole a Messina e sbarcandole a Reggio Calabria. Risalgono a questo periodo i primi studi e progetti riguardanti un ponte, (1866), e un lungo tunnel sottomarino (1870).\nAccantonato il costoso programma, un regio decreto del novembre 1893 finalmente rilasci\u00f2 la \"Concessione per la navigazione a vapore attraverso lo stretto\" alla Societ\u00e0 per le strade ferrate della Sicilia con l'obbligo per questa di effettuare due corse giornaliere di traghetto tra Messina e Reggio Calabria, istituendone altre due per Villa San Giovanni al completamento della Ferrovia Tirrenica Meridionale. Nel 1894 la societ\u00e0 \"Sicula\" ordin\u00f2 all'industria cantieristica una coppia di \"ferry-boats\", con azionamento a pale e motore a vapore, progettate dall'ingegnere del Genio navale Antonino Calabretta, che entrarono in servizio a fine 1896 funzionando tuttavia da semplici piroscafi non essendo ancora pronte le invasature. Le due navi-traghetto vennero battezzate con i nomi di \"Scilla\" e \"Cariddi\". Si dovette comunque attendere il mese di novembre del 1899 perch\u00e9 avesse inizio il servizio di traghettamento regolare, tra Messina e Reggio Calabria, di carri merci e il 1\u00ba agosto 1901 per il primo traghettamento di due carrozze pullman del treno direttissimo Roma-Siracusa.\nL'esercizio di Stato.\nIl successo dell'iniziativa fu oltre ogni aspettativa e nel 1903 la Societ\u00e0 Sicula ordin\u00f2 un'altra coppia di traghetti, il \"Sicilia\" e il \"Calabria\" che presero servizio nel 1905, anno in cui lo Stato riscatt\u00f2 le ferrovie della penisola, mentre per la Sicula questo avvenne l'anno dopo. Nello stesso anno, il 1\u00ba marzo entr\u00f2 in funzione l'invasatura n\u00ba 1 di Villa San Giovanni permettendo l'avvio del traghettamento di carri da inoltrare direttamente sulla nuova linea \"Tirrenica\". L'inizio della gestione di Stato coincise con la nascita dell'Ispettorato della Navigazione con sede a Messina Marittima, che dipendeva direttamente dalla \"Direzione generale delle Ferrovie dello Stato\". Il 1906 segn\u00f2 la nascita del traghettamento regolare delle carrozze della CIWL, dell'autorizzazione alla navigazione notturna e dell'ordinazione di due nuove navi traghetto pi\u00f9 grandi e con propulsione ad elica, anzich\u00e9 a pale come le quattro in servizio. Queste, battezzate con i nomi di \"Reggio\" e di \"Villa\" permisero al treno di lusso da Roma per Siracusa e Palermo di essere trasbordato per intero. Il 28 agosto del 1917, in piena prima guerra mondiale, il traghetto a pale \"Scilla\" affond\u00f2 in seguito all'urto contro una mina nemica (il sommergibile posa-mine austro-ungarico UC-38 ne rivendica l'affondamento) e pertanto ne venne ordinata la sostituzione con una nuova unit\u00e0 pi\u00f9 grande e moderna, cos\u00ec alcuni anni dopo la fine del conflitto entr\u00f2 in servizio la nuova \"Scilla\" simile alla \"Reggio\" e ad essa si aggiunse nel 1924 la pi\u00f9 grande, con tre binari a bordo, la \"Messina\" prima unit\u00e0 ad avere anche la propulsione con motore diesel.\nIl periodo \"fascista\" vide un incremento del numero e della stazza delle nuove navi che arrivarono a poter imbarcare un treno viaggiatori completo di 14 carrozze. Le navi costruite furono anche molto innovative; ebbero infatti un rivoluzionario tipo di propulsione con apparati motori diesel-elettrici e furono le pi\u00f9 grandi e veloci navi del loro genere in Europa atte al trasporto contemporaneo di treni, automobili e viaggiatori. La coppia di navi prese il nome di \"Cariddi II\" e di \"Scilla III\".\nNegli anni tra il 1931 e il 1935 si ebbe anche l'aumento del numero di invasature sia a Messina che a Villa San Giovanni e l'istituzione nel 1934 del traghettamento di autoveicoli: il primo anno di esercizio registr\u00f2 il transito di 3521 autoveicoli tra le due sponde. Venne inoltre realizzata, tra il 1937 e il 1939 la nuova stazione di Messina Marittima, importante opera dell'architetto Angiolo Mazzoni, dal cui lungo corridoio a ponte in cui era collocato il grande mosaico murale di Michele Cascella, si poteva osservare l'andirivieni dei treni imbarcati e le navi in arrivo e partenza. Anche a Reggio Calabria, nello stesso periodo vennero potenziate le infrastrutture del porto e di stazione.\nAllo scoppio della guerra la flotta FS dello stretto venne coinvolta duramente con perdite e distruzioni; tra il 1942 e il 1943 vennero affondate la nave \"Aspromonte\" al largo della Tunisia, la \"Scilla\" e la \"Reggio\" nel porto di Messina. Poco prima dell'arrivo degli Alleati il comando della Regia Marina italiana fece autoaffondare la \"Cariddi\" e la \"Villa\" per evitare che fossero utilizzate dal nemico. Fino al mese di aprile del 1944 il servizio di traghetto fu completamente interrotto; restavano di nuovo solo le barche dei pescatori per attraversare lo stretto di Messina ma le ferrovie in Calabria permanevano interrotte. La prima nave a riprendere servizio tra Messina e Reggio Calabria fu la \"Messina\", una delle poche sopravvissute, dato che la Ferrovia Jonica aveva ripreso a funzionare. La nave, soprannominata \"U Iaddinaru\" (il pollaio), viaggiava veramente stipata all'inverosimile, proprio come un pollaio, date le poche corse giornaliere. Qualche anno dopo le Ferrovie dello Stato iniziarono un programma di recupero delle navi affondate e il loro contemporaneo riarmo con caratteristiche pi\u00f9 moderne, ma non fu pi\u00f9 possibile riattivare a causa dei danni subiti la \"Aspromonte\". Tra 1948 e 1949 entrarono in servizio due nuove navi di cui la prima riprese il nome di \"Aspromonte\" e la seconda ebbe quello di \"Mongibello\". In pochi anni il traffico ferroviario attraverso lo stretto super\u00f2 quello d'anteguerra e vennero aumentati i treni traghettati per intero, ora anche con le carrozze di classe inferiore, e soprattutto vennero istituiti i treni senza alcun trasbordo tra le stazioni del nord, Milano, Torino e Venezia e quelle siciliane di Palermo e Siracusa, attrezzando contemporaneamente, per le navi di stazza maggiore, i ponti superiori di passerelle mobili per l'imbarco di autoveicoli.\nL'avvento delle compagnie private.\nInizia in sordina, nel 1965, anche un servizio di traghettamento privato con alcune piccole navi bidirezionali a ponte unico aperto trasformate ed adattate per il trasporto di autoveicoli e autocarri promiscuamente. Le societ\u00e0 armatrici che prendono il nome di \"Caronte\" e \"Tourist Ferry Boats\" hanno ottenuta la licenza di navigazione dal Ministero della marina mercantile e in teoria non potrebbero svolgere il servizio di traghettamento sullo stretto che \u00e8 assegnato in concessione esclusiva alle FS. Ma l'aumento del traffico veicolare e la rigidit\u00e0 che contraddistingue il servizio ferroviario, legato ad orari fissi e a procedure standard, quindi con tempi lunghi, fa s\u00ec che sempre pi\u00f9 grandi quantit\u00e0 di veicoli preferiscano lo sbrigativo servizio dei piccoli traghetti privati che fanno la spola ininterrottamente, prima sulla sola direttrice di Reggio Calabria e poi anche su quella di Villa San Giovanni. La Caronte e la \"Tourist Ferry Boat\" a partire dal 1969 si accordano per la gestione in comune del servizio di traghettamento di veicoli e passeggeri sulla rotta Messina-Villa San Giovanni dividendo gli utili al 50% e utilizzando le stesse biglietterie e gli stessi approdi ed attrezzature. Nel corso degli anni successivi entrano in servizio navi pi\u00f9 capienti e moderne aumentando quindi la loro operativit\u00e0. L'aumento del traffico non \u00e8 senza problemi, infatti essendo vicine le invasature FS e gli approdi privati di Villa San Giovanni in pi\u00f9 di un'occasione sono avvenuti incidenti in manovra, il pi\u00f9 delle volte non gravi.\nLe societ\u00e0 dichiarano di trasportare l'80% del traffico di veicoli sullo stretto, trasportando annualmente 2.300.000 automobili e 800.000 veicoli commerciali.\nLe due compagnie si sono fuse nel 2003 dando luogo alla societ\u00e0 Caronte &amp; Tourist S.p.A.\nAltra compagnia che assicura il traghettamento sullo stretto \u00e8 la societ\u00e0 privata Meridiano Lines che opera tra il porto reggino e messinese.\nL'ascesa e il declino della flotta FS.\nA partire dal 1960 e con il \"Piano Decennale\" delle FS la flotta dello stretto si arricchisce di navi ancora pi\u00f9 moderne e capienti; il 3 giugno 1960 entra in servizio una nave di 128,5 metri per la prima volta con 4 binari di carico, dalla linea elegante e velocit\u00e0 di 17,7 nodi: viene battezzata \"Reggio\" riprendendo il nome del vecchio traghetto omonimo radiato nel 1950. A Villa San Giovanni viene realizzata la terza invasatura e viene dato inizio al trasporto di autocarri e autovetture su Reggio Calabria attrezzando le vecchie \"Messina\" e \"Villa\".\nNel 1964 entra in servizio la \"San Francesco di Paola\" con caratteristiche similari alla Reggio, viene inoltre attrezzata la quinta invasatura a Messina e il 30 maggio 1965, previa trasformazione di alcune navi per assicurarne il funzionamento dei servizi di condizionamento e ausiliari, si iniziano a traghettare anche le elettromotrici ALe 601 del Treno Rapido \"Peloritano\" da Catania e Palermo per Roma Termini.\nAlla fine del decennio entrarono in servizio le unit\u00e0 di nuova concezione della classe \"Iginia\" (dal nome della prima nave varata), dal dislocamento complessivo di 7350\u00a0t, della lunghezza di 141,5\u00a0m e a quattro binari di carico sul ponte ferroviario. Tale nave aumentava la possibilit\u00e0 di carico a 16 carrozze ordinarie o 15 del tipo UIC X o 43 carri merci, 210 automobili (tra ponte alto e ponte binari) o 55 autocarri e un numero di passeggeri fino a 2000 unit\u00e0. Era inoltre fornita di ristorante di bordo, e self service di due bar e ampi saloni di sosta. Tra il 1969 e il 1972 ne entrarono in servizio tre, rispettivamente, l\"'Iginia\", la \"Sibari\" e la \"Rosalia\". La prima met\u00e0 degli anni settanta vide inoltre l'arrivo delle prime due navi, della flotta FS, costruite appositamente per l'imbarco del solo gommato; erano delle unit\u00e0 bidirezionali da 77,7\u00a0m di lunghezza che vennero battezzate \"Agata\" e \"Pace\" dal nome di due localit\u00e0 della costa messinese dello stretto. Nel 1975 la \"San Francesco di Paola\" venne trasferita definitivamente sulla rotta della Sardegna e una dopo l'altra vennero messe in disarmo le navi pi\u00f9 vecchie: la \"Scilla\", la \"Villa\" e infine il vecchio \"iaddinaru\", la \"Messina\". Venne inoltre disposto il rinnovamento degli apparati motori, ormai obsoleti, delle \"Cariddi\", \"Secondo Aspromonte\" e \"Mongibello\".\nGli anni settanta rappresentarono il periodo migliore del servizio FS di navigazione sullo stretto di Messina con il naviglio moderno o rimodernato e servizi a bordo di buon livello qualitativo. Era infatti possibile, negli orari opportuni consumare anche un buon pasto nel ristorante di bordo mentre il proprio treno effettuava le manovre e le operazioni di traghettamento mentre il condizionamento dell'aria nei saloni delle navi pi\u00f9 moderne permetteva un tragitto confortevole anche nelle estati pi\u00f9 torride. Nel 1978 vennero traghettati, dalle navi FS sulla rotta Messina-Villa San Giovanni, 4.596.225 viaggiatori e 336.761 automezzi in un senso e 5.010.955 e 383.922 automezzi in senso opposto.\nGli anni ottanta videro tuttavia l'inizio della parabola discendente; il cambiamento delle prospettive politico-economiche nazionali, che puntarono pi\u00f9 al contenimento dei costi dell'Azienda ferroviaria di Stato che alla loro razionalizzazione, mise in moto il progressivo deterioramento della qualit\u00e0 e poi anche della quantit\u00e0 dei servizi erogati, la riduzione della manutenzione corrente unita ad una sempre maggiore conflittualit\u00e0 sociale. Tutto ci\u00f2 unito alla sempre maggiore aggressivit\u00e0 del traghettamento privato avvantaggiato, non solo dalla mancanza di vincoli burocratici, ma anche dalla stessa segnaletica stradale urbana e autostradale che indirizzava i veicoli direttamente agli approdi relativi determin\u00f2 un sempre maggiore spostamento al solo traghettamento ferroviario delle navi FS e per giunta in un momento critico di trasformazione dell'azienda di Stato in ente pubblico economico e poi in societ\u00e0 per azioni. Le statistiche relative al 1982 vedevano infatti il calo sostanziale dei veicoli gommati trasportati a 263.254 verso nord e 288.233 verso la Sicilia a fronte di un trasporto passeggeri costante attestato sui 4,5-5 milioni di viaggiatori.\nCiononostante, ancora nel 1983, come risultato delle ordinazioni previste dal \"Piano Integrativo\" delle FS entrava in servizio la \"Riace\", la prima di due unit\u00e0 bidirezionali specializzate ed attrezzate per il trasporto di merci pericolose o infiammabili, seguita nel 1985 dalle gemelle \"Scilla\" e \"Villa\" del tipo \"Iginia potenziato\", da 145 m di lunghezza e dislocamento a pieno carico di 8370 t. Dette due navi facendo tesoro delle esperienze positive delle progenitrici erano pi\u00f9 flessibili, pi\u00f9 capienti ancora e inoltre in grado di essere usate sulla rotta della Sardegna e per compiti di protezione civile essendo in grado di attraccare in qualunque approdo e in grado di imbarcare veicoli da banchine non specificamente attrezzate. Nel 1988 infine entrava in servizio la \"Fata Morgana\", gemella del \"Riace\", ma gi\u00e0 in periodo di calo del traffico ferroviario da e per il continente.\nLa nascita di Bluvia.\nLa trasformazione della vecchia azienda statale delle Ferrovie dello Stato, che gestiva anche il traffico marittimo sullo stretto, nella nuova holding comport\u00f2 la separazione tra l'operatore del trasporto ferroviario e il gestore dell'infrastruttura; cos\u00ec nel 2000 fu costituita Trenitalia e nel 2001 RFI. Da quest'ultima venne scorporata la divisione navigazione con la creazione, nel luglio 2002, di Bluvia, nuovo marchio del servizio di traghettamento pubblico sullo stretto di Messina e sulla rotta sarda. Cos\u00ec le navi passarono alla nuova divisione societaria.\nIl 9 dicembre 2003 entr\u00f2 a far parte della flotta Bluvia la nuova nave bidirezionale \"Enotria\", atta a trasportare fino a 22 grandi autotreni o oltre 100 autovetture e 300 passeggeri.\nNel 2005 le due navi bidirezionali \"Agata\" e \"Pace\" furono alienate e acquisite dalla societ\u00e0 genovese EneRmaR dalla quale vennero acquistate in sostituzione la coppia di traghetti, potenzialmente pi\u00f9 capienti e di costruzione pi\u00f9 recente, \"Budelli\" e \"Razzoli\" (di costruzione inglese). Le due navi, in seguito ribattezzate \"Reggio\" e \"Mongibello\", tuttavia accusarono diverse avarie ed ebbero incidenti anche a causa della loro scarsa manovrabilit\u00e0; nel novembre 2008 la Capitaneria di porto di Messina dispose il fermo a tempo indeterminato della \"Mongibello\" a causa delle gravi carenze riscontrate sull'unit\u00e0. Messe in vendita nel settembre 2011 le due navi furono acquistate dalla societ\u00e0 armatrice greca \"Corf\u00f9 Superflex II Ltd\" e ridenominate \"Dorieus\" e \"Ionas\".\nIl servizio di traghettamento, sia ferroviario che gommato, accusava intanto un costante ridimensionamento, con riduzione di corse e servizi oltre alla diminuzione del numero di navi utilizzate fino a ridurre a quattro le navi atte al servizio. Risult\u00f2 inoltre fortemente ridimensionato anche il traghettamento ferroviario merci al punto da paventarne la soppressione.\nA met\u00e0 del 2009 venne posta in disarmo la nave \"Sibari\" e successivamente fu indetto il bando per la sua rottamazione. Nel mese di ottobre dello stesso anno risultava gi\u00e0 aggiudicata la vendita della \"Sibari\" e della \"Garibaldi\". Le due navi furono demolite ad Alia\u011fa, in Turchia, l'anno seguente. Nel 2010 and\u00f2 in disarmo pure la \"Rosalia\", alienata nel 2012 e partita alla volta della Turchia per la rottamazione il 22 maggio 2012.\nLa \"Logudoro\", ultima nave superstite della \"rotta sarda\", nell'estate 2011 fu trasferita a Messina, dove venne sottoposta a lavori di ristrutturazione e riconversione presso il bacino dell'arsenale della Marina Militare. Nel mese di luglio 2012 dopo anni di fermo rientr\u00f2 in servizio nello stretto di Messina. \nIl 7 novembre 2012 fu varata la nave \"Messina\", costruita presso i Nuovi Cantieri Apuania di Marina di Carrara, nuova ammiraglia di RFI entrata in servizio nello stretto nel 2013.\nBluferries e Blu Jet.\nIl 1\u00ba giugno 2012 iniziava l'attivit\u00e0 di una nuova societ\u00e0 del gruppo Ferrovie dello Stato Italiane, la Bluferries, cui venne interamente devoluto il traghettamento dei mezzi gommati e dei passeggeri nello stretto di Messina, seguendo le direttive dell'Unione europea (che impongono la separazione fra i servizi di interesse generale, come il traghettamento delle carrozze ferroviarie e dei carri merci, e i servizi aperti al mercato di libera concorrenza). Vennero trasferite a Bluferries: le navi traghetto bidirezionali \"Riace\", \"Fata Morgana\" ed \"Enotria\"; le unit\u00e0 veloci \"Selinunte Jet\" e \"Tindari Jet\"; il 40% delle partecipazioni in \"Consorzio Metromare dello Stretto\", associazione temporanea di imprese per l'effettuazione di corse giornaliere con mezzi veloci fra il porto di Messina e i porti di Villa San Giovanni e Reggio Calabria (prima detenute da Bluvia); il 33% delle quote della \"Tremestieri Terminal S.r.l.\" (anch'esse prima detenute da Bluvia). A Bluferries venne conferito il diritto d'uso su tutti i ponti carrabili dei traghetti ferroviari di Bluvia lasciando a Bluvia il solo traghettamento dei convogli ferroviari.\nIn seguito a questa scissione, RFI dismette il marchio Bluvia e dal 2013 utilizza direttamente il proprio marchio per i servizi di traghettamento ferroviario nello stretto di Messina.\nNel 2015 un nuovo piano di riorganizzazione/dismissione annunciato da RFI prevedeva una drastica diminuzione del traghettamento di treni viaggiatori a due soli treni notturni, eliminando tutti quelli giornalieri, e il traghettamento dei soli passeggeri tra le due sponde dello Stretto sulle due navi veloci di Bluferries. Il progetto fu rinviato per le proteste di alcuni movimenti contro il taglio dei treni a lunga percorrenza.\nIl 1\u00ba maggio 2019 \u00e8 entrata in attivit\u00e0 Blu Jet, societ\u00e0 costituita nell'agosto 2018, nata dalla scissione del ramo d'azienda di Bluferries che si occupa esclusivamente del trasporto dei passeggeri nello Stretto di Messina con mezzi veloci. A Bluferries rimane il traghettamento dei passeggeri e dei mezzi gommati nello Stretto di Messina tramite navi traghetto bidirezionali adibite al solo trasporto di mezzi gommati e passeggeri.\nCaratteristiche.\nIl sistema di traghettamento sullo stretto consiste essenzialmente di due tipi di attrezzature: quelle fisse di terra e quelle a bordo delle navi.\nLe attrezzature di terra sono di due tipi a seconda che si tratti di automezzi stradali o di rotabili ferroviari:\nI porti attrezzati sono quelli di Villa San Giovanni e Reggio Calabria, sulla sponda calabra e di Messina su quella siciliana. Di recente si \u00e8 aggiunto quello di Tremestieri per il solo imbarco degli autoveicoli.\nTraghettamento ferroviario.\nLe attrezzature a terra.\nA differenza del traghettamento di automezzi quello ferroviario \u00e8 notevolmente pi\u00f9 complesso e impegnativo. Occorre infatti stabilire tra i binari a terra e i binari di bordo una continuit\u00e0 sicura ed efficiente. A tale scopo sono state sviluppate delle attrezzature che consistono essenzialmente di una invasatura a forma di imbuto, di dimensioni adatte a contenere la prua delle navi in uso, e dotata di ammortizzatori laterali idonei a smorzare l'urto inevitabile dell'istante di congiungimento. Occorre inoltre assicurare stabilmente la nave alle banchine laterali mediante grosse gomene messe poi in tensione per mezzo degli argani di cui ogni nave \u00e8 dotata. Fatto questo, un ponte mobile in grado di sollevarsi per il distacco e di discendere per il collegamento, montato su un'apposita incastellatura e azionato da potenti motori realizza, incastrandosi nelle guide della nave, il congiungimento del binario di terra con quello di bordo. Degli appositi segnali luminosi autorizzano e guidano la manovra dei treni spinti o tirati dalla locomotiva di manovra.\nTraghettamento di autoveicoli.\nLe attrezzature a terra.\nLe infrastrutture di terra per l'imbarco di autoveicoli sono abbastanza semplici consistendo di una banchina a piano inclinato verso il mare munita di ormeggi per assicurare il traghetto al molo sulla quale viene calato il ponte mobile dell'imbarcazione. Solo nel caso delle grandi navi FS a doppio ponte di carico, per quello superiore, occorre una rampa di accesso per alzarsi in quota ed un ponte mobile simile concettualmente a quello dei treni ma notevolmente pi\u00f9 semplice nella struttura.\nTraghettamento dei passeggeri.\nPer il traghettamento dei passeggeri attraverso lo stretto sono state adottate soluzioni diverse nel tempo. Dall'inizio e fino agli anni sessanta sono state utilizzate le stesse navi e le stesse corse effettuate dalle Ferrovie dello Stato per il traghettamento dei treni. Nei primi decenni i passeggeri salivano a bordo da passerelle laterali o dallo stesso ponte binari; allo scopo di agevolare la salita a bordo dei passeggeri, con l'entrata in servizio dei traghetti pi\u00f9 grandi ed in seguito alla costruzione della nuova stazione marittima di Messina vennero realizzati dei ponti mobili specifici pedonali e dei camminamenti protetti che immettevano direttamente nel grande atrio della stazione marittima. In seguito anche la stazione di Villa San Giovanni venne attrezzata di camminamenti e scale mobili per l'accesso pedonale diretto alle navi traghetto. A seconda dei treni e della destinazione il transito sullo stretto richiedeva dei tempi variabili da mezz'ora ad un'ora e mezza.\nA partire dalla met\u00e0 degli anni sessanta entrarono in servizio tra Messina e Villa San Giovanni e Reggio Calabria i nuovi aliscafi costruiti nei messinesi \"Cantieri Navali Rodriquez\", che abbatterono i tempi a 10-20 minuti. La rotta su Villa San Giovanni tuttavia fu presto soppressa, mentre vennero attivati i collegamenti diretti verso l'aeroporto di Reggio Calabria. I traghetti privati, all'inizio formalmente non abilitati al trasporto passeggeri, hanno tuttavia sempre contribuito ampiamente anche al traghetto di persone.\nIl problema dello svincolo del traffico di merci e veicoli da quello di persone fu affrontato dalle Ferrovie dello Stato per la prima volta nel 1978 con l'entrata in servizio della motonave \"Edra\", acquistata usata nel 1977 ed adeguata allo scopo di trasportare fino a 500 passeggeri al coperto sulla rotta Messina porto-Reggio Calabria. Nel 1994 furono noleggiate da privati e immesse in servizio due navi veloci, la \"Celestina\" e la \"Rosaria Lauro\", monocarena con propulsione a idrogetto, e un catamarano a idrogetto battezzato \"Airone\". Con quest'ultimo \u00e8 stata posta in disarmo la vecchia Edra, poi alienata.\nNel 1999 entrarono in servizio le unit\u00e0 veloci delle Ferrovie dello Stato \"Tindari Jet\", \"Selinunte Jet\" e \"Segesta Jet\", per collegare Messina con Reggio Calabria, ponendo fine al noleggio di unit\u00e0 private da parte dell'azienda pubblica. Dopo il tragico incidente occorso al \"Segesta Jet\" il 15 gennaio 2007, in cui persero la vita quattro membri dell'equipaggio, tra cui il comandante, il servizio sub\u00ec un notevole decremento. Perci\u00f2, in seguito alla gara d'appalto bandita dal Ministero delle infrastrutture e dei trasporti, nel 2010 entr\u00f2 in attivit\u00e0 il \"Consorzio Metromare dello Stretto\", associazione temporanea di imprese partecipata per il 60% dalla compagnia privata trapanese Ustica Lines (oggi Liberty Lines) e per il 40% da Bluferries, societ\u00e0 del gruppo Ferrovie dello Stato Italiane. Il Consorzio Metromare collegava il porto di Messina coi porti di Reggio Calabria e Villa San Giovanni garantendo 15 corse giornaliere per tratta, mediante l'impiego di cinque mezzi veloci HSC (monocarena, catamarani o aliscafi \"Foilmaster\"), di cui due di Bluferries (\"Tindari Jet\" e \"Selinunte Jet\") e tre di Liberty Lines (a rotazione fra le unit\u00e0 della sua ampia flotta di aliscafi e catamarani). Scaduta la convenzione il 30 giugno 2013, il servizio di traghettamento veloce viene svolto separatamente dalle due societ\u00e0, che non garantiscono lo stesso numero di corse prima effettuate dal Consorzio: Bluferries copre la sola rotta Messina-Villa, mentre Liberty Lines la sola Messina-Reggio. Dal 1\u00ba ottobre 2018, scaduto il contratto di servizio tra il Ministero dei trasporti e Liberty Lines, il collegamento tra Messina e Reggio Calabria viene effettuato da Bluferries. Dal 1\u00ba maggio 2019 il servizio di traghettamento passeggeri viene trasferito alla nuova societ\u00e0 Blu Jet, facente parte del gruppo Ferrovie dello Stato Italiane.\nCuriosit\u00e0.\nIl termine \"Ferrabbottu o Ferribotti\" indica nel gergo popolare di Sicilia e Calabria meridionale il traghetto; il termine proviene dall'adattamento linguistico del termine inglese \"ferry-boat\"."}
{"id": "1413941", "revid": "124488467", "url": "https://it.wikipedia.org/wiki?curid=1413941", "title": "Parco della Pineta di Appiano Gentile e Tradate", "text": "Il parco della Pineta di Appiano Gentile e Tradate \u00e8 un'area naturale protetta della Lombardia che si estende su una area di oltre 48 km\u00b2 tra la provincia di Varese e la provincia di Como. Il suo territorio tocca 15 comuni, l'unico dei quali completamente situato all'interno del Parco \u00e8 Castelnuovo Bozzente dove si trova anche la sede dell'Ente.\nLa maggior parte del territorio del Parco \u00e8 composto da propriet\u00e0 private a bosco e coltivi. Sono inoltre presenti cascine e aziende agricole, alcune aree residenziali realizzate nello scorso secolo e la localit\u00e0 dett la \"Pinetina\" dove ga sede il \"Centro Sportivo Suning in memoria di Angelo Moratti\", luogo di allenamento dell'Inter, squadra milanese di calcio team milanese, e il percorso 18 buche di golf del Golf Club La Pinetina.\nAll'interno del parco sono presenti, inoltre, il sito di interesse comunitario e zona speciale di conservazione \"Pineta pedemontana di Appiano Gentile\" (codice SIC: IT2020007) gestito dall'ente parco e l'Osservatorio astronomico di Tradate FOAM13.\nGeografia, morfologia e idrografia.\nIl Parco si colloca nella fascia pedemontana lombarda, allo sbocco delle grandi vallate prealpine e a monte della pianura padana. Il panorama \u00e8 un sistema di terrazzi a ferretto compreso tra gli abitati Appiano Gentile, Binago, Tradate e Mozzate. \u00c8 caratterizzato da una conformazione di origine morenica estesa a tutto l'anfiteatro comasco. L'orizzonte geomorfologico \u00e8 il risultato di corrosione e deposito glaciale. L'altopiano della Pineta si trova alla convergenza dei fronti dei ghiacciai che scesero dal Verbano, dal Lario e dal Ceresio. Durante le glaciazioni, i ghiacciai e le loro acque di fusione costituirono le morene tramite grandi accumuli di sedimenti, i quali, nei periodi a clima pi\u00f9 mite, sono stati profondamente incisi dall'azione dei corsi d'acqua. La pineta \u00e8 attraversato da alcuni corsi d'acqua a regime torrentizio, dal XVIII secolo congiunti al bacino idrografico dell'Olona. I principali sono il torrente Bozzente, il Fontanile di Tradate, il Gradeluso e l'Antiga.\nDegli oltre ettari di parco, circa sono costituiti da foresta. L'altitudine dell'area protetta va dai 447 m s.l.m. nel territorio di Beregazzo con Figliaro fino al minimo di 243 m s.l.m. nel territorio comunale di Mozzate.\nStoria.\nL'area in cui si trova il parco fu in passato zona di caccia delle famiglie Sforza e Visconti, trovandosi sul percorso verso il santuario di Santa Maria al Monte, ambita meta di pellegrinaggio. Una delle tappe era presso le famiglie Castiglioni e Pusterla. L'aumento demografico provoc\u00f2 un progressivo disboscamento con conseguenti danni idrologici e allagamenti provocati dall'eccessivo ingrossamento dei torrenti presenti. Una piena devastante del 1756 provoc\u00f2 gravissimi danni nei centri abitati di Cislago, Gerenzano, Uboldo, Origgio e Rho, intervenne Francesco III di Modena, all'epoca amministratore del governo della Lombardia incaricando l'abate Antonio Lecchi di redigere un piano di intervento per regimentare le acque e iniziare il rimboschimento. Venne costituita la \"Congregazione di tutti li signori possessori da Tradate a Rho\" e Lecchi fu in grado non solo di responsabilizzare sia i proprietari sia i contadini ma anche di fare in modo che il riassesto del territorio continuasse nel tempo. Il conte Luigi Castiglioni fu uno dei pi\u00f9 attivi nel rimboschimento con specie nuove (robinie, quercia rossa, quercia palustre, albero dei tulipani) ma vennero piantate anche numerose specie indigene tra i quali il pino silvestre.\nLa flora.\nIl bosco \u00e8 composto da pineta (30%), castagneti (30%), robineti (25%) e querceti (15%). Il restante territorio \u00e8 adibito a pascolo e all'agricoltura. Esistono ancora alcuni piccoli lembi di brughiera al confine tra i territori comunali di Carbonate e Tradate.\nLa fauna.\nMammiferi.\nSono stati rilevati esemplari di riccio europeo, talpa europea, coniglio selvatico, lepre, minilepre, scoiattolo comune, ghiro, moscardino, arvicola rossastra, topo selvatico e domestico, surmolotto.\nTra i Carnivori, sono presenti la volpe, il tasso, la donnola e la faina; tra gli ungulati, il cervo, il capriolo, il daino e il cinghiale.\nTra i Chirotteri, sono presenti il Serotino comune, il Verspertilio di Blith, il Vespertilio maggiore, il Vespertilio di Natterer, il Pipistrello albolimbato, il Pipistrello nano, e l'Orecchione bruno.\nUccelli.\nNel comune di Limido Comasco, in prossimit\u00e0 della Cascina Castigliona e del torrente Antiga, \u00e8 presente uno stagno artificiale attrezzato per il \"bird watching\".\nRoccoli.\nIn alcuni comuni del parco Pineta sono presenti dei roccoli, strutture usate nei secoli passate per catturare uccelli.\nQueste strutture sono costituite da un casello, un colonnato e un tondo.\nA Binago \u00e8 posizionato marginalmente al centro abitativo ed \u00e8 inglobato nel \"Centro di Vita Associativa\", un parco pubblico. \u00c8 un gruppo di alberi piantati in cima ad una collinetta. In origine a sud del roccolo si collegava una bresciana, ancora oggi riconoscibile dal doppio impianto rettangolare formato da carpini bianchi. Il complesso si unisce alle aree boschive circostanti.\nA Limido Comasco il roccolo \u00e8 stato inserito nel \"Sentiero delle uccellande\", gestito direttamente dal Parco Pineta. \u00c8 all'interno di un'area boschiva con un'ampia radura delimitata da un pergolato di carpini bianchi ancora riconoscibile.\nA Veniano la struttura venatoria \u00e8 riconoscibile dall'impianto centrale del roccolo formato da carpini bianchi, a sud di questo si colloca una bresciana. Ci sono ancora tracce del casello, dove l'uccellatore si posizionava per catturare le specie aviarie. Anche questo sito \u00e8 stato inserito nel \"Sentiero delle Uccellande\" da parte del Parco.\nA Tradate il roccolo di Montechiaro era posizionato a nord della cittadina alle pendici di un bosco. Occupava un piccolo pianoro delimitato da due cerchi di carpini uniti fra loro esternamente da un cerchio di bassa siepe.\nAll'interno del Parco della Villa Caproni di Taliedo a Venegono Inferiore \u00e8 presente un colonnato di carpini e il casello in muratura.\nAltri roccoli sono presenti ad Appiano Gentile in localit\u00e0 Cercirolo, a Castelnuovo Bozzente, a Oltrona di San Mamette, a Lurago, a Venegono Inferiore all'interno del Seminario Pio XI.\nRettili.\nSono presenti nove specie.\nAnfibi.\nSono presenti otto specie.\nPesci.\nSono presenti nove specie.\nCentro Didattico Scientifico.\nIl Centro Didattico Scientifico \u00e8 nato al fine di stimolare ragazzi di ogni et\u00e0 verso lo sviluppo di una conoscenza e coscienza scientifica, e per comprendere e preservare la natura del parco. La creazione della nuova struttura permette di accogliere visitatori, proponendo programmi di educazione ambientale indirizzati ad ogni grado scolastico e stilati in considerazione di obiettivi didattici ed educativi. La progettazione didattica affronta argomenti riguardanti le tematiche ambientali, privilegiando l'apprendimento per esperienza e coinvolgendo i ragazzi nella comprensione dei delicati equilibri alla base dell'ambiente."}
{"id": "1413942", "revid": "33751", "url": "https://it.wikipedia.org/wiki?curid=1413942", "title": "Francisco Arce", "text": "\u00c8 soprannominato \"Chiqui\".\nCaratteristiche tecniche.\nGiocatore.\nEra uno specialista nel battere i calci di punizione.\nCarriera.\nGiocatore.\nHa trascorso gran parte della propria carriera in Brasile, giocando in squadre importanti come il Gr\u00eamio e il Palmeiras e realizzando diversi gol su calcio di punizione.\nConta 61 presenze nella nazionale paraguaiana, con cui ha partecipato ai campionati del mondo del 1998 e del 2002.\nAllenatore.\nIl 29 luglio 2011 subentra a Gerardo Martino alla guida della nazionale paraguaiana."}
{"id": "1413945", "revid": "92723", "url": "https://it.wikipedia.org/wiki?curid=1413945", "title": "Hans Glas GmbH", "text": "La Hans Glas GmbH o pi\u00f9 brevemente Glas \u00e8 stata una casa automobilistica e motociclistica tedesca attiva tra il 1951 e il 1968 fondata a Pilsting e con sede a Dingolfing.\nStoria.\nLa fondazione e gli inizi.\nFondata nel 1895 a Pilsting, in Baviera, come officina per la riparazione di macchine agricole, nel 1905 pass\u00f2 alla costruzione di seminatrici e altre macchinari per l'agricoltura. La produzione Glas ebbe notevole successo, tanto da aprire un secondo stabilimento a Dingolfing, poco distante da quello gi\u00e0 esistente.\nI macchinari e la produzione motociclistica.\nCon la fine della seconda guerra mondiale il mercato delle macchine agricole sub\u00ec un crollo. Alla Glas si pens\u00f2 di affiancare alla produzione di macchinari agricoli quella di impastatrici per fornai. In seguito a un viaggio in Italia di Andreas Glas, fondatore dell'azienda, nel 1951, si decise di iniziare la costruzione di scooter, mezzo che in Italia stava riscuotendo un notevole successo. Il \"Goggo\" (questo il nome dello scooter), era equipaggiato con un motore a due tempi monocilindrico di 125 cm\u00b3, affiancato poi da modelli di 150 e 200\u00a0cm\u00b3. A partire dal 1953 venne costruito anche in versione motocarro. La produzione degli scooter Glas cess\u00f2 nel 1956.\nIl passaggio alla produzione automobilistica.\nA partire dal 1955, infatti, la Glas era entrata anche nel settore automobilistico, con la Goggomobil, piccola vettura utilitaria mossa da un bicilindrico a due tempi di 250\u00a0cm\u00b3, disponibile in versione berlina, coup\u00e9 e autocarro. Nel 1958 entr\u00f2 in produzione la \"Goggomobil T 600\" con un nuovo motore a quattro tempi bicilindrico boxer di 600\u00a0cm\u00b3, piazzato anteriormente; questa versione nel 1959 fu ribattezzata \"Isar\".\nNel 1962 la gamma Glas si ampli\u00f2 verso l'alto, con la presentazione della \"1004\", spinta da un nuovo 4 cilindri di un litro di cilindrata. Disponibile nelle versioni berlina, cabriolet e coup\u00e9, dall'anno seguente si affiancarono le versioni di 1200\u00a0cm\u00b3 (siglate \"1204\") e 1300\u00a0cm\u00b3 (le 1\"304\"). Del 1964 \u00e8 la \"1300 GT\", coup\u00e9 e successivamente anche spider, con carrozzeria disegnata da Frua. Nello stesso anno venne presentata la \"1700\", berlina a quattro porte che andava a sfidare la BMW 1500.\nNovit\u00e0 del 1966 era la \"2600 V8\", una grossa granturismo con motore V8 derivato dall'unione di due motori della 1304 sullo stesso basamento. La carrozzeria, disegnata da Frua, riprendeva molti stilemi di quella della Maserati Quattroporte prima serie, altro lavoro della carrozzeria torinese, tanto che assunse il soprannome di \"Glaserati\".\nL'acquisizione da parte della BMW e la chiusura.\nNel 1966 la BMW rilev\u00f2 la Glas: i modelli Glas entrarono nel listino BMW, restandoci fino all'anno seguente, talvolta con alcune modifiche, come nella \"GT\" a cui venne montato un 4 cilindri BMW di 1600\u00a0cm\u00b3, mentre la V8 ebbe un nuovo motore di 3 litri. Alla fine degli anni sessanta lo stabilimento Glas venne chiuso e demolito; sulle sue ceneri la BMW costru\u00ec un nuovo stabilimento, attualmente la pi\u00f9 grande e importante fabbrica BMW dove si costruiscono le Serie 5, le Serie 6 e le Serie 7, oltre che le carrozzerie per la Rolls-Royce Ghost."}
{"id": "1413948", "revid": "2048388", "url": "https://it.wikipedia.org/wiki?curid=1413948", "title": "AFC Futsal Championship 1999", "text": "Il primo Asian Futsal Championship, disputato nel 1999 a Kuala Lumpur in Malaysia allo Stadio Negara Hall dal 5 marzo al 10 marzo, viene considerato il primo campionato continentale asiatico per formazioni nazionali di calcio a 5.\nAl torneo presero parte nove nazionali asiatiche, tra cui l' che sin dal girone di prima fase dimostr\u00f2 una forza soverchiante, a conclusione del torneo le 90 reti segnate contro le 7 subite in sei gare danno la dimensione delle qualit\u00e0 iraniane davanti alle altre formazioni tra cui spiccarono , e ."}
{"id": "1413951", "revid": "599013", "url": "https://it.wikipedia.org/wiki?curid=1413951", "title": "Selezione del personale", "text": "La selezione del personale (in inglese \"recruiting, recruitment\"), nell'ambito del mercato del lavoro, \u00e8 una locuzione che indica le modalit\u00e0 di selezione appunto di persone da assumere con contratto di lavoro all'interno di un ente pubblico o privato.\nIn psicologia del lavoro e delle organizzazioni, specialmente nel campo delle risorse umane, \u00e8 la funzione che si occupa del reperimento, delle selezione e dell'inserimento in azienda dei nuovi dipendenti.\nStoria.\nL'introduzione della ricerca e selezione del personale nasce in ambito militare. Il primo documento tracciabile di Referral (azione di segnalazione e/o indirizzamento di qualcuno verso un'attivit\u00e0, ottenendo un vantaggio, dal rapporto di beneficio procurato) nella storia del . Il decreto promette 300 sesterzi al soldato che introdurr\u00e0 una nuova leva nell'esercito Romano. Una ricompensa generosa, calcolata un terzo del guadagno annuale di un soldato. \nDescrizione.\nCaratteristiche.\nLa selezione del personale \u00e8 quel processo attuato dalla funzione risorse umane, finalizzata all'inserimento delle persone in azienda. \u00c8 l'insieme delle attivit\u00e0 organizzative che hanno come scopo la scelta delle persone che, compatibilmente con le necessit\u00e0 di un'azienda o altra attivit\u00e0 lavorativa, devono ricoprire specifici ruoli o svolgere determinati lavori. Questo implica che il soggetto deve essere in possesso di determinate competenze, quindi conoscenze, capacit\u00e0, abilit\u00e0 e attitudine per avvicinarsi il pi\u00f9 possibile al profilo ricercato per quella posizione lavorativa.\n\u00c8 un fenomeno che spesso implica risvolti di natura:\nLa selezione del personale svolge almeno quattro funzioni:\nLa selezione del personale ha anche un'altra funzione che \u00e8 quella di comunicare una certa immagine dell'organizzazione ai candidati, ma anche negoziare i termini del contratto di lavoro.. Sempre pi\u00f9 spesso la ricerca e selezione del personale \u00e8 esternalizzata ad aziende esterne specializzate che si appoggiano in prima istanza sui molti motori di ricerca del lavoro esistenti sul web.\nModalit\u00e0.\nLa quantit\u00e0 e la qualit\u00e0 delle risorse da ricercare dovrebbero derivare principalmente dal processo di pianificazione del personale, in base alle caratteristiche delle posizioni da ricoprire. Il processo di ricerca e selezione relativo alle posizioni di livello dirigenziale \u00e8 denominato \"Executive search\".\nI mezzi pi\u00f9 comunemente utilizzati per la ricerca sono:\nLa selezione avviene in linea di massima tramite l'analisi dei curriculum o di lettere di colloquio diretto, i colloqui con il responsabile della selezione (che pu\u00f2 essere anche esterno), ed il colloquio finale con il responsabile di linea interessato alla nuova risorsa.\nLa ricerca del personale adatto pu\u00f2 richiedere anche un periodo molto lungo, per cui \u00e8 bene partire il prima possibile quando la necessit\u00e0 \u00e8 appurata. La facilit\u00e0 o meno di trovare le risorse ricercate dipende infatti dal mercato del lavoro in quel momento, dalla specificit\u00e0 delle caratteristiche richieste e dalla notoriet\u00e0/attrattivit\u00e0 dell'azienda richiedente..\nLa selezione del personale \u00e8 una funzione rilevante, in quanto \u00e8 quella che determina la qualit\u00e0 delle persone che vengono immesse in azienda, e quindi alla fine la qualit\u00e0 stessa delle \"risorse umane\" di un'azienda.\nLa selezione del personale \u00e8 un'esigenza che scaturisce da una corretta gestione aziendale. L'incremento della produttivit\u00e0 porta alla creazione di nuove figure necessarie per sostenere la crescita o l'aumento di beneficio in un'impresa. Il processo di selezione \u00e8 fondamentale per lo sviluppo economico dell'organizzazione poich\u00e9 \"l'efficienza e la potenzialit\u00e0 delle aziende dipende in larga misura dell'attenta selezione dei collaboratori\".\nLe fasi del processo.\nIl processo di selezione si articola in una serie di fasi coordinate e si esplica mediante l'utilizzazione di vari strumenti.\nNella forma pi\u00f9 generale, questo processo comprende tre momenti principali:\nTale processo viene normalmente proceduto da una attenta e dettagliata analisi di posizione in cui vengono definiti i contenuti e i requisiti della mansioni. Essa si articola in due principali momenti:\nLa ricerca.\nCon il termine reclutamento si intende la fase iniziale del processo di selezione che ha come obiettivo la ricerca organizzata di candidati tra i quali scegliere la persona da inserire nel contesto organizzativo.\nLa raccolta delle candidature avviene da due tipi di fonti:\nTerminata la raccolta delle candidature potenzialmente interessanti, si passa ad una fase di \"pre-screening\" condotto attraverso l'esame di curricula e dei questionari di dati biografici. Il reclutamento si conclude per lo pi\u00f9 invitando i soggetti ad un primo contatto diretto con l'organizzazione, dopo il quale sar\u00e0 decisa la loro idoneit\u00e0 per la fase di valutazione.\nLa valutazione.\nL'obiettivo valutazione dei candidati al fine di decidere in merito ad un eventuale inserimento lavorativo.\nIn questa fase le organizzazioni si avvalgono di numerose tecnologie, tra cui:\n\u00c8 possibile suddividere i test e i questionari in gruppi ampi e differenziati:\n1a. Test psicologici: consiste essenzialmente in una misura obbiettiva e standardizzata di un campione di comportamento.\nCon esso si intende una procedura tramite la quale viene presentato al soggetto una serie di item capaci di suscitare risposte\nquantificabili e interpretabili sulla base di criteri specifici. Essi si dividono in:\n1b. Test cognitivi:\n1c. Test non cognitivi:\n2. \"Assessment center\": \u00e8 una metodologia di valutazione di una persona all'interno di una attivit\u00e0 di gruppo, che ha come scopo la rilevazione delle caratteristiche comportamentali e delle qualit\u00e0 individuali che una persona deve possedere per ricoprire ruoli in una determinata organizzazione.\nEssa \u00e8 suddiviso in fasi:\n3. \"Cross Media Assessment\": \u00e8 un processo di valutazione, in Italia ancora poco utilizzato, che prevede l'uso di strumenti web fondati sulla relazione, l'autodiagnosi, l'osservazione e l'inferenza. La combinazione di differenti prove e la possibilit\u00e0 di compararne i risultati assicurano il rigore metodologico su cui si fonda l\"'assessment center\".\n4. Colloquio/intervista individuale:\nConsiste in uno scambio di informazione faccia a faccia tra un rappresentante di un'organizzazione ed un candidato.\nPu\u00f2 essere di diversi tipi:\nL'inserimento.\nSi tratta dell'ultima fase del processo di selezione in cui avviene l'inserimento nel contesto organizzativo del candidato risultato pi\u00f9 idoneo, in seguito alla valutazione, a ricoprire la posizione in oggetto.\n\u00c8 un momento molto delicato sia per l'organizzazione sia per l'individuo coinvolto. Pu\u00f2 capitare che dopo un primo periodo di inserimento il neo assunto decida di non confermare l'assunzione. Va dunque posta molta attenzione alle dinamiche che possono venirsi a determinare in questa fase; l'organizzazione deve provvedere all'inserimento e all'integrazione dei propri membri attraverso percorsi formativi, che permettano la trasmissione di regole di convivenza, di conoscenze, di competenze e di rispetto del ruolo di ciascuno, e di affiancamento che consentano agli individui di comprendere credenze, valori e regole del contesto organizzativo in cui si trovano a operare.\nI processi di orientamento e formazione non vanno limitati alla fase che precede l'ingresso nel mondo del lavoro ma devono essere estesi all'intero percorso lavorativo dell'individuo. Il ruolo formativo dell'azienda risulter\u00e0 tanto pi\u00f9 efficace se riuscir\u00e0 a creare per i propri individui le condizioni ottimali per apprendere, migliorare e cambiare.\nPossibili errori del processo di selezione sono o l'accettazione di un candidato che in realt\u00e0 non possiede i requisiti richiesti (falso positivo), o il rifiuto di un candidato che possiede i requisiti richiesti (falso negativo)."}
{"id": "1413952", "revid": "767487", "url": "https://it.wikipedia.org/wiki?curid=1413952", "title": "Chiochi\u0219", "text": "Chiochi\u0219 (in ungherese \"K\u00e9kes\", in tedesco \"Blaudorf\") \u00e8 un comune della Romania di 3.324 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 10 villaggi: Apatiu, Bozie\u0219, Buza C\u0103tun, Che\u021biu, Chiochi\u0219, Jimbor, Manic, S\u00eennicoar\u0103, Strugureni, \u021aentea."}
{"id": "1413953", "revid": "106844264", "url": "https://it.wikipedia.org/wiki?curid=1413953", "title": "Sentenza di Pilato", "text": "La Sentenza di Pilato \u00e8 un apocrifo del Nuovo Testamento facente parte del Ciclo di Pilato. L'attribuzione pseudoepigrafa \u00e8 a Ponzio Pilato, prefetto della Giudea (26-36) implicato nel processo di Ges\u00f9.\nIl testo ci \u00e8 pervenuto in italiano corrotto ed \u00e8 conservato a Simancas, in Spagna. Prima della narrazione in prima persona di Pilato \u00e8 presente una premessa affermante che il documento in ebraico era stato trovato a L'Aquila in Abruzzo. Verosimilmente si tratta di un falso del XVII secolo.\nNella \"Sentenza\" Pilato giudica e condanna a morte Ges\u00f9 Nazareno. Diversamente dagli altri scritti del Ciclo di Pilato il testo non discolpa il prefetto n\u00e9 fa ricadere la responsabilit\u00e0 sul popolo ebraico."}
{"id": "1413954", "revid": "287204", "url": "https://it.wikipedia.org/wiki?curid=1413954", "title": "Chiochis", "text": ""}
{"id": "1413956", "revid": "767487", "url": "https://it.wikipedia.org/wiki?curid=1413956", "title": "Angeli armati", "text": "Angeli armati (\"Men with Guns\") \u00e8 un film del 1997 diretto da John Sayles. \u00c8 una pellicola di denuncia contro la violenza sui deboli nei paesi del terzo mondo.\nTrama.\nAmbientato in un immaginario paese del terzo mondo (che non si fa molta fatica a individuare nel Sudamerica), il vecchio medico Dottor Fuentes, che da anni partecipa con un movimento per la formazione di personale medico a favore dei poveri, viene a sapere che molti dei suoi allievi inviati nelle zone pi\u00f9 depresse del paese sono stati uccisi o sono in serio pericolo. Decisosi di andare alla loro ricerca, ben presto apprender\u00e0 con sgomento e dolore un mondo di violenza e orrore contro le popolazioni indigene perpetrato da quelli che gli stessi indigeni chiamano solo con l'appellativo di \"uomini con le armi\". Costoro arrivano armati e numerosi nei villaggi, e li mettono a ferro e fuoco uccidendone e torturandone gli abitanti.\nLungo il suo drammatico viaggio, incontrer\u00e0 diversi personaggi tutti in qualche modo emarginati, che diventeranno l'uno dopo l'altro suoi compagni di viaggio: il prete Padre Portillo, Graciela, una ragazza diventata muta dopo aver subito il trauma del suo rapimento, Conejo, un ragazzo di strada che vive di furti e Domingo, un disertore di un gruppo paramilitare.\nInsieme a loro, il vecchio medico si dirige nel leggendario villaggio di \"Cerca del Ciel\", dove trover\u00e0 un poco di pace, prima di morire."}
{"id": "1413960", "revid": "767487", "url": "https://it.wikipedia.org/wiki?curid=1413960", "title": "Chiuza", "text": "Chiuza (in ungherese \"K\u00f6z\u00e9pfalva\", in tedesco \"Mitteldorf\") \u00e8 un comune della Romania di 2.288 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 4 villaggi: Chiuza, Mire\u0219, Piatra, S\u0103sarm."}
{"id": "1413961", "revid": "767487", "url": "https://it.wikipedia.org/wiki?curid=1413961", "title": "Celso Ayala", "text": "Carriera.\nFu un giocatore chiave nella linea difensiva della Nazionale di calcio paraguaiana degli anni novanta, insieme a Francisco Arce, terzino destro, e Carlos Gamarra, altro centrale difensivo."}
{"id": "1413967", "revid": "547992", "url": "https://it.wikipedia.org/wiki?curid=1413967", "title": "Alessandro I Bala", "text": "Biografia.\nBala era nativo di Smirne e di umili origini, ma assai presto, grazie alla sua amicizia con il re di Pergamo, riusc\u00ec a conquistarsi un piccolo potentato in Cilicia. Somigliando fisicamente al re siro Antioco IV, inizi\u00f2 a dichiarare di essere un suo figlio illegittimo e, in ci\u00f2 incoraggiato da Attalo II, re di Pergamo, e dall'ex-ministro siro Eracleide, a presentarsi come legittimo erede al trono, dopo che Antioco V, il figlio di Antioco IV, era stato ucciso nel 162 a.C. da suo cugino Demetrio. Anche se molti storici antichi, come Tito Livio e Giuseppe Flavio, presentano le pretese dinastiche di Bala come fondate, quelli moderni sono sul punto pi\u00f9 scettici; certo \u00e8 che coloro che a suo tempo lo supportavano avevano per movente l'inimicizia verso il re seleucide Demetrio, che era ostile a Pergamo e all'Egitto e aveva abbattuto il dominio sulla citt\u00e0 di Babilonia di Timarco, fratello di Eracleide.\nNel 153 a.C., accompagnato da Laodice (una presunta figlia di Antioco IV), Bala, che aveva assunto il nome di Alessandro, si rec\u00f2 a Roma per chiedere il riconoscimento dei suoi diritti al trono di Siria. Secondo Polibio, fu soprattutto l'oro di Eracleide che convinse il Senato romano a schierarsi con lui. Sempre Eracleide reclut\u00f2 ad Efeso un esercito di mercenari, col quale Alessandro Bala sbarc\u00f2 a Tolemaide e si fece acclamare re, iniziando la prima di una lunga serie di guerre civili. Ottenne prontamente il riconoscimento da parte di Attalo II, re di Pergamo, Ariarate IV, re di Cappadocia, e da Tolomeo VI, re d'Egitto, e anche parte della popolazione, cui Demetrio era odioso, lo riconobbe come sovrano. Alessandro assegn\u00f2 inoltre il titolo di sommo sacerdote, di stratega e di \"amico\" a Gionata Maccabeo, leader di un'insurrezione ebraica contro il dominio siro. Nel luglio del 150 a.C. Demetrio Sotere fu sconfitto e ucciso in una battaglia nei pressi di Antiochia di Siria e un generale di Alessandro, Diodoto, riusc\u00ec a catturare la capitale.\nImpostosi con successo come re, Alessandro assunse il titolo di \"Epifane\", lo stesso del suo presunto padre Antioco IV. Spos\u00f2 la figlia di Tolomeo VI, Cleopatra Tea, da cui nel 147 a.C. ebbe Antioco. La grande influenza che il re d'Egitto assunse negli affari della Siria si pu\u00f2 riconoscere nel fatto che molte monete coniate sotto il regno di Alessandro presentano su una faccia l'aquila, simbolo dei Tolomei e non dei Seleucidi. Alessandro d'altro canto sembra conducesse una vita di sfarzo, disinteressandosi del governo del regno, che lasci\u00f2 interamente nelle mani di un suo favorito di nome Ammonio. Ci\u00f2 gli fece perdere progressivamente ogni sostegno interno ed esterno.\nNel 147 a.C. Demetrio, figlio del defunto re Demetrio Sotere, cerc\u00f2 di cogliere l'occasione per riprendersi il regno, partendo da Creta con una truppa di mercenari e iniziando una seconda guerra civile. Tolomeo VI radun\u00f2 a sua volta un esercito e risal\u00ec la costa verso la Siria, sostenendo di voler correre in soccorso del genero, ma di fatto occupando militarmente tutte le citt\u00e0 della Fenicia. Giunto a Seleucia di Pieira, Tolomeo, avendo subito un attentato da parte di Ammonio, il ministro di Alessandro, prese apertamente partito per Demetrio, entr\u00f2 ad Antiochia e annull\u00f2 il matrimonio tra sua figlia e Alessandro, promettendola invece a Demetrio. Non \u00e8 certo se l'attentato di Ammonio sia stato reale, ma \u00e8 presumibile che il re d'Egitto gi\u00e0 da tempo pianificava di sbarazzarsi dell'inetto genero, tanto pi\u00f9 che anche Roma e Pergamo si erano allontanati da lui. Gli eserciti di Demetrio e Tolomeo sconfissero i soldati di Alessandro Bala nella battaglia di Antiochia (145 a.C.). Alessandro fugg\u00ec presso un suo alleato, un sovrano dei Nabatei di nome Zabdiel (o Diocle), il quale per\u00f2 lo uccise e invi\u00f2 la sua testa ai vincitori. Tolomeo VI tenne per breve tempo anche la corona di Siria, ma mor\u00ec dopo poco tempo per le ferite riportate in battaglia e le guarnigioni egiziane che aveva lasciato nei territori occupati furono massacrate dalla popolazione. Demetrio II pot\u00e9 quindi insediarsi come unico re di Siria.\nAlessandro Bala lasci\u00f2 alla sua morte come erede un figlio, Antioco VI, che fu nominalmente re di Siria per qualche anno, mentre il potere fattuale era nelle mani di Diodoto, un ex-generale di Alessandro Bala, che alla fine si sbarazz\u00f2 di Antioco e si impose come re lui stesso, in opposizione a Demetrio II. Pi\u00f9 tardi si fece avanti anche un certo Alessandro Zabina, che, dichiarandosi erede di Bala e del re Antioco VII, tent\u00f2 a sua volta di salire al trono."}
{"id": "1413968", "revid": "159873", "url": "https://it.wikipedia.org/wiki?curid=1413968", "title": "Palazzo Medici (Pisa)", "text": "Palazzo Medici, gi\u00e0 \"Palazzo Appiano\", \u00e8 un palazzo di Pisa situato sul Lungarno Mediceo. Oggi \u00e8 sede della Prefettura. \nStoria.\nLe forme attuali del palazzo risalgono al Duecento, per questo era conosciuto anche come \"Palazzo \"Vecchio\"\", e venne edificato su costruzioni precedenti risalenti all'XI secolo. Vi abitarono gli Appiani, signori di Pisa dal 1392 al 1398, per venire poi acquistato dai Medici nel 1446, all'epoca di Piero il Gottoso; vi soggiorn\u00f2 spesso anche Lorenzo de' Medici, che veniva sulla costa toscana per curare la sua salute cagionevole, accompagnato dai suoi amici umanisti come Agnolo Poliziano. Carlo VIII di Francia, ospite di Piero il Fatuo nel 1494, risiedeva nel palazzo mentre la citt\u00e0 di Firenze si ribellava a Piero proprio per la troppo vile sudditanza al monarca straniero.\nNel 1871 il palazzo venne restaurato da Ranieri Simonelli su commissione di Vittoria Spinola, figlia di Vittorio Emanuele II e della \"Bella Rosina\", con la trasformazione dell'edificio medievale secondo lo stile gotico, sostituendo le antiche finestre nelle attuali bifore e trifore ed aggiungendo una torre merlata in cotto. Il palazzo fu residenza della moglie morganatica del Re d'Italia nel 1885 e, anni pi\u00f9 tardi, del giornalista Alessandro D'Ancona, primo direttore del quotidiano \"La Nazione\" di Firenze, nonch\u00e9 senatore e capo del movimento liberale toscano, che vi mor\u00ec nel 1914.\nStruttura.\nLa facciata mostra la copertura a pietra verrucana al pian terreno, dove si aprono delle bifore, mentre ai due piani superiori si notano i profili degli antichi piedritti e archi di scarico della struttura, che intervallano le eleganti trifore (al primo piano) e bifore (al secondo)."}
{"id": "1413970", "revid": "767487", "url": "https://it.wikipedia.org/wiki?curid=1413970", "title": "Ciceu-Giurge\u0219ti", "text": "Ciceu-Giurge\u0219ti \u00e8 un comune della Romania di 1.737 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Ciceu-Giurge\u0219ti e Dumbr\u0103veni."}
{"id": "1413973", "revid": "287204", "url": "https://it.wikipedia.org/wiki?curid=1413973", "title": "Ciceu-Giurgesti", "text": ""}
{"id": "1413975", "revid": "180972", "url": "https://it.wikipedia.org/wiki?curid=1413975", "title": "Editto di Saint-Germain", "text": ""}
{"id": "1413976", "revid": "767487", "url": "https://it.wikipedia.org/wiki?curid=1413976", "title": "Ciceu-Mih\u0103ie\u0219ti", "text": "Ciceu-Mih\u0103ie\u0219ti \u00e8 un comune della Romania di 1.392 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 3 villaggi: Ciceu-Corabia, Ciceu-Mih\u0103ie\u0219ti, Lele\u0219ti."}
{"id": "1413977", "revid": "287204", "url": "https://it.wikipedia.org/wiki?curid=1413977", "title": "Ciceu-Mihaiesti", "text": ""}
{"id": "1413982", "revid": "26601", "url": "https://it.wikipedia.org/wiki?curid=1413982", "title": "Sei Giorni", "text": ""}
{"id": "1413983", "revid": "1568601", "url": "https://it.wikipedia.org/wiki?curid=1413983", "title": "Phytophthora cambivora", "text": "Phytophthora cambivora \u00e8 un agente patogeno delle piante appartenente al phylum degli Oomycota che colpisce in particolare il castagno, su cui causa il cosiddetto mal dell'inchiostro."}
{"id": "1413984", "revid": "1543377", "url": "https://it.wikipedia.org/wiki?curid=1413984", "title": "Ebrei texani", "text": "Gli ebrei texani hanno fatto parte della storia del Texas da quando i primi esploratori europei (nella specie, lo spagnolo \u00c1lvar N\u00fa\u00f1ez Cabeza de Vaca) arrivarono nella regione nel 1528. Nel 1990 sono stati stimati circa 108\u00a0000 aderenti all'ebraismo in Texas . Calcoli pi\u00f9 recenti stabiliscono in 120\u00a0000 tale numero.\nStoria.\nGli abitanti spagnoli del Texas non accoglievano a braccia aperte gli ebrei riconoscibili come tali, ma essi vi andavano ugualmente. Jao de la Porta era con Jean Laffite a Galveston (Texas) nel 1816, e Maurice Henri era a Velasco verso la fine degli anni 1820. Ebrei combatterono negli eserciti della rivoluzione texana (1836), alcuni con James Fannin a Goliad, altri alla battaglia di San Jacinto. Il dottor Albert Levy divenne medico militare delle forze rivoluzionarie nel 1835, partecip\u00f2 alla presa di Bexar ed entr\u00f2 nella Marina del Texas l'anno successivo . Le prime famiglie erano costituite da ebrei conversi e sefarditi. Coloni successivi come la famiglia Simon, guidata da Alex Simon, arrivarono negli anni 1860 e contribuirono alla costruzione di monumenti come il Simon Theatre. B. Levinson, un capo della cittadinanza ebraico-texana, arriv\u00f2 nel 1861.\nLa stragrande maggioranza degli ebrei texani odierni \u00e8 costituita da ashkenaziti, discendenti di emigrati dall'Europa centro-orientale, le cui famiglie arrivarono in Texas dopo la Guerra civile americana.\nL'ebraismo organizzato nel Texas ebbe inizio a Galveston con l'istituzione del primo cimitero ebraico (1852). Nel 1856 le prime cerimonie ebraiche si praticavano nella casa di Isadore Dyer, che risiedeva a Galveston. Queste cerimonie avrebbero poi portato alla fondazione della prima e pi\u00f9 antica congregazione \u2014 facente capo all'ebraismo riformato \u2014 il Temple B'nai Israel (1868).\nLa prima sinagoga in Texas, Beth Israel, fu fondata a Houston nel 1859\u00a0da una congregazione ortodossa. Tuttavia, nel 1874\u00a0la congregazione scelse di cambiare la propria affiliazione passando al neonato movimento di riforma. Gli anni successivi furono accompagnati dalla diffusione dell'ebraismo in tutto il Texas. Il Temple Beth-El fu fondato a San Antonio, seguito dal Temple Emanu-El of Dallas nel 1875 e dal B'nai Abraham di Brenham (Texas) nel 1885. La Temple Beth-El \u00e8 nota come una delle congregazioni riformate pi\u00f9 \"moderniste\" a causa del sostegno che apertamente dichiara alla comunit\u00e0 ebraica \"LGBT\", mentre la B'nai Abraham, guidata tra gli altri dal rabbino Leon Toubin, \u00e8 la pi\u00f9 vecchia sinagoga di rito ebraico ortodosso esistente nello stato.\nTra il 1907\u00a0ed il 1914 oper\u00f2 un programma di re-insediamento \"(Galveston Movement)\" finalizzato a distogliere dalle affollate citt\u00e0 dell\"'East Coast\" gli ebrei in fuga dalla Russia e dall'Europa orientale. Diecimila immigranti ebrei passarono per il porto di Galveston in questo periodo, approssimativamente un terzo del numero di quanti emigrarono in Palestina nello stesso periodo ."}
{"id": "1413985", "revid": "1776051", "url": "https://it.wikipedia.org/wiki?curid=1413985", "title": "Co\u0219buc", "text": "Co\u0219buc, in passato \"Hordou\", (in ungherese \"Hord\u00f3\") \u00e8 un comune della Romania di 1.996 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune ha assunto il nome attuale in onore del poeta George Co\u0219buc (1866-1918), a cui ha dato i natali e del quale rimane la casa natale, trasformata in un museo a lui dedicato."}
{"id": "1413987", "revid": "339392", "url": "https://it.wikipedia.org/wiki?curid=1413987", "title": "Villa medicea di Fiesole", "text": ""}
{"id": "1413990", "revid": "45927", "url": "https://it.wikipedia.org/wiki?curid=1413990", "title": "Warwick Estevam Kerr", "text": ""}
{"id": "1413992", "revid": "767487", "url": "https://it.wikipedia.org/wiki?curid=1413992", "title": "Dumitra", "text": "Dumitra (in ungherese \"Nagydemeter\", in tedesco \"Mettersdorf\") \u00e8 un comune della Romania di 4.760 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 3 villaggi: Cepari, Dumitra, T\u0103rpiu."}
{"id": "1413995", "revid": "1005847", "url": "https://it.wikipedia.org/wiki?curid=1413995", "title": "Carmelo Francesco Salerno", "text": ""}
{"id": "1413997", "revid": "305308", "url": "https://it.wikipedia.org/wiki?curid=1413997", "title": "Distonia", "text": "La distonia \u00e8 una difficolt\u00e0 motoria dovuta ad atteggiamenti posturali del tutto involontari dell'individuo.La persona affetta da tale disturbo assume posizioni innaturali e le mantiene per tempi prolungati, oppure riesce a modificarle molto lentamente. La distonia rientra tra i disordini del movimento o discinesie.\nEpidemiologia.\nSono state effettuate stime che portano ad un'incidenza pari a 370 individui affetti, ogni milione di persone nel mondo, in Italia ne soffrono circa 20.000 persone, 300.000 negli USA.\nStoria.\nLe varie forme del disturbo sono state descritte nel tempo. Bernardino Ramazzini, nel 1713, aveva descritto nei suoi testi una prima forma di distonia. Sono state rinvenute tracce anche nei rapporti del servizio civile britannico e nel 1911 venne introdotto il termine distonia. Nel 1978, Donald Hunter descrisse circa cinquanta tipi di lavori che possono presentare forme tipiche di distonia.\nManifestazioni cliniche.\nSi osservano contrazioni muscolari e le posture assunte da chi \u00e8 affetto da tale disturbo sono spesso molto bizzarre, si possono trovare estensioni forzate oppure torsioni attorno ad una singola articolazione. Una buona parte dei pazienti manifesta inoltre tremore, in genere del capo o degli arti superiori. Talvolta i movimenti sono dolorosi e spasmodici, simili a crampi, a volte invece sono simili a mioclono e quindi non dolorosi. Possono colpire interi arti, il tronco, o solo le dita e il volto, essere continue o intermittenti.\nTipologia.\nLe distonie possono essere suddivise in quelle generalizzate (che riguardano tutto il corpo, pi\u00f9 rare e sono generalmente ad esordio precoce) e quelle focali che interessano un solo distretto corporeo e sono pi\u00f9 comuni in generale, tipicamente ad esordio adulto: esempi sono la distonia cervicale (precedentemente chiamata torcicollo spasmodico) che interessa il collo, il crampo dello scrivano l'arto superiore, il blefarospasmo i muscoli extraoculari. Alcuni parlano anche di distonie segmentali, multifocali, ecc.\nTra le forme genetiche, alcune sono:\nPer \"distonie miocloniche\" in campo medico, si intendono diversi tipi di sindrome \"distonia-plus\", un insieme di manifestazioni di tipo ereditario a carattere dominante che comportano disfunzioni del movimento, che si manifesta in varie patologie.\nMolte sono le patologie in cui si pu\u00f2 ritrovare tale forme di distonia:\nAltre suddivisioni.\nSi distingue anche tra diverse tipologie a seconda del muscolo, e queste distonie possono essere anche sintomi delle distonie genetiche e generalizzate:\nTra le distonie generalizzate, in genere ereditarie, si distingue fra:\nLe distonie secondarie si dividono invece in:\nLe distonie si ritrovano nella malattia di Parkinson, nei parkinsonismi, a volte anche assieme al tremore essenziale e nella sclerosi multipla.\nClassificazione generale attuale.\nLa classificazione attuale generale della distonia \u00e8 stata rivista come segue:\nEziologia.\nLa distonia \u00e8 una manifestazione clinica che pu\u00f2 essere indotta da varie cause. Quando la causa \u00e8 sconosciuta, si parla di forme idiopatiche (in genere ad esordio adulto e comunque le pi\u00f9 frequenti). Il disturbo pu\u00f2 avere carattere familiare, ma solo raramente \u00e8 ereditario (quando dovuto a mutazioni di alcuni geni). La forma genetica pi\u00f9 frequente tra forme ad esordio precoce \u00e8 dovuta a mutazione del gene TOR1A (DYT1). Ci sono anche cause cosiddette secondarie: per esempio, alcuni farmaci possono provocare distonia fra vari altri effetti collaterali.\nTerapie.\nAlcune forme generalizzate di distonia possono ottenere beneficio da terapie a base di dopamina, anticolinergici, benzodiazepine, baclofene e anticonvulsivanti. Nelle forme focali la terapia di prima scelta \u00e8 l'iniezione locale di tossina botulinica.\nPer alcuni casi \u00e8 indicata la stimolazione cerebrale profonda del globo pallido o l'intervento chirurgico."}
{"id": "1414000", "revid": "112918090", "url": "https://it.wikipedia.org/wiki?curid=1414000", "title": "Porto di Carbonifera", "text": "Il porto di Carbonifera \u00e8 il porto turistico situato nell'omonima localit\u00e0 del golfo di Follonica, ai limiti meridionali del territorio comunale di Piombino e della provincia di Livorno.\nCaratteristiche.\nL'approdo turistico, segnalato da una coppia di fari, \u00e8 caratterizzato da bassi fondali ed \u00e8 fruibile soltanto da piccole imbarcazioni di lunghezza non superiore ai 7 metri. In totale, vi sono circa 150 posti barca. L'ingresso e l'uscita possono risultare estremamente difficoltosi con forti venti meridionali."}
{"id": "1414002", "revid": "585241", "url": "https://it.wikipedia.org/wiki?curid=1414002", "title": "Street baller", "text": ""}
{"id": "1414003", "revid": "767487", "url": "https://it.wikipedia.org/wiki?curid=1414003", "title": "Dumitri\u021ba", "text": "Dumitri\u021ba \u00e8 un comune della Romania di 2.938 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 3 villaggi: Budacu de Sus, Dumitri\u021ba, Ragla."}
{"id": "1414004", "revid": "287204", "url": "https://it.wikipedia.org/wiki?curid=1414004", "title": "Dumitrita", "text": ""}
{"id": "1414005", "revid": "729019", "url": "https://it.wikipedia.org/wiki?curid=1414005", "title": "Disturbi del movimento", "text": "Per disturbi del movimento si intendono, in campo medico, tutte quelle malfunzioni della muscolatura volontaria dell'individuo. Le cause sono per la maggior parte neurologiche, quali danni al cervello, al cervelletto e ai gangli della base.\nSono di solito suddivisi in due forme completamente opposte:\nCi\u00f2 che \u00e8 invece comune in tutti e due i casi sopra specificati \u00e8 il mantenimento della forza muscolare.\nMovimenti involontari.\nIl grande capitolo dei \"movimenti involontari\" comprende le malattie del sistema extrapiramidale, un vasto spettro clinico in cui si distinguono due principali famiglie:\nNel loro insieme queste malattie hanno come substrato alterazioni di varia natura dei cosiddetti \"gangli della base\", cio\u00e8 quel complesso insieme di nuclei encefalici che sono fondamentali per il controllo dei movimenti.\nEziologia.\nLa quasi totalit\u00e0 dei casi studiati dalla medicina, riguardo ai disturbi motori, viene originato da una funzione errata del circuito dei gangli basali e, di fatto, essi possono venire riscontrati attraverso ogni meccanismo patogenetico.\nCause frequenti dei disturbi del movimento sono:\nSemeiologia.\nDal punto di vista della semeiotica le manifestazioni motorie si possono distinguere in:"}
{"id": "1414008", "revid": "767487", "url": "https://it.wikipedia.org/wiki?curid=1414008", "title": "Feldru", "text": "Feldru (in ungherese \"Ny\u00edrmez\u0151 \", in tedesco \"Waltersdorf\") \u00e8 un comune della Romania di 7.712 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Feldru e Nepos."}
{"id": "1414022", "revid": "984922", "url": "https://it.wikipedia.org/wiki?curid=1414022", "title": "Porto di San Vincenzo", "text": "Il porto di San Vincenzo \u00e8 il porto dell'omonima localit\u00e0 balneare della provincia di Livorno.\nCaratteristiche.\nIl porto turistico, \u00e8 situato tra il mar Ligure e il mar Tirreno (tale confine \u00e8 tradizionalmente indicato molto pi\u00f9 a nord: infatti si suole parlare di mar Tirreno e costa tirrenica per tutta la costa toscana), si trova nei pressi della torre pisana di origini medievali, inoltre la sua ubicazione \u00e8 ideale per chi vuole fare base per le isole dall'arcipelago toscano e la Corsica.\nIl nuovo porto turistico \u00e8 provvisto di 8 banchine galleggianti dotate di finger e da una darsena con trappe per imbarcazioni pi\u00f9 grandi, per un totale di 283 posti barca.\nI fondali sono di media profondit\u00e0, dai 3 ai 4,5 metri, in tutto il bacino e consentono l'ingresso alle imbarcazioni fino a 27 metri di lunghezza;\nTra i servizi presenti nell'area portuale vi sono un punto per il bunkeraggio e il rifornimento di carburante, e un cantiere nautico di nuova costruzione con la possibilit\u00e0 di effettuare riparazioni agli scafi in vetroresina.\nIl porto turistico del paese \u00e8 stato notevolmente ampliato negli ultimi anni, con l'obiettivo di farlo diventare uno dei pi\u00f9 importanti della zona; i lavori iniziati nel 2005, su progetto degli studi romani Capolei Cavalli, dovevano terminare entro il 2009 ma, a causa di varie controversie legislative, il termine dei lavori \u00e8 stato prorogato al 31 maggio 2010.\nIl 13 giugno 2010 \u00e8 stato inaugurato. Il progetto \u00e8 stato redatto per le opere marittime dalla Modimar mentre per le opere architettoniche dallo studio Capolei Cavalli di Roma.\nIn virt\u00f9 di tale progetto, e della frenetica espansione edilizia degli ultimi anni, l'amministrazione comunale ha ricevuto sia nel 2006 che nel 2007 la bandiera nera da Legambiente."}
{"id": "1414023", "revid": "125821636", "url": "https://it.wikipedia.org/wiki?curid=1414023", "title": "Simona Patitucci", "text": "Biografia.\nDebutta bambina nel film di Marcello Aliprandi \"Un sussurro nel buio\" e contemporaneamente inizia a lavorare nel doppiaggio. Si diploma presso la MaryMount International School Of Rome, abbinando dei corsi estivi sull'interpretazione del repertorio di George Gershwin e Cole Porter tenuti da Michael Tilson Thomas presso la Juilliard School Of Music di New York. \nHa partecipato a numerosi spettacoli teatrali, quasi esclusivamente musicali; tra di essi: \"Le ragazze di lisistrata\", per la regia di Antonio Calenda, la versione tedesca del musical \"Cats\", diretto da Trevor Nunn, allestita ad Amburgo, nella quale interpretava il ruolo di Grizabella. Al rientro in patria oltre a interpretare il serial TV per Rai 1 \"\u00c8 proibito ballare\", prodotto da Pupi Avati, entra a far parte della compagnia del Teatro Sistina.\nCon la ditta Garinei e Giovannini interpreta: \"I sette re di Roma\" di Luigi Magni, con Gigi Proietti, \"Foto di gruppo con gatto\", con Gino Bramieri, Gianfranco Jannuzzo e Marisa Merlini, e \"Gli uomini sono tutti bambini\" con Gianfranco D'Angelo. Inizia poi un sodalizio con la Compagnia Della Luna di Vincenzo Cerami e Nicola Piovani, della quale interpreta praticamente tutto il repertorio teatrale, dalle \"Cantate del fiore e del buffo\", al \"Signor Novecento\", \"Romanzo musicale\", \"Concerto, fotogramma\" fino a \"Canti di scena\", spettacolo poi replicato per cinque stagioni.\nTorna al Sistina nel 2002, sempre diretta da Pietro Garinei nel musical \"I figli della lupa\" nel quale ha recitato il ruolo di Rea Silvia, accanto a Valeria Moriconi. Nel 2003 interpretando il ruolo della Volpe fa parte del cast originale del musical \"Pinocchio\" con le musiche dei Pooh e la regia di Saverio Marconi. Interpreta il ruolo di Mrs. Corry nella prima versione italiana del musical \"Mary Poppins\" diretto da Federico Bellone.\nAll'attivit\u00e0 teatrale abbina un'intensa attivit\u00e0 televisiva, che culmina con la sua partecipazione per tre anni consecutivi in qualit\u00e0 di ospite fissa del programma di Paolo Limiti \"Ci vediamo in TV\" trasmesso su Rai 2. Si avvicina al mondo dell'operetta grazie al Festival dell'Operetta di Trieste per il quale interpreta nel ruolo di Lady Jane nell'operetta \"Rose Marie\" nel 1999; proseguendo al Festival dell'Operetta di Sassari nel 2000, interpretando Tut\u00f9 ne \"La danza delle libellule\", e, diretta da Don Lurio, si cimenta nel ruolo di Gioseffa. Si occupa anche di traduzioni ed adattamenti di numerosi film e serie televisive."}
{"id": "1414024", "revid": "99280", "url": "https://it.wikipedia.org/wiki?curid=1414024", "title": "Palazzo Toscanelli", "text": "Palazzo Lanfranchi, poi Toscanelli, \u00e8 un palazzo storico di Pisa, situato sul Lungarno Mediceo.\nFu la residenza dei Lanfranchi almeno nella prima met\u00e0 del Cinquecento, prima dell'omonimo Palazzo sulla riva sinistra dell'Arno in lungarno Galilei. Nel XIX secolo divenne propriet\u00e0 della famiglia Toscanelli, con il suo esponente Giuseppe. \nDal 1913 l\u2019edificio \u00e8 sede dell\u2019Archivio di Stato di Pisa, con la sua ricchissima documentazione sulla storia medievale della citt\u00e0 e del suo territorio.\nStoria.\nNel 1505 Bartolomeo Lanfranchi acquist\u00f2 una domus di cinque piani con loggia, pozzo e pertinenze posta sul Lungarno. Il Palazzo fu quindi realizzato nella prima met\u00e0 del Cinquecento, e precede il Palazzo Lanfranchi.\nLa prima ristrutturazione avvenne nel 1560 per opera dell\u2019architetto Giovan Battista Cervelliera, ma fu nel 1576 che Albizzo e Giovanni Lanfranchi rifecero un nuovo sontuoso palazzo con un nuovo fronte rivolto verso il fiume.\nLa soluzione ideata in questo periodo da Francesco Mosca, detto Meschino, diede un aspetto \"moderno\" alla facciata: con due cantonali laterali lavorati a bugnato sviluppati per tutta l\u2019altezza e l\u2019uso di differenti materiali lapidei.\nLe sue forme attuali risalgono al XIX secolo, quando venne ristrutturato su iniziativa di Alessandro Gherardesca. \nNel 1827 fu quindi acquistato dai Toscanelli, famiglia di costruttori della emergente borghesia. L\u2019intervento di restauro ottocentesco dell\u2019architetto Alessandro Gherardesca, sostitu\u00ec le incorniciature in arenaria con lastre di marmo in stile neoclassico, oggi non pi\u00f9 visibili. Il palazzo fu rinnovato nelle strutture interne e divenne sontuosa dimora di Giovan Battista Toscanelli e di sua moglie Angiola Cipriani. \nSono ancora visibili gli affreschi sui soffitti di Nicola Cianfanelli, Gaspero Martellini e Annibale Gatti con scene raffiguranti Byron e la poesia, L\u2019apoteosi di Galileo e L\u2019apoteosi di Michelangelo. A quest\u2019ultimo artista \u00e8 stato attribuito \u2013 senza alcun riscontro certo \u2013 il progetto dell\u2019edificio. Nel Palazzo Toscanelli si trovava originariamente la scultura del Tribolo raffigurante un\u2019Arpia a cavallo di un rospo, conservata nelle collezioni di Palazzo Blu. \nStoricamente il palazzo \u00e8 famoso anche per il soggiorno di Lord Byron, a cavallo tra il 1821 e il 1822. In seguito, il poeta inglese si trasfer\u00ec ad Albaro, nei pressi di Genova; da l\u00ec poi, il 16 luglio 1823, part\u00ec per la Grecia, dove trov\u00f2 la morte.\nArchivio di Stato di Pisa.\nL'Archivio di Stato di Pisa venne istituito il 22 febbraio 1860 dal Governo Provvisorio Toscano. Ebbe come prima collocazione il palazzo sopra le Logge di Banchi, inaugurata il 4 giugno del 1865 e oggi utilizzata come sede sussidiaria.\nIl nucleo originale della collezione comprendeva documenti provenienti dagli archivi della Repubblica Pisana, da quelli del Comune di Pisa nel periodo di dominazione fiorentina, da quelli del periodo granducale, nonch\u00e9 dai depositi degli Ospedali Riuniti, dell'Opera della Primaziale, della Pia Casa della Misericordia e dei Cavalieri di Santo Stefano. \u00c8 stata successivamente arricchita dagli archivi provenienti dai monasteri pisani e dalle donazioni di privati appartenenti a nobili famiglie toscane.\nIl patrimonio comprende documenti a partire dall'VIII secolo, raccolti in pi\u00f9 di 130 inventari."}
{"id": "1414028", "revid": "2014155", "url": "https://it.wikipedia.org/wiki?curid=1414028", "title": "Federico G\u00fcnther di Schwarzburg-Rudolstadt", "text": "Biografia.\nFederico G\u00fcnther era il secondo figlio del principe Luigi Federico II e di sua moglie, la langravia Carolina Luisa di Assia-Homburg (1771-1854). Suo nonno, Federico Carlo era morto sette settimane prima della sua nascita, e per questo Federico G\u00fcnther, dalla nascita, divenne principe ereditario. Suo padre mor\u00ec il 28 aprile 1807 quando Federico aveva appena quattordici anni e perci\u00f2 venne affiancato da sua madre Carolina Luisa in qualit\u00e0 di reggente sino a quando non raggiunse i ventuno anni di et\u00e0 ed il 6 novembre 1814 assunse il controllo del principato. Il suo regno dur\u00f2 per un arco di tempo di sessant'anni. Nel 1810 venne inviato col fratello minore Alberto a studiare a Ginevra per un anno.\nAlla sua ascesa al trono, nel 1807, il principato di Schwarzburg-Rudolstadt era uno stato membro della Confederazione del Reno. Questa venne sciolta nel 1813 e il trattato di Parigi del 30 maggio 1814 dichiarava la sovranit\u00e0 e l'indipendenza degli stati della confederazione. Nel medesimo periodo Federico Gunther fece le proprie prime esperienze militari affiancando lo zio Filippo d'Assia-Homburg sul campo di battaglia contro la Francia. Nel 1815 ader\u00ec insieme a molti altri stati tedeschi alla Confederazione Germanica, e nel 1816 introdusse nel principato una dieta.\nGli ultimi anni del suo regno videro la guerra austro-prussiana del 1866, nella quale il principato di Schwarzburg-Rudolstadt si mantenne neutrale, aderendo alla Confederazione Germanica del Nord solo al termine del conflitto.\nA seguito della sua morte, avvenuta nel castello di Heidecksburg nel 1867, gli succedette il fratello, il principe Alberto dal momento che la moglie ed il suo unico figlio legittimo gli erano premorti.\nFederico G\u00fcnther ebbe un altro figlio Sizzo di Leutenberg, nato per\u00f2 da un matrimonio morganatico.\nMatrimoni ed eredi.\nIl principe Federico G\u00fcnther si spos\u00f2 tre volte. La sua prima moglie fu la principessa Augusta di Anhalt-Dessau (1793-1854) che spos\u00f2 il 15 aprile 1816 a Dessau e da cui ebbe tre figli: \nSi spos\u00f2 una seconda volta con la contessa Helene von Reina (1835-1860) il 7 agosto 1855 a Dresda. Questo fu un matrimonio morganatico e gli eredi nati furono nominati principi e principesse di Leutenberg:\nIl suo terzo matrimonio fu con Marie Schultze (1840-1909) che spos\u00f2 a Schwarzburg il 24 settembre 1861. Anche questo matrimonio fu morganatico, ma nel 1864 egli riserv\u00f2 il titolo di contessa di Brockenburg per la moglie. Dal matrimonio non nacquero eredi.\nIl principe ebbe inoltre una relazione extraconiugale con Friederike Thowart (1820-1884), dalla quale nacquero i seguenti figli:"}
{"id": "1414029", "revid": "174925", "url": "https://it.wikipedia.org/wiki?curid=1414029", "title": "Linea di emissione", "text": ""}
{"id": "1414031", "revid": "1498232", "url": "https://it.wikipedia.org/wiki?curid=1414031", "title": "Fernando Proce", "text": "Biografia.\nA soli 10 anni conduce un programma per bambini in una radio locale, a 15 anni organizza e presenta spettacoli di cantanti emergenti. Dopo una breve esperienza nelle emittenti locali, approda a RTL 102.5, emittente radiofonica nazionale nel 1991, dove rimane fino al 2000, anno in cui si trasferisce a Radio 105, per poi rientrare a RTL.\n\u00c8 stato il conduttore del programma televisivo \"Sexy Boxy\" trasmesso dal canale privato Odeon TV per una sola edizione.\nFino alla fine del 2008 ha condotto \"La famiglia\", programma in onda dal luned\u00ec al venerd\u00ec dalle 9 alle 11 su RTL 102.5, in coppia con Jennifer Pressman. Tra il 2007 e il 2008 ha condotto un programma promozionale di giochi d'azzardo su una televisione satellitare, VIP.tv divenuta poi stravinci.it.\nNella puntata del 31 dicembre 2008 de \"La famiglia\" annuncia di lasciare RTL 102.5 e la conduzione del programma. Dal 2009 viene rimpiazzato da Fabrizio Ferrari, viene cos\u00ec a formarsi un trio inedito alla conduzione del programma mattutino di RTL 102.5: Fabrizio Ferrari, Jennifer Pressman e Silvia Annichiarico.\nNella puntata del 9 aprile 2009 interviene a sorpresa allo Lo zoo di 105 e annuncia il suo definitivo addio a RTL 102.5 e il passaggio a Radio Monte Carlo.\nDopo aver passato il mese di maggio 2009 intervenendo nei vari programmi del palinsesto di Radio Monte Carlo, il 1\u00ba giugno 2009 dal Principato di Monaco inizia il nuovo programma \"In tempo reale\" condotto assieme a Max Venegoni.\n\u013d11 marzo 2010 annunci\u00f2 su Facebook l'intenzione di lasciare Radio Monte Carlo. \nIl 24 maggio lancia il brand Salentuosi, un progetto di comunicazione integrato che comprende: il Magazine Salentuosi, Radio Salentuosi-La Radio Sale e, successivamente, Radio Movida Gallipoli.\nIl 17 luglio 2010, su un post su Facebook Proce annunci\u00f2 il suo imminente rientro a RTL 102.5.\nIl 27 luglio 2010 si aggiudica il Premio Kallistos, assegnato dall'Amministrazione comunale di Alliste (LE), nella categoria \u201cvoci dal Salento\u201d.\nDopo aver passato il mese di agosto 2010 in collegamento da Radio Salentuosi con RTL 102.5, il 30 agosto riprende a trasmettere dalle frequenze dell'ammiraglia con il programma \"La famiglia gi\u00f9 al nord\" assieme a Jennifer Pressman, Sara Ventura e in collegamento con Silvia Annichiarico e Franco Neri. Rimarr\u00e0 alla conduzione del programma fino al 15 dicembre 2018, giorno in cui sembra esserci nuovamente una rottura con RTL. Prendono il suo posto nella trasmissione Paolo Cavallone e Marco Falivelli. \nHa partecipato al Festivalbar con il brano \"Love is everything\" e ha realizzato un album con il chitarrista Maurizio Solieri.\nHa scritto un romanzo - \"Niente di nuovo\" - e, con Daniela Preite, ha pubblicato il libro \u201cAnima &amp; Successo \u2013 Il Segreto per risalire; gi\u00f9 al Nord\u201d. \nNella sua carriera ha conquistato un Telegatto speciale come \"pi\u00f9 bella voce della radiofonia italiana e un Dance Award come migliore dj animatore italiano\". Il 21 settembre 2013 riceve il premio \"Cuffie d'Oro\" nella categoria \"Voce Energy T.I. Lui\"; il 4 settembre 2014 riceve il premio \"Cuffie d'Oro\" nella categoria \"Celebrity of the Year - Memorial Lelio Luttazzi\"; il 3 dicembre 2016 riceve il premio \"Cuffie d'oro\" per il miglior Morning Show, \"La Famiglia gi\u00f9 al Nord\".\nDal 2013 \u00e8 direttore artistico della kermesse Premio Terre del Negroamaro a Guagnano (LE) dove consegna ogni anno il premio Speciale \"La Radio sale\" a vari artisti tra cui Gigi D'Alessio, Apres La Classe ed altri.\nL'estate 2018 ha collaborato con Cristiano Malgioglio nella sua nuova canzone \"Danzando Danzando\", uno dei tormentoni dell'estate, ed \u00e8 presente anche nel videoclip, girato nella sua Puglia.\nNel dicembre 2018 lascia nuovamente RTL 102.5. Dal 2 settembre 2019 conduce con Regina e Sabrina Bambi il programma \"Procediamo\" su R101 e in radiovisione su R101 TV dalle 9 alle 12.\nHa due figlie, Alice e Allegra."}
{"id": "1414037", "revid": "36426", "url": "https://it.wikipedia.org/wiki?curid=1414037", "title": "Chiesa e convento di San Matteo (Pisa)", "text": ""}
{"id": "1414040", "revid": "287204", "url": "https://it.wikipedia.org/wiki?curid=1414040", "title": "Porto di Marina di Cecina", "text": "Il porto di Marina di Cecina \u00e8 il porto dell'omonima localit\u00e0 balneare del comune di Cecina.\nStoria.\nIl porto venne fondato nel 1960 come \"Circolo Nautico Foce Cecina\".\nNel 1990 fu istituita una societ\u00e0 allo scopo di realizzare un vero e proprio porto turistico, il cui progetto prese avvio un decennio pi\u00f9 tardi.\nNel 2011 sono stati avviati i lavori per l'ampliamento dell'infrastruttura, che tuttavia hanno suscitato dibattito tra la cittadinanza e l'opposizione di associazioni ambientaliste.\nCaratteristiche.\nIl porto turistico, situato sul mar Ligure, si trova alla foce del fiume Cecina e, al 2004, era costituito da una serie di pontili per un totale di circa 650 posti, dei quali almeno 15 riservati ai natanti in transito di lunghezza non superiore ai 12 metri.\nNell'area portuale erano garantiti i servizi di rifornimento di carburante, travel lift, gru e riparazioni a vari tipi di scafi, motori compresi.\nL'accesso al porto-canale risultava pericoloso in caso di libeccio e nelle ore notturne, a causa dei fondali modesti.\nCon la realizzazione del nuovo porto, i cui lavori risultano ancora in corso (2015), sono previsti oltre 800 posti barca per imbarcazioni da 8 a 40 metri, 1.100 metri quadrati di spazi dedicati alla cantieristica e un rimessaggio per 400 imbarcazione fino a 9 metri, oltre a padiglioni espositivi per la nautica."}
{"id": "1414041", "revid": "1522738", "url": "https://it.wikipedia.org/wiki?curid=1414041", "title": "Campionati mondiali di nuoto 2009", "text": "I XIII Campionati del Mondo di Nuoto FINA si sono svolti a Roma, Italia, dal 18 luglio al 2 agosto 2009. Durante i campionati del 2009 sono state effettuate gare di tutte le cinque discipline acquatiche: tuffi, nuoto, nuoto di fondo, nuoto sincronizzato e pallanuoto.\nUn numero record di 2556 atleti da 185 diverse nazioni hanno partecipato all'evento.\nQuesta edizione dei campionati di nuoto \u00e8 ricordata per l'alto numero di record mondiali fatti registrare, ben 43. Questi primati sono stati fortemente condizionati dai costumi supertecnologici di materiale plastico permessi in extremis dalla FINA e sul futuro dei quali \u00e8 in corso un'accesa discussione. Prima del mondiale, la FINA ha annunciato la messa al bando di tali costumi dal 2010.\nLa mascotte ufficiale dell'evento \u00e8 stata una rana chiamata Diva.\nCandidatura.\nLa decisione riguardo alla selezione della citt\u00e0 organizzatrice dei Campionati mondiali di nuoto 2009 \u00e8 avvenuta il 16 luglio 2005 a Montr\u00e9al . Le 5 citt\u00e0 in lista erano:\nSedi di gara.\nIl documento di candidatura citava la possibilit\u00e0 di utilizzare per la manifestazione il complesso in costruzione a Tor Vergata denominato International Aquatic Centre e disegnato da Santiago Calatrava, ma i lavori di costruzione non sono mai stati ultimati. Questo complesso avrebbe ospitato le gare nei seguenti impianti:\nDel ritardo nella costruzione degli impianti si era occupata, nel maggio 2009, la trasmissione giornalistica \"Report\".\nSport.\nIn questi mondiali di nuoto sono state assegnate 65 medaglie d'oro, di cui 29 maschili e 36 femminili.\nTelevisioni.\nI mondiali sono stati trasmessi in 197 nazioni del mondo attraverso decine di emittenti televisive partner di FINA. In Europa sono stati trasmessi dall'Unione europea di radiodiffusione.\nMascotte.\nDiva \u00e8 la mascotte ufficiale dei XIII Campionati del Mondo delle discipline acquatiche di Roma 2009."}
{"id": "1414048", "revid": "14691", "url": "https://it.wikipedia.org/wiki?curid=1414048", "title": "Polo Nord Celeste", "text": ""}
{"id": "1414051", "revid": "6923", "url": "https://it.wikipedia.org/wiki?curid=1414051", "title": "Alberto di Schwarzburg-Rudolstadt", "text": "Biografia.\nAlberto nacque a Rudolstadt, secondo figlio maschio del principe regnante Luigi Federico II e di sua moglie, la langravia Carolina Luisa di Assia-Homburg (1771-1854).\nAncora molto giovane, Alberto fu ospite di Luigi Ferdinando di Prussia al Castello di Heidecksburg dal 7 al 9 ottobre 1806 dove inizi\u00f2 ad acquisire una certa passione per la vita militare, ma assieme a sua madre venne ben presto trasferito per motivi di sicurezza dapprima a Frankenhausen e poi a Kassel.\nSuo padre mor\u00ec il 28 aprile 1807 e suo fratello Federico G\u00fcnther gli succedette come principe regnante, mentre Alberto divent\u00f2 erede presuntivo. La langravia Carolina rivest\u00ec il ruolo di reggente per il fratello Federico G\u00fcnther sin quando quest'ultimo non raggiunse la maggiore et\u00e0 nel 1814. Nel 1810 Alberto assieme al fratello venne inviato a Ginevra per compiere i propri studi per un anno.\nAffiliatosi all'esercito prussiano, nel 1814/15 il principe Alberto prese parte alla guerra contro Napoleone e ricevette dal regno di Prussia la Croce di Ferro di II classe oltre al grado di sottotenente. Durante queste esperienze belliche ebbe modo di servire sotto il tenente generale Ludovico d'Assia-Homburg, suo zio, presenziando sovente alla corte prussiana.\nA seguito della morte del fratello Federico G\u00fcnther il 28 giugno 1867 Alberto succedette al fratello come Principe invece del nipote Sizzo di Leutenberg che era nato da un matrimonio morganatico. I suoi due anni di regno precedettero la sua morte a Rudolstadt. Gli succedette il figlio Giorgio.\nMatrimonio ed eredi.\nAlberto, il 26 luglio 1827 al castello di Sch\u00f6nhausen, spos\u00f2 la principessa Augusta di Solms-Braunfels (1804-1865), figlia di Federico Guglielmo di Solms-Braunfels e di Federica di Meclemburgo-Strelitz. Dall'unione nacquero quattro figli:"}
{"id": "1414052", "revid": "36426", "url": "https://it.wikipedia.org/wiki?curid=1414052", "title": "Logge di Banchi", "text": "Le Logge di Banchi sono un loggiato di Pisa che si trova all'imbocco del ponte di Mezzo nella met\u00e0 sud del centro cittadino.\nStoria e descrizione.\nIl loggiato, sorretto da dodici pilastri, fu edificato tra il 1603 ed il 1605 su progetto dell'architetto Bernardo Buontalenti.\nAll'epoca ospitava il mercato della lana e della seta (i \"banchi\" del nome si riferiscono proprio alle bancarelle del mercato), e anche oggi viene usato talvolta per mercati di vario genere. Sono a base quadrata, con dodici pilastri che reggono un piano (costruito nel primo Settecento), inizialmente molto pi\u00f9 basso e arricchito da un frontone a volute.\nLe volute furono rimosse nel 1814, quando l'intero piano superiore, collegato direttamente a Palazzo Gambacorti tramite un cavalcavia, fu rialzato e impreziosito con un frontone triangolare.\nQui, dal 1865 ebbe sede l'Archivio di Stato di Pisa. Nei sotterranei delle Logge si trovano dei bagni pubblici dei primi del Novecento, recentemente riaperti.\nIl suo profilo, accanto alla torre dell'Orologio, \u00e8 uno degli elementi pi\u00f9 noti delle vedute dei lungarni pisani."}
{"id": "1414057", "revid": "300067", "url": "https://it.wikipedia.org/wiki?curid=1414057", "title": "Jim Corsi", "text": "Il soprannome Jim Corsi, diminutivo di James Corsi, pu\u00f2 riferirsi a "}
{"id": "1414065", "revid": "10548", "url": "https://it.wikipedia.org/wiki?curid=1414065", "title": "Simone Principe di Taranto", "text": ""}
{"id": "1414070", "revid": "111699730", "url": "https://it.wikipedia.org/wiki?curid=1414070", "title": "Porto del Circolo Canottieri Solvay", "text": "Il porto del Circolo Canottieri Solvay \u00e8 un porto turistico privato di Rosignano Solvay, localit\u00e0 costiera del comune di Rosignano Marittimo.\nCaratteristiche.\nSituato sul Mar Ligure, \u00e8 ricavato in una piccola darsena protetta da una scogliera frangiflutti.\n\u00c8 riservato esclusivamente ai soci del Circolo Nautico Solvay, anche se \u00e8 consentito l'ingresso ai natanti fino a 9 metri che si trovino in difficolt\u00e0. I posti barca totali sono circa 130 per imbarcazioni di lunghezza non superiore ai 9 metri; le profondit\u00e0 dei fondali sono comprese mediamente tra 1,5 e 2,5 metri."}
{"id": "1414072", "revid": "300067", "url": "https://it.wikipedia.org/wiki?curid=1414072", "title": "James Bernard Corsi", "text": ""}
{"id": "1414073", "revid": "2014155", "url": "https://it.wikipedia.org/wiki?curid=1414073", "title": "Giorgio di Schwarzburg-Rudolstadt", "text": "Biografia.\nGiorgio era figlio del principe Alberto di Schwarzburg-Rudolstadt e di sua moglie, la principessa Augusta di Solms-Braunfels (1804-1865). La principessa Augusta era la figlia del Principe Federico Guglielmo di Solms-Braunfels (1770-1814) e di sua moglie, la duchessa Federica (1778-1841), figlia di Carlo II di Meclemburgo-Strelitz. \nDurante gli anni della sua infanzia, Giorgio Alberto si dimostr\u00f2 particolarmente interessato a due cose: i cavalli e la vita militare. Vedendo il suo grande interesse in questi campi suo zio, il principe Federico G\u00fcnther, decise di istituire nel principato di Schwarzburg-Rudolstadt una scuola per figli di nobili e funzionari pubblici con l'intento di orientare la vita di questi giovani alla carriera militare, con uniformi apposite. Successivamente, Giorgio Alberto studi\u00f2 storia giuridica, filosofa ed economia all'Universit\u00e0 di Gottinga, per poi passare nel 1865 all'Universit\u00e0 di Bonn dove divenne dal 1865 membro della confraternita studentesca dei \"Corps Borussia Bonn\", terminando ad ogni modo gli studi poco dopo per il forte desiderio di entrare al servizio militare della Prussia. Gi\u00e0 dal 1859, infatti, era stato iscritto col rango di tenente nel Guardia del Corpo del principe. Nel 1864 divenne ufficiale d'ordinanze del tenente generale Gustav von der M\u00fclbe. Durante la Seconda guerra dello Schleswig prese parte alla battaglia di Dybb\u00f8l. Nella Guerra austro-prussiana del 1866 combatt\u00e9 col rango di capitano del 4\u00ba reggimento corazzieri.\nA seguito della morte dello zio, il principe Federico G\u00fcnther il 28 giugno 1867 suo padre Alberto ascese al trono, rendendo Giorgio Principe Ereditario. Suo padre mor\u00ec il 26 novembre 1869, due anni dopo la sua ascesa, e Giorgio gli succedette col titolo di principe. Durante il suo regno la Confederazione Germanica del Nord venne dissolta al seguito della vittoria del Regno di Prussia nella Guerra Franco-Prussiana, sconfiggendo l'Impero di Francia. Come risultato, il 18 gennaio 1871 il Re di Prussia venne incoronato Imperatore di Germania e Schwarzburg-Rudolstadt divenne uno stato dell'Impero tedesco, rendendo Giorgio un Principe subordinato all'autorit\u00e0 imperiale. Pur con queste nuove funzioni, Giorgio rimase al servizio della Prussia come militare e venne inserito nello stato maggiore dell'8\u00aa divisione di fanteria prussiana nella guerra franco-prussiana, prendendo parte con essa alle battaglie di Sedan e Beaumont. Presenzi\u00f2 alla proclamazione dell'impero tedesco a Versailles. Dal 5 agosto 1880 venne nominato generale di divisione e incaricato del comando dell'8\u00aa divisione di fanteria, sino al 22 marzo 1883 quando venne promosso generale di cavalleria, ottenendo tre anni pi\u00f9 tardi il collare dell'Ordine dell'Aquila nera. Patrocin\u00f2 tra le altre cose la costruzione del \"Kyffh\u00e4userdenkmal\".\nIl principe Giorgio non prese mai moglie ed, alla sua morte, avvenuta a Rudolstadt, venne succeduto da suo cugino, il principe G\u00fcnther. Giorgio venne sepolto nella \"Stadtkirche\" di Rudolstadt."}
{"id": "1414074", "revid": "599013", "url": "https://it.wikipedia.org/wiki?curid=1414074", "title": "Coop Eridana", "text": "Coop Eridana \u00e8 stata una delle 8 medie cooperative di consumatori del sistema Coop, e come tale ha aderito all'ANCC\ndella Lega Nazionale delle Cooperative e Mutue e al consorzio cooperativo Coop Italia.\nInsieme alla pi\u00f9 grande cooperativa italiana ed europea Coop Alleanza 3.0 e alle medie cooperative Coop Casarsa e Coop Reno (nonch\u00e9 ad alcune piccole Coop in Emilia-Romagna, Triveneto, Marche ed Abruzzo) ha aderito al Distretto Adriatico.\nStoria.\nNella provincia di Piacenza era presente l'Unione Cooperativa di Consumo, fondata nel 1911, che nel 1950 aveva 22 spacci e avvi\u00f2 un processo di fusione con altre cooperative, cambiando ragione sociale in Unione delle Cooperative Piacentine, la quale fall\u00ec nel 1970.\nIn seguito al fallimento le cooperative piacentine rimaste seguirono due strade: alcune confluirono in Coop Nordemilia (l'attuale Coop Consumatori Nordest), altre invece confluirono nella Cooperativa di consumatori di Pontenure, una Coop di antica tradizione (era nata nel 1906) che venne appunto prescelta come base per unificare le piccole cooperative della zona. Il processo inizi\u00f2 nel 1978 e si concluse nel 1981 con l'incorporazione di 16 cooperative, e il cambio di ragione sociale in Cooperative riunite di consumo di Piacenza.\nNel 1985 si inizi\u00f2 a preparare il primo piano di sviluppo, che port\u00f2 a ristrutturare la rete esistente e anche ad effettuare nuove aperture, alcune delle quali vennero effettuate anche fuori dai confini della provincia di Piacenza, nelle limitrofe province di Lodi, Parma e Pavia (a Broni, anche se questo punto vendita \u00e8 stato chiuso).\nNei primi anni Novanta la societ\u00e0 prese l'attuale ragione sociale di Coop Eridana, e inizi\u00f2 anche un processo di diversificazione, che port\u00f2 all'acquisizione di una delle principali aziende agricole del piacentino, la \"Casabella\" di Ziano Piacentino.\nCon l'apertura dell'Ipercoop di Piacenza da parte di Coop Consumatori Nordest la Coop Eridana ha acquisito due piccoli supermercati Coop a Piacenza, portando il numero dei punti vendita a 23.\nLo sviluppo della cooperativa sta proseguendo soprattutto con l'apertura di nuovi punti vendita che hanno sostituito negozi gi\u00e0 esistenti, ma anche con aperture in nuovi territori, come Vigolzone.\nNel 2010 \u00e8 stato approvato il progetto di fusione per incorporazione in Coop Eridana della Coop di Gragnano Trebbiense, in provincia di Piacenza. La fusione \u00e8 diventata operativa il 1\u00ba gennaio 2011. Sempre durante il 2011 il punto vendita di Gragnano viene sostituito da un nuovo punto vendita di circa 600 m2 di area di vendita.\nDal 1\u00ba gennaio 2018 Coop Eridana si \u00e8 fusa per incorporazione in Coop Alleanza 3.0.\nI soci.\nAl 31 dicembre 2010 i soci erano 21.059.\nI soci prestatori, ovvero titolari di libretto di prestito sociale erano un numero limitato, 467. Coop Eridana \u00e8 stata la prima cooperativa di consumatori ad attivare il \"Prestito Sociale Vincolato\", che permette di avere interessi pi\u00f9 elevati vincolando quote del proprio prestito sociale per 12 o 24 mesi.\nLa rete di vendita.\nCoop Eridana disponeva di 24 punti vendita in 3 province, divisi tra minimercati e supermercati a insegna Coop e InCoop.\nQuesto \u00e8 il dettaglio della rete di vendita all'atto della fusione con Coop Alleanza 3.0:\nCome si pu\u00f2 notare, Coop Eridana gestiva una rete di vendita complementare a quella di Coop Alleanza 3.0 e Coop Lombardia, coprendo alcune zone non raggiunte dalle grandi Coop."}
{"id": "1414075", "revid": "29478", "url": "https://it.wikipedia.org/wiki?curid=1414075", "title": "Cristina Elizabeth Fern\u00e1ndez de Kirchner", "text": ""}
{"id": "1414076", "revid": "45927", "url": "https://it.wikipedia.org/wiki?curid=1414076", "title": "V\u00edctor A\u00f1ino Berm\u00fadez", "text": ""}
