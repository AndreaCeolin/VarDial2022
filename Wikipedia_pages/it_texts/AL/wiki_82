{"id": "1560988", "revid": "1929898", "url": "https://it.wikipedia.org/wiki?curid=1560988", "title": "Episodi di Lassie (serie televisiva 1997) (prima stagione)", "text": "La prima stagione della serie televisiva Lassie \u00e8 composta da 26 episodi, andati in onda in Canada nel 1997 e nel 1998."}
{"id": "1560990", "revid": "74801", "url": "https://it.wikipedia.org/wiki?curid=1560990", "title": "Contea di Union (Carolina del Nord)", "text": "La contea di Union (in inglese Union County) \u00e8 una contea dello Stato della Carolina del Nord, negli Stati Uniti. La popolazione al censimento del 2010 era di abitanti. Il capoluogo di contea \u00e8 Monroe.\nStoria.\nLa contea fu costituita nel 1842."}
{"id": "1560994", "revid": "466539", "url": "https://it.wikipedia.org/wiki?curid=1560994", "title": "Fler", "text": "Ha adottato anche lo pseudonimo di Frank White (il nome del protagonista del film \"King of New York\"). Dal 2003 al 2009 \u00e8 stato contrattualmente legato all'etichetta Aggro Berlin.\nBiografia.\nNato a Berlino, \u00e8 cresciuto senza conoscere suo padre. A scuola ebbe problemi disciplinari a causa del suo comportamento, all'et\u00e0 di 15 anni venne ricoverato in psichiatria a causa di attacchi d'ansia, poi in una clinica privata e in seguito in un orfanotrofio. Nell'orfanotrofio ha iniziato un apprendistato come pittore e decoratore, che in seguito ha interrotto. Inizialmente si fece un nome in Berlino attraverso il Graffiti writing. Fu scoperto dal rapper Bushido, che lo fece collaborare inizialmente con dei \"featuring\" nel suo primo album da solista \"King of KingZ\" nel 2001 e poi al suo progetto \"Carlo, Cokxxx, Nutten\", e successivamente anche su diverse tracce del suo album \"Vom Bordstein bis zur Skyline\". Per Fler, che si descrive iperattivo, significava una carriera come rapper, una via d'uscita dalla criminalit\u00e0 e dalle difficolt\u00e0 finanziarie. Nel mese di ottobre del 2003, \u00e8 stato ingaggiato dall'etichetta discografica indipendente Aggro Berlin. Il suo primo singolo \"Aggroberlina\" ha debuttato alla 59\u00aa posizione nella classifica dei singoli tedeschi.\nNel 2004 Bushido lasci\u00f2 la label Aggro Berlin per fondarne una sua propria, la ersguterjunge. Ci\u00f2 provoc\u00f2 dei dissidi fra i due rapper. A proposito di quanto \u00e8 successo, ci sono stati diversi punti di vista da entrambi i lati, perci\u00f2 non si sa cosa li ha portati ad interrompere realmente la loro amicizia. Nel gennaio del 2005, Fler rispondendo alla \"diss track\" \"Die Abrechnung\" di Eko Fresh, scritta contro di lui e diversi rapper, attir\u00f2 molta attenzione nella scena del rap tedesco con la \"diss track\" \"Hollywoodt\u00fcrke\" che prese di mira Eko Fresh, Bushido e la label Royal Bunker. Da tutti i lati \u00e8 giunta risposta. La Royal Bunker ha risposto con il brano \"Wer? Fler?\" e Bushido con il brano \"FLERr\u00e4ter\" nel quale a sorpresa ci fu il featuring di Eko Fresh, nonostante fosse stato attaccato a sua volta nel brano \"Die Abrechnung\". La risposta di Fler con il brano \"Du Opfer\" con il featuring di B-Tight non ha fatto aspettare a lungo i fans.\nIl primo album da solista di Fler chiamato \"Neue Deutsche Welle\" \u00e8 uscito il 1\u00b0 maggio del 2005. Il primo singolo \u00e8 stato \"NDW 2005\". Nell'agosto del 2005 la Corte di Berlino ha minacciato il rapper con due anni di carcere per danni penali. Ha dovuto pagare una somma di 5.000 \u20ac per graffitismo. Il secondo album da solista di Fler, \"Der Trendsetter\", venne pubblicato nel 2006 . Il 25 gennaio del 2008 apparve il terzo album solista di Fler \"Fremd im eigenen Land\". Fler ha detto in un'intervista in anticipo che con questo album si \u00e8 concentrato specialmente sulla tecnica, sul flow e sui testi provocatori. Molti brani sono dei featuring con Godsilla, che poco dopo hanno creato insieme la RapCrew S\u00fcdberlin Maskulin.\nPoco prima dell'uscita del suo quarto album \"Fler\", il rapper si separ\u00f2 dall'etichetta Aggro Berlin. L'album fu pubblicato comunque dalla Aggro Berlin il 27 marzo del 2009. Il 27 marzo del 2009, fu annunciato che Fler aveva parlato con Bushido e che le controversie personali erano state risolte. La conferma che non sia stato un fake la si ebbe quando nella loro pagina MySpace si vide che i due rapper si erano presentati come migliori amici. In seguito Fler annunci\u00f2 indirettamente, che ci sarebbe stato un secondo album in collaborazione dei due rapper ovvero la continuazione di \"Carlo, Cokxxx, Nutten\" oltre ad aver firmato un contratto di autore con l'etichetta ersguterjunge e la Universal Music Publishing Germany. Tuttavia \u00e8 ancora \"free agent\".\nL'11 settembre del 2009 usc\u00ec allora \"Carlo, Cokxxx, Nutten II\" che raggiunse il 3\u00ba posto della classifica degli album tedeschi. Finora uno degli album pi\u00f9 venduti di Fler. Nel marzo del 2010 ha aperto un \"Psalm-23-Shop\" a Berlino, dove il rapper vende i propri capi d'abbigliamento. Il quinto album da solista di Fler intitolato \"Flersguterjunge\" venne pubblicato dalla label indipendente ersguterjunge nel giugno del 2010. Il 22 ottobre 2010 usc\u00ec il Crew-Album \"Berlins Most Wanted\". L'album raggiunse il 2\u00ba posto nella classifica degli album tedeschi. La formazione dei BMW oggi \u00e8 formata solamente da Bushido, Fler e Kay One. Fler pubblic\u00f2 il sesto album \"Airmax Muzik II\" attraverso la sua Label indipendente Maskulin nell'aprile del 2011 che si posizion\u00f2 6\u00ba nella classifica degli album tedeschi. I singoli estratti sono \"Nie an mich geglaubt\" che arriv\u00f2 al 64\u00ba posto dei singoli tedeschi e \"Minutentakt\" posizionatosi al 60\u00ba posto. Il 2 novembre del 2012 \u00e8 uscito l'ottavo album da solista \"Hinter blauen Augen\". Il 19 aprile del 2013 \u00e8 uscito il nono album da solista \"Blaues Blut\"."}
{"id": "1560996", "revid": "599013", "url": "https://it.wikipedia.org/wiki?curid=1560996", "title": "Domenico Massa", "text": "Professionista nel 1935-1936 e nel 1948-1949.\nCarriera.\nInizi\u00f2 giovanissimo a correre in bicicletta e attir\u00f2 l'attenzione dei tecnici della Maino di Alessandria, che a soli 18 anni lo vollero nella loro squadra guidata da Learco Guerra e Costante Girardengo, che nonostante le molte \"primavere\" correva ancora.\n, oltre che al Giro d'Italia. \n\u00c8 stato anche autore di libri sul ciclismo."}
{"id": "1560997", "revid": "16758", "url": "https://it.wikipedia.org/wiki?curid=1560997", "title": "Rachel Taylor", "text": ""}
{"id": "1560998", "revid": "13638892", "url": "https://it.wikipedia.org/wiki?curid=1560998", "title": "Isole Barbados", "text": ""}
{"id": "1560999", "revid": "1910023", "url": "https://it.wikipedia.org/wiki?curid=1560999", "title": "Contea di Tyrrell", "text": "La contea di Tyrrell in inglese Tyrrell County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 4 149 abitanti. Il capoluogo di contea \u00e8 Columbia."}
{"id": "1561000", "revid": "110157", "url": "https://it.wikipedia.org/wiki?curid=1561000", "title": "Live (Sunny Day Real Estate)", "text": "Live \u00e8 il primo album live della emo band statunitense Sunny Day Real Estate.\nGrafica.\nLa copertina rappresenta l'entrata del teatro in cui si \u00e8 tenuto il concerto."}
{"id": "1561002", "revid": "287204", "url": "https://it.wikipedia.org/wiki?curid=1561002", "title": "Il lupo della steppa (romanzo)", "text": "Il lupo della steppa (\"Der Steppenwolf\", 1927) \u00e8 un romanzo dello scrittore svizzero-tedesco Hermann Hesse. Combina elementi autobiografici a fantastici e psicoanalitici (era il periodo in cui Hesse frequentava con assiduit\u00e0 le sedute terapeutiche del dottor J.B. Lang, un allievo di Carl Gustav Jung); riflette il momento di profonda crisi spirituale vissuto dall'autore negli anni venti: rappresenta al contempo un atto d'accusa alla borghesia dominante la societ\u00e0, vista da Hesse come una struttura ipocrita, chiusa e limitante la libert\u00e0 dello spirito.\nIl libro racconta la storia d'una profonda sofferenza psicologica che coglie il protagonista alla soglia della mezza et\u00e0 (la stessa et\u00e0 dell'autore nel periodo in cui scrive il romanzo). Harry soffre d'un forte conflitto inerente alla propria personalit\u00e0; il percorso di guarigione \u00e8 la riconciliazione delle due parti antitetiche e contrapposte che ha dentro s\u00e9 tramite l'umorismo, la risata cio\u00e8 anche nei confronti di se stessi e davanti all'inadeguatezza della societ\u00e0 e dell'intera cultura umana. Solo considerando la realt\u00e0 dal punto di vista ironico Harry percorrer\u00e0 i passi necessari per condurlo lungo la direzione della perfezione artistica.\nContesto.\nNel 1924 Hermann Hesse sposa in seconde nozze la cantante Ruth Wenger. Tuttavia, dopo non pi\u00f9 di poche settimane lascia la citt\u00e0 di Basilea e ritorna solo verso la fine dell'anno per andar ad affittare un appartamento separato; dopo un breve viaggio compiuto assieme in Germania, decidono di lasciarsi in modo definitivo. Hesse inizia a lavorare al romanzo subito dopo.\nTrama.\nIl protagonista Harry Haller (alter ego dello stesso Hesse, con cui condivide le iniziali H.H. del nome) \u00e8 un intellettuale sulla cinquantina che, dopo aver avuto una brillante carriera nel vasto campo dello studio poetico, della musica e della filosofia - soprattutto Nietzsche - ha sub\u00ecto diversi colpi dal destino: una volta ha perduto reputazione e ricchezza, un'altra la moglie impazz\u00ec lasciandolo solo.\nDopo di che, si concentra sempre pi\u00f9 nel proprio lavoro fino a che non comincia un po' alla volta a perdere la soddisfazione in esso: l'idea di felicit\u00e0 di Harry \u00e8 definita e determinata da quei brevi momenti in cui \"beatitudine, estasi ed esperienza d'esaltazione\" vissuta attraverso la poesia e la musica si fondono: allora egli vede all'opera Dio. Desidera allora ritrovare quella traccia divina che vede obliata - quando non distrutta - dall'ordine borghese che lo circonda; prova a cercare questo \"mondo divino\" nella sua vita, ma non riesce a causa della lotta tra le due parti, una contrapposta all'altra, della sua anima.\nHarry sperimenta allora se stesso come \"lupo della steppa\", un essere costituito da una doppia natura: umana, dato che, come cittadino che ha studiato, \u00e8 entrato nel mondo lavorativo ed ha accumulato soldi in banca, che veste abiti civili, che ha desideri 'normali' e che vive di compromessi e da lupo, in quanto scettico, solitario, antisociale e fortemente critico della cosiddetta cultura borghese, estraneo alla politica ma intimamente rivoluzionario. Il suo \u00e8 il contrasto tra spirito e istinto; Harry scopre che l'intera esistenza \u00e8 un connubio impossibile da conciliare di questi due estremi.\nTutto ci\u00f2 \u00e8 ben spiegato in un manoscritto abbandonato nella sua stanza prima della sua misteriosa scomparsa, descrive il disagio provato a causa della sua duplice natura: da una parte \"l'umanit\u00e0\", cio\u00e8 l'amore per l'arte e il divino - la nobilt\u00e0 d'animo e di pensiero - e dall'altra \"la bestialit\u00e0\" (il \"lupo\"), alla ricerca dei piaceri e soddisfazioni pi\u00f9 istintive e selvagge. Sembra inoltre vivere scisso tra due culture o religioni: una civile accettata da tutti, intrisa di noia, corruzione e sopraffazione; l'altra totalmente solitaria e disperata. Solo il profumo del silenzio e la pulizia, l'attenta progettazione di un viaggio, la contemplazione d'una gigantesca Araucaria vengono a rappresentar gli unici punti di sosta e ristoro all'interno della tremenda confusione vissuta in quelli che considera oramai esser gli ultimi giorni della propria esistenza.\nQuesto suo carattere ombroso e irrequieto gli rende difficile, se non quasi impossibile, socializzare e lo porta ad odiare e disprezzare la vanit\u00e0 e superficialit\u00e0 del mondo borghese. L'isolamento sociale e l'incapacit\u00e0 di godersi l'esistenza lo portano sempre pi\u00f9 vicino al suicidio, che medita d'attuare appena raggiunta la soglia dei 50 anni, fermamente convinto del fatto ch'esso possa rivelarsi una definitiva uscita d'emergenza, quando non sar\u00e0 pi\u00f9 possibile alleviare la profondit\u00e0 della sofferenza che lo attanaglia.\nMa ecco che proprio nel momento pi\u00f9 drammatico, verso la met\u00e0 del romanzo, conosce in una trattoria-balera dei sobborghi la bella e seducente Erminia (figura simboleggiante l'androgino, il suo nome \u00e8 il femminile di Hermann), donna che lo conduce poco a poco ad una conversione ai piaceri della vita moderna, facendogli cos\u00ec recuperare il tempo perduto. Si tratta di una giovane che per sbarcar il lunario, quando se ne presenti l'occasione, si intrattiene con uomini facoltosi: Harry ed 'Hermine' si descrivono come \"fratelli nello spirito\".\nErminia vede in Harry se stessa, come in uno specchio, e spesso riceve da lui le giuste risposte alle proprie domande e dubbi; per Harry \u00e8 una guida interiore, come lo fu Virgilio per Dante nella Divina Commedia. Sono due vere e proprie anime gemelle ed assieme paiono nuovamente imparar quale sia il significato della vita (e, se necessario, alla fine esser anche capaci di ridervi sopra); Harry trova in Erminia una persona a cui pu\u00f2 confidare i pi\u00f9 riposti segreti, anche quello di voler uccidersi. Ormai \u00e8 convinto di aver recuperato la capacit\u00e0 di amare creduta perduta per sempre; nel frattempo la giovane gl'insegna a ballare, lo introduce al consumo di sostanze stupefacenti e gli procura amanti occasionali.\nAd Erminia capita cos\u00ec di presentare ad Harry l'amica Marie e fa s\u00ec che i due finiscano a letto insieme. Un giorno a tarda notte Harry visita un ballo in maschera, che si svolge in un grande edificio composto d'innumerevoli stanze e lunghi corridoi vuoti; nella confusione perde di vista Erminia e rimane solo ed alle quattro del mattino viene introdotto in un \"teatro magico\" che si sta svolgendo nei seminterrati: qui ritrova l'amante vestita da uomo in compagnia dell'amica Marie e danza con lei. Grazie ad una droga, fattogli assumere da Pablo, un amico musicista di Erminia, Harry comincia ad avere strane allucinazioni: si ritrova nel corridoio a forma di ferro di cavallo di un teatro con strane iscrizioni sulle porte.\nL'ultima esperienza allucinogena di Harry gli fa vedere Pablo e Erminia avere un rapporto sessuale sul pavimento davanti a lui; colto dal furore della gelosia, raccoglie da terra un coltello l\u00ec abbandonato e colpisce la donna al seno sinistro, che presto muore dissanguata. L'uomo ha cos\u00ec infine eseguito l'ultimo desiderio della sua amata Erminia ma il delitto di cui Haller si \u00e8 macchiato gli costa la condanna alla vita eterna, con lo scherno dei grandi del passato (appare Mozart che si mette ad ascoltar H\u00e4ndel e l'anziano saggio 'Maestro' Goethe) che sedendogli accanto lo invitano a comprendere una volta per tutte l'umorismo macabro di cui \u00e8 costituita l'intera realt\u00e0, per imparare a ridere senza dar un peso troppo eccessivo ai sentimenti. Invece di pugnalare l'amante avrebbe dovuto farsi una grassa risata, ridere di se stesso e della sua stessa assurda gelosia.\nNel romanzo si sviluppa uno dei temi preferiti di Hesse, cio\u00e8 la ricerca dell'interiorit\u00e0 attraverso la contemplazione dei tanti, spesso contraddittori aspetti dell'io, rappresentata sia dalla preoccupazione di Haller per l'incoerenza del proprio animo, sia dalla metafora finale del \"teatrino magico\", ispirata alla concezione dell'idealismo magico del poeta Novalis.\nTemi trattati.\nIntroduzione.\nSi deve premettere che l'analisi tematica del romanzo \u00e8 difficoltosa per vari motivi:\nIl tema principale del romanzo, quello intorno al quale si imperniano i pensieri, le emozioni e le azioni del protagonista, Harry Haller, \u00e8 certamente l'isolamento ed il mancato riconoscimento in una societ\u00e0 che sta cambiando rapidamente, che forse \u00e8 gi\u00e0 cambiata. L'uomo, malgrado la vasta cultura e l'acutezza mentale, non riesce a trovare posto in un mondo governato da valori che non accetta (nazionalismo, pensiero borghese, corsa alle armi...), un mondo che ha relegato i suoi ideali (pace, amore per la musica classica, la filosofia...) in un angolo buio e privo di importanza; queste sono le caratteristiche che accomunano gli intellettuali che vivono in periodi di transizione, in cui i secoli, le ideologie, le societ\u00e0 si sovrappongono e si accavallano: periodi di gran fermento culturale, ma anche di nostalgia e tristezza.\nCome risposta all'esilio che la nuova societ\u00e0 gli ha impartito, il quale non \u00e8 solo spirituale visto che la sua patria rinnega Haller per le idee pacifiste (Hesse \u00e8 sempre stato anti-militarista e decisamente contrario alla politica belligerante del nazismo), egli si rifugia sempre pi\u00f9 nella solitudine, alzando un solido muro che separa il mondo \"esterno\" da quello \"interno\", in cui \u00e8 libero di condurre la vita spirituale che pi\u00f9 lo aggrada, dedicandosi alla lettura dei classici ed all'ascolto di Mozart e Haendel. Ma l'isolamento totale \u00e8 impossibile, e talvolta gli capita di accorgersi del mondo esterno, che lo incuriosisce e lo turba allo stesso tempo, in cui riscopre gesti semplici che aveva dimenticato, gesti comuni nella sua infanzia borghese: \u00e8 il caso della contemplazione dell\"'Araucaria\", dell'attenzione della proprietaria della casa al pulito ed all'ordine.\nAllora \u00e8 sconvolto, dilaniato da opposte tendenze, una che lo spinge ad abbandonarsi al mondo (\"uomo\"), l'altra ad estraniarsene (\"lupo\"), il cui esito \u00e8 la paralisi delle azioni; durante questa lotta il giusto e lo sbagliato, il conveniente e lo sconveniente, il bello ed il brutto, e molti altri contrari, si confondono tra di loro, si mischiano e si amalgamano in una continua rincorsa, ed Harry non pu\u00f2 prendere decisioni risolute, come quella di porre fine alle sofferenze col suicidio. Ne consegue un'acuta angoscia e tristezza, alla quale per questo motivo non pu\u00f2 sfuggire con la morte, che fa di Harry un uomo annientato, alcolizzato, strascicante, penoso.\nUno spiraglio di luce si intravede quando incontra Erminia che, con l'aiuto di Pablo e le sue droghe psichedeliche, tenter\u00e0 di fargli scoprire che anche il mondo esterno ha i suoi pregi, che deve imparare a riconoscerli e a goderli, abbandonandosi alla vita e alla gioia derivante dalle piccole cose.\n\u00c8 un percorso difficoltoso, lasciato aperto da Hesse che alla fine del libro descrive un Harry che non ha vinto i propri interiori fantasmi, ma pur tuttavia conosce la strategia per farlo. Essa consiste prima di tutto nel riconoscimento che l'uomo non \u00e8, come indica l'esperienza, un essere unico, ma molteplice; il suo carattere \u00e8 la somma delle variazioni momentanee delle infinite personalit\u00e0 in cui \u00e8 diviso interiormente, e solo riconoscendo questa frammentariet\u00e0 ed abbandonandovisi riuscir\u00e0 a vivere. L'altro segreto \u00e8 imparare a ridere, del riso degli Immortali (Mozart, Goethe...), di fronte alla contraddittoriet\u00e0 della vita e alle disgrazie umane; un insegnamento che Harry fatica a comprendere.\nTema della multiformit\u00e0 della natura umana.\nUn altro tema importante \u00e8 la multiformit\u00e0 della natura umana. Inizialmente l'uomo viene presentato, sia dalle speculazioni di Harry che dalla \"Dissertazione\", come duale, ossia coesistenza spirituale in un unico corpo materiale di due essenze, una \"umana\", che lo porta ad aprirsi agli altri e ad allacciare rapporti sociali costruttivi, e un'altra \"lupina\" che lo porta invece a rifuggire il contatto umano e a trovare isolamento in se stesso.\nQuesta dualit\u00e0 \u00e8 di tipo spirituale, ma nel libro si allude anche alla dualit\u00e0 fisica cui sono soggetti gli uomini, i quali in misura diversa si compongono di caratteristiche femminili e maschili. Il personaggio che rispecchia questa caratteristica \u00e8 Erminia, di cui viene sottolineato in numerosi episodi il sensuale ermafroditismo (essa assomiglia tra l'altro ad Ermanno, un carissimo amico d'infanzia di Harry). Erminia, con l'aiuto di Pablo, cerca poi di fare accettare ad Harry questa caratteristica comune dell'uomo, specialmente nella parte finale del libro, in cui nel \"teatro magico\" lo fa innamorare travestendosi da ragazzo.\nSolo nella parte finale del racconto, sempre nel \"teatro magico\", viene svelato il segreto che l'uomo non \u00e8 in realt\u00e0 n\u00e9 unario, come vuole farci intendere l'esperienza quotidiana, n\u00e9 binario, come sostiene Harry, bens\u00ec multiforme, molteplice, cos\u00ec come \u00e8 scritto nel \"pamphlet\", composto di infinite personalit\u00e0 difformi che sovrapponendosi creano momentaneamente la personalit\u00e0 umana. Questa rivelazione, poi esplicitata da un saggio orientale, paragona le infinite singole entit\u00e0 in cui \u00e8 diviso l'uomo a delle figurine, che a seconda della successione in cui sono poste determinano il comportamento ed il pensiero dell'uomo. L'ordine non \u00e8 per\u00f2 immutabile, ma si pu\u00f2 cambiare a piacimento, ovviamente solo una volta entrati nel \"teatro magico\". Alla luce di questa precisazione si pu\u00f2 capire come vada inteso il finale soprastante.\nTema del riarmo e del nazionalismo.\nTramite la voce ed il pensiero di Harry, Hesse tratta e denuncia alcuni comportamenti tenuti dalla societ\u00e0 contemporanea, che avrebbero mostrato le loro conseguenze pi\u00f9 tragiche solo anni pi\u00f9 tardi (12 per la precisione, con lo scoppio della seconda guerra mondiale). L'anticipazione principale che fa nel romanzo di quest'atmosfera \u00e8 che il generale clima ultra-nazionalistico imperante, volto al riarmo e allo sprezzo per la pace porter\u00e0 nientemeno che ad un'altra catastrofe mondiale, in uno scenario in cui echeggia ancora il pianto dei morti di quella precedente.\nLa tristezza di Harry e, contemporaneamente, il suo odio per la societ\u00e0, sono appunto acuiti dal rifiuto degli intellettuali (e dei borghesi) di pensare alla pace, che invece si esaltano in un delirio di guerra: questo lo porter\u00e0 a rendere ancora pi\u00f9 impenetrabile il suo isolamento al mondo. La descrizione del proprio urto con la mentalit\u00e0 filo-bellica di alcuni intellettuali si ha durante la cena con il professore di mitologia orientale in cui, sempre pi\u00f9 a disagio, Harry rompe la discussione e si congeda in modo brutale, mancando perfino di rispetto.\nLa fede nel pacifismo di Harry lo port\u00f2 a pubblicare, precedentemente alle vicende delle \"Memorie\", degli articoli e degli interventi sulla stampa della propria patria che inducevano a frenare il dilagante militarismo, ma come risposta fu denigrato e cacciato dalla Nazione come uomo che ha rinnegato le proprie radici culturali. Quelle che per Harry erano solo paure e vaghi timori, e per Hesse solo previsioni, si riveleranno delle profezie alcuni anni pi\u00f9 tardi, quando sarebbe scoppiata la Seconda Guerra Mondiale, in seguito all'irrompere delle dittature di stampo nazista sulla scena europea.\nNote dell'autore.\nHermann Hesse, autore del \"Lupo della Steppa\" ha fornito negli anni seguenti alcune precisazioni riguardo al romanzo.\nLa prima riguarda la scrittura; l'intera vicenda di Harry Haller \u00e8 evidentemente molto triste, ed \u00e8 il prodotto di un periodo ugualmente grigio attraversato dallo stesso autore (famiglia distrutta, secondo matrimonio fallito, disagio nei confronti della guerra che inequivocabilmente si sente prossima), ma Hesse precisa che il libro non \u00e8 una sorta di sfogo, di urlo liberatore da una situazione pesante: esso tratta s\u00ec di un uomo profondamente triste e angosciato, ma ha un contenuto positivo che il lettore deve saper cogliere.\nQuesto messaggio si trova alla fine del romanzo, e spiega al protagonista (per bocca dello stesso Wolfgang Amadeus Mozart) il mezzo per superare i dolori della vita, cio\u00e8 l'umorismo e la grande risata \"immortale\". Cos\u00ec Hesse, dopo aver descritto minuziosamente il decorso della malattia dell'animo di Harry, propone anche la cura, e lascia intendere al lettore un finale luminoso dopo pagine e pagine di un incombente grigiore; anche se non lo esplicita, lo lascia solo immaginare. Hesse arriva a dire che non avrebbe mai pubblicato il libro se non avesse contenuto un messaggio positivo: disse che non bastava indicare il male, ma anche trovare la cura.\nUn'altra nota riguarda il carattere del libro, che \u00e8 definito dall'autore come un \"racconto\", o meglio una \"biografia dell'anima\". Tuttavia esso assume per lo pi\u00f9 le sembianze di un lungo monologo pronunciato da Haller, in cui si analizza il suo rapporto con la societ\u00e0 che lo circonda e il proprio io; questo \u00e8 un aspetto abbastanza comune dei \"racconti\" di Hesse.\nIn una successiva nota, resa pubblica dopo il successo editoriale avuto dal libro, lo scrittore si lamenta del fatto che il significato pi\u00f9 profondo delle vicende del protagonista non viene sempre colto, specialmente da coloro che ne sono rimasti pi\u00f9 entusiasti. Questo \u00e8 dovuto in larga parte al fatto che l'opera si ritrova spesso nelle mani di giovani, mentre \u00e8 stata scritta considerando le problematiche di adulti di circa cinquant'anni.\nIn ogni caso, dice l'autore, succede che anche lettori di quell'et\u00e0 fraintendano il fine del libro, e si soffermino solo sulle vicende tristi di Haller, in cui si riconoscono. Al di sopra di esse si erge un'altra dimensione, molto pi\u00f9 alta e rilevante, in cui si descrive l'anima, i rimedi degli immortali alla difficolt\u00e0 della vita, una dimensione positiva, in antitesi con quella negativa \"sottostante\". Hesse dir\u00e0 in seguito:"}
{"id": "1561003", "revid": "767487", "url": "https://it.wikipedia.org/wiki?curid=1561003", "title": "Contea di Transylvania", "text": "La contea di Transylvania in inglese Transylvania County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 29.334 abitanti. Il capoluogo di contea \u00e8 Brevard."}
{"id": "1561004", "revid": "767487", "url": "https://it.wikipedia.org/wiki?curid=1561004", "title": "Contea di Swain", "text": "La contea di Swain (in inglese Swain County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 12.968 abitanti. Il capoluogo di contea \u00e8 Bryson City."}
{"id": "1561005", "revid": "74801", "url": "https://it.wikipedia.org/wiki?curid=1561005", "title": "Contea di Surry (Carolina del Nord)", "text": "La contea di Surry (in inglese Surry County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Dobson.\nStoria.\nLa contea \u00e8 stata costituita nel 1771 da Rowan County. \u00c8 stata chiamata cos\u00ec in onore al paese natale in Inghilterra di William Tryon, governatore della Carolina del Nord dal 1765 al 1771.\nNel 1777 Surry County e Washington District (ora di Washington County, Tennessee) sono state unite per formare Wilkes County. Il primo tribunale permanente \u00e8 stato creato a Richmond nel 1779, quello che oggi \u00e8 il Old Richmond Township in Forsyth County vicino Donnaha. Tuttavia, nel 1789 la met\u00e0 orientale della contea di Surry divenne Contea di Stokes, rendendo cos\u00ec il sito Richmond inutilizzabile per contea. Nel 1790, la sede della contea fu trasferita a Rockford dove \u00e8 rimasto per oltre mezzo secolo. Nel 1850 la met\u00e0 del restante territorio della regione sud del fiume Yadkin divenne Yadkin County."}
{"id": "1561006", "revid": "767487", "url": "https://it.wikipedia.org/wiki?curid=1561006", "title": "Contea di Stokes", "text": "La contea di Stokes in inglese Stokes County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 44 711 abitanti. Il capoluogo di contea \u00e8 Danbury."}
{"id": "1561008", "revid": "2074952", "url": "https://it.wikipedia.org/wiki?curid=1561008", "title": "Dieter Hoene\u00df", "text": "\u00c8 stato vicecampione del mondo nel 1986 con la nazionale di calcio della Germania Ovest.\nBiografia.\nNato nel 1953 a Ulma nel Baden-W\u00fcrttemberg, \u00e8 fratello di Uli Hoene\u00df.\nCarriera.\nClub.\nDa ragazzino inizia a giocare a calcio come centrocampista nelle selezioni giovanili dell', la squadra del suo paese di nascita, insieme a suo fratello Uli, che con il ha vinto tutto in Europa e che \u00e8 diventato campione del mondo nel 1974 in Germania Ovest. Nel 1970 viene acquistato prima dal , poi nel 1975 dallo , che successivamente, nella stagione 1978-1979 rimase per molto tempo in corsa per la conquista della Bundesliga, divenendo l'ariete di una formazione che aveva nelle proprie fila gente del calibro di Hansi M\u00fcller, Georg Volkert e Walter Kelsch. Infine viene acquistato dal Bayern Monaco nell'ultimo anno di suo fratello Uli.\nQui riesce a raggiungere una finale di Coppa dei Campioni nel 1982,perdendo 1-0 contro l'Aston Villa e segnando al 90' il gol del pareggio, poi dubbiamente annullato.\nNazionale.\nCon la nazionale esordisce nel 1979 e conclude nel 1986 con un bottino di 6 presenze e 3 goal, dopo aver conquistato la medaglia d'argento al Mondiale Fifa 1986. Convocato come quarto attaccante della squadra, fu inserito dal CT Beckenbauer a gara in corso contro il Messico nei quarti di finale, dove segner\u00e0 il primo tiro ai calci di rigore, grazie i quali la squadra tedesca si qualific\u00f2 alla semifinale. Entr\u00f2 nuovamente come sostituto nella finale contro l'Argentina, nel tentativo di recuperare il passivo di due reti; nonostante la Germania Ovest fosse quindi riuscita a pareggiare, il Mondiale fu vinto dall'Argentina di Maradona che si aggiudic\u00f2 la finale con il punteggio di 3-2.\nDirigenza.\n\u00c8 stato direttore generale del Wolfsburg dalla fine del 2009 a marzo 2011."}
{"id": "1561018", "revid": "767487", "url": "https://it.wikipedia.org/wiki?curid=1561018", "title": "Contea di Stanly", "text": "La contea di Stanly in inglese Stanly County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 58 100 abitanti. Il capoluogo di contea \u00e8 Albemarle."}
{"id": "1561022", "revid": "767487", "url": "https://it.wikipedia.org/wiki?curid=1561022", "title": "Contea di Scotland (Carolina del Nord)", "text": "La contea di Scotland in inglese Scotland County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 35 998 abitanti. Il capoluogo di contea \u00e8 Laurinburg."}
{"id": "1561023", "revid": "74801", "url": "https://it.wikipedia.org/wiki?curid=1561023", "title": "Contea di Sampson", "text": "La contea di Sampson in inglese Sampson County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Clinton."}
{"id": "1561025", "revid": "2117046", "url": "https://it.wikipedia.org/wiki?curid=1561025", "title": "Rete tranviaria di Firenze", "text": "La rete tranviaria di Firenze \u00e8 un sistema tranviario quasi del tutto in sede protetta, dotato di asservimento semaforico, a servizio della citt\u00e0 metropolitana di Firenze.\nSi compone di due linee, per una lunghezza totale di 16,8 km. La prima linea (T1 \"Leonardo\") fu inaugurata nel 2010 (ulteriormente estesa nel 2018), la seconda (T2 \"Vespucci\") nel 2019.\nRete.\nLa rete tranviaria di Firenze \u00e8 costituita di 2 linee:\nStoria.\nPrima rete tranvaria.\nLa prima rete tranviaria di Firenze entr\u00f2 in servizio nel 1879 e divenne ben presto famosa per integrare la prima tranvia a trazione elettrica italiana, la Firenze-Fiesole. \nPenalizzata come molti impianti analoghi dall'avvento della motorizzazione privata e da un orientamento non favorevole ai sistemi di trasporto pubblico di massa, la rete sub\u00ec nel secondo dopoguerra un progressivo declino fino alla chiusura dell'ultima linea, avvenuta nel 1958.\nSviluppi per il ripristino della tranvia.\nNel corso degli ultimi due decenni del XX secolo le amministrazioni comunali fiorentine hanno scelto di ripristinare il servizio tranviario per combattere il sempre crescente traffico cittadino e per offrire un mezzo di trasporto pubblico rapido e puntuale.\nLa prima relazione illustrativa generale di quella che diventer\u00e0 la linea T1 fu elaborata nel 1994 per il comune di Firenze dalle societ\u00e0 AI Engineering e SISPLAN. Il tracciato preliminare in sede di progettazione avanzata \u00e8 stato sostanzialmente rielaborato rispetto all'idea originaria in cui si prevedeva, oltre all'attraversamento dell'Arno in corrispondenza del ponte alla Vittoria, un passaggio sotterraneo dei convogli a partire da piazza Vittorio Veneto fino alla fermata della stazione di Santa Maria Novella.\nLa prima gara per affidare i lavori venne fatta nel 2000 ma nessuna azienda manifest\u00f2 interesse. La seconda gara, vinta nel 2001 da un raggruppamento d'imprese con a capo il costruttore Baldassini-Tognozzi, fu contestata da AnsaldoBreda, l'altra azienda che perse la gara. Il ricorso presentato da AnsaldoBreda, per presunte irregolarit\u00e0 della gara, al TAR venne vinto dalla Baldassini-Tognozzi mentre AnsaldoBreda vinse un successivo ricorso presentato al Consiglio di Stato. Quest'ultimo decise di affidare alla societ\u00e0 dei trasporti pubblici urbani (ATAF) e al Comune la risoluzione del problema. Venne quindi deciso di indire una terza gara la quale venne vinta dalle due aziende precedentemente rivali.\nNel dicembre 2005 iniziarono i lavori di costruzione della originariamente chiamata \"Linea 1\", che comportarono anche il rifacimento dei sottoservizi nonch\u00e9 la piantumazione di nuovi alberi e siepi. I binari furono posati a partire dall'8 ottobre 2007. Il 1\u00ba ottobre 2008 il primo mezzo della flotta fu consegnato e di l\u00ec a poco inizi\u00f2 le prove tecniche.\nEntrata in esercizio.\nLa tranvia entr\u00f2 in funzione il 14 febbraio 2010. Ad inizio dell'estate 2018, in occasione della sua prima estensione fino al Polo Ospedaliero di Careggi, la linea \u00e8 stata rinominata T1.\nNel 2019, \u00e8 entrata in servizio la linea T2, collegando il centro cittadino con la zona universitaria di Novoli e l'aeroporto Vespucci. Come per la sorella maggiore, anche questa linea ha avuto una nascita travagliata; lavori iniziati nel 2014 e conclusi, tra mille peripezie, \"solo\" a fine 2018, con conseguente inaugurazione nel febbraio 2019.\nUn certo numero di cittadini si era dichiarato contrario al progetto delle linee 2 e del prolungamento della linea 1, ed aveva chiesto un referendum in proposito. Il referendum consultivo si tenne il 17 febbraio 2008, aperto a tutti i cittadini del comune e agli stranieri regolarmente soggiornanti. Al referendum, per il quale secondo lo statuto comunale non era previsto un quorum, vot\u00f2 il 39% degli aventi diritto, con prevalenza per la posizione dei contrari alle due nuove linee - scarto circa del 7,7% per la linea 2, progettata per attraversare il centro storico, e del 3,7% per il prolungamento della linea 1, diretta verso il plesso ospedaliero di Careggi, alla periferia nord-ovest della citt\u00e0).\nLa successiva amministrazione comunale, eletta nel 2009, pur annunciando importanti modifiche ai percorsi delle linee, espresse la volont\u00e0 di proseguire la costruzione delle linee tranviarie (volont\u00e0 confermatasi con l'amministrazione eletta nel 2014).\nLinee in esercizio.\nLa rete tranviaria attuale \u00e8 frutto di un progetto che prevede l'istituzione di linee metrotranviarie che si allontanano dal centro in modo radiale. A differenza della precedente rete tranviaria fiorentina urbana, il percorso \u00e8 generalmente su sede propria, ovverosia \u00e8 esterno e si svolge su binari opportunamente isolati dal resto della sede stradale, per questo viene definita anche come metrotranvia o metro di superficie.\nLe vetture sono del tipo Ansaldobreda Sirio, gi\u00e0 in uso in altre citt\u00e0 italiane e europee. La flotta \u00e8 composta, solo per la linea T1, da 23 tram.\nIl deposito ha una estensione di circa 50.000 metri\u00b2, e vi sono presenti le officine, il fabbricato direzionale e la sala di comando, la quale controlla la posizione dei convogli e il funzionamento dei sistemi tecnologici e di sicurezza.\nLe fermate sono collocate in media a una distanza compresa nei 400 metri l'una dall'altra, mentre la marcia dei tram \u00e8 regolata dall'asservimento semaforico.\nA partire dal giugno 2013 \u00e8 stato ammesso il trasporto di biciclette seppur con alcune limitazioni. L'accesso ai mezzi \u00e8 permesso solo in certi orari nei giorni feriali, nello specifico fra le 5:00 e le 7:00, fra le 10:00 e le 17:00 e fra le 20:00 e le 00:30, mentre nei giorni festivi non \u00e8 presente alcuna limitazione oraria. Le bici possono essere trasportate solo presso la coda o la testa dei tram appoggiate alla parete divisoria della cabina di guida, dove sono presenti gli ancoraggi, per un massimo di due biciclette a convoglio.\nT1 - Leonardo.\nLa linea \u00e8 entrata in esercizio nel febbraio 2010 nel tratto compreso tra i capolinea di Scandicci e la Stazione FS all'altezza di via Alamanni, con il nome di \"Linea 1\", mentre dal 16 luglio 2018, con il prolungamento da via Alamanni a Careggi, \u00e8 stata rinominata in \"Linea T1\" (informalmente definito, in fase di progetto, \"Linea T3\").\nI chilometri sono 11,5 per 26 fermate, con un tempo di percorrenza tra i due capolinea stimato in circa 40 minuti.\nIl 13 dicembre 2012 la Regione Toscana ha diffuso i risultati di un'indagine secondo la quale il numero dei passeggeri quotidiani era cresciuto a quella data di oltre il 50% (da meno di 25.000 passeggeri giornalieri nel 2010 ad oltre 38.000, con una media mensile stabile di 1.100.000 passeggeri), equivalenti a circa 13 milioni di passeggeri l'anno, che vanno confrontati con gli utilizzatori del trasporto pubblico prima dell'avvento del tram, che non superavano il milione di passeggeri l'anno.\nLa stessa indagine ha analizzato il gradimento della tranvia, e ha mostrato che il 74% degli utilizzatori riteneva buono o ottimo il servizio.\nPercorso.\nLa prima parte del tracciato, nel Comune di Scandicci, ha avuto l'obiettivo di riequilibrare il sistema della mobilit\u00e0 nell'area sud-ovest, dove non erano mai state costruite linee di trasporto pubblico su rotaia, se si escludono le vecchie linee tranviarie dismesse da decenni.\nPresso il capolinea della T1 di \"Villa Costanza\" a Scandicci \u00e8 attivo un parcheggio scambiatore collegato direttamente alla autostrada A1. \u00e8 stato inaugurato il 12 giugno 2017.\nUno dei grandi vantaggi di questo parcheggio \u00e8 il pedaggio poco elevato consentendo anche una sosta prolungata di diversi giorni.\nInizialmente si era molto scettici sull'utilit\u00e0 del parcheggio che successivamente ottenne grande successo, registrando, soprattutto nel periodo estivo, tassi di riempimento molto elevati con conseguente sovraffollamento della T1. Per contrastare questa problematica sono state aggiunte corse accessibili soltanto dalla seconda fermata della linea tranviaria risolvendo parte dei problemi.\nLunga 7,4\u00a0km, conta 14 fermate compresi i capolinea, la linea parte da Scandicci, dove \u00e8 ubicato anche il deposito-officina, e percorre via Sette Regole, via Fabrizio De Andr\u00e8 e viale Aldo Moro.\nLa fermata posta in corrispondenza del centro cittadino \u00e8 stata oggetto di riqualificazione urbanistica nell'ambito del progetto di costruzione della nuova Piazza della Resistenza, prospiciente il municipio di Scandicci. La zona adesso comprende, oltre alla piazza, un edificio con centro commerciale, appartamenti ed uffici; in un'altra unit\u00e0 immobiliare a lato della piazza, vi sono negozi ed un auditorium pubblico. Il Centro Rogers, dal nome dell'architetto inglese che l'ha progettato (Richard Rogers) \u00e8 stato inaugurato il 30 settembre 2013.\nPoco dopo l'attraversamento del fiume Greve entra nel Comune di Firenze e percorre viale Nenni, viale Talenti e via del Sansovino. Dopo piazza Paolo Uccello oltrepassa il fiume Arno con un nuovo ponte pedo-tranviario ed entra nel Parco delle Cascine lungo via Stendhal e viale degli Olmi. Da piazza Vittorio Veneto prosegue lungo viale Fratelli Rosselli, via Jacopo da Diacceto e via Alamanni, dove si ricongiunge con il percorso della linea T2, all'altezza della stazione ferroviaria di Santa Maria Novella.\nSegmento ferrato inaugurato il 16 luglio 2018 dopo pi\u00f9 di 4 anni di lavori, rappresenta il primo prolungamento della linea, permettendo un percorso diretto da Scandicci a Careggi.\nI lavori sono iniziati nel maggio 2014, mentre il primo tram Sirio \u00e8 stato collocato sulle rotaie, in zona viale Morgagni, nella notte tra il 9 e il 10 febbraio 2018 allo scopo di collaudare la linea prima dell'effettiva entrata in esercizio.\nDestinata a servire l'area metropolitana nord di Careggi e il suo ospedale con il centro della citt\u00e0 e la stazione, questa linea \u00e8 la pi\u00f9 complessa perch\u00e9 percorre strade con sezioni piuttosto strette e la sua realizzazione ha richiesto una riorganizzazione della viabilit\u00e0 di tutta l'area.\nIl capolinea \u00e8 ubicato di fronte all'ingresso dell'ospedale di Careggi. Da qui la linea percorre viale Morgagni e piazza Dalmazia, poi si sdoppia: in direzione sud lungo le vie Corridoni e Pisacane, in direzione nord lungo via Tavanti e via Vittorio Emanuele. In via Tavanti la linea si ricongiunge e, superata piazza Leopoldo, prosegue su via Gianni, piazza Vieusseux, via Guasti e piazza Muratori; dopo il sottopasso Statuto percorre via dello Statuto, piazza della Costituzione e viale Strozzi. Nella zona di Viale Strozzi, per permettere il passaggio della tranvia, e la realizzazione della fermata denominata \"Strozzi - Fallaci\" sono state fatte importanti modifiche alla viabilit\u00e0, con la costruzione di due sottopassi, uno da Viale Milton in direzione Belfiore, e l'altro, con curva, da Viale Strozzi in direzione Belfiore. Nell'area in superficie, una volta occupata dalle carreggiate, oltre alla tranvia ed alla fermata \u00e8 stata realizzata anche una grande area verde. Passato Viale Strozzi, il tram attraversa Piazza Bambini e Bambine di Beslan, (con annessa fermata \"Fortezza\") e si innesta su via Valfonda e piazza Adua, fino a ricongiungersi allea linea 2 in piazza Stazione.\nT2 - Vespucci.\nLunga 5,3 km e con 12 fermate, che si snodano fra piazza dell'Unit\u00e0 Italiana e l'aeroporto \"Amerigo Vespucci\", si tratta di una linea fondamentale poich\u00e9 interessa la zona di maggior sviluppo dell'area metropolitana e, al contempo, serve i nuovi insediamenti per l'universit\u00e0 e il tribunale nell'area di Novoli.\nI lavori sono iniziati il 5 novembre 2011 con l'apertura dei cantieri nei pressi dell'aeroporto di Firenze-Peretola.\nIl termine dei lavori era previsto per giugno del 2014, poi posticipato al luglio 2017. Se i lavori avessero superato il limite di 950 giorni, il Comune di Firenze, come da contratto, avrebbe potuto applicare penali all'impresa costruttrice per ogni giorno di ritardo. Per completare la linea entro i limiti, i cantieri sono stati aperti anche di notte.\nPer tutto il 2012 i lavori non sono proseguiti per problemi di finanziamento per le ditte appaltatrici. Alla luce della crisi economica e finanziaria le banche non hanno confermato i tassi accordati in precedenza.\nAlla fine del 2012 la Cassa Depositi e Prestiti ha accordato finalmente il finanziamento dell'opera, permettendo la ripresa dei lavori nel maggio 2014.\nL'inaugurazione, da luglio 2017 \u00e8 slittata ad agosto 2018, poi a dicembre 2018, dato il blocco dei lavori dal 22 maggio dello stesso anno, causa mancati pagamenti da parte della ditta costruttrice.\nDopo tante traversie, trascorsi i 15 giorni di pre-esercizio, la linea \u00e8 stata inaugurata nella tarda mattinata del 11 febbraio 2019 alla presenza del presidente della Repubblica Sergio Mattarella, con la conseguente messa in esercizio nelle ore immediatamente successive.\nPercorso.\nDal capolinea presso l'aeroporto, sottopassa le ferrovie per Osmannoro e Pisa, i viali Luder e degli Astronauti, prima del quale \u00e8 presente la fermata in trincea denominata \"Guidoni\". Qui \u00e8 anche in progetto l'ampliamento del parcheggio scambiatore presente. Successivamente si innesta su via di Novoli, uscendo dal tunnel e attraversando la rotonda di via Allori. Superati la rotatoria di viale Forlanini e il Mugnone su un nuovo viadotto, percorre via Buonsignori e via Gordigiani.\nProsegue lungo l'argine del Mugnone ed entra nell'area servizi della nuova stazione alta velocit\u00e0, dalla quale, secondo il progetto originario, avrebbe dovuto uscire in viale Belfiore, dove sarebbe stato realizzato un sottovia per il traffico ordinario. In seguito alle modifiche di progetto causate dalla presenza della falda acquifera del torrente Mugnone \u00e8 stato realizzato un attraversamento a raso di viale Belfiore con opportuna semaforizzazione. Qui il tram attraversa palazzo Mazzoni, dal nome dell'architetto che l'ha progettato (Angiolo Mazzoni), costruito durante il ventennio fascista che \u00e8 stato completamente ristrutturato. Ad oggi essendo l'edificio di propriet\u00e0 di RFI ne ospita gli uffici.\nLa soprintendenza ha autorizzato il passaggio del tram all'interno del palazzo con un compromesso: quello di essere riportato alle forme originali volute dal Mazzoni, poich\u00e9 nel corso degli anni era stato rimodellato con la scomparsa della vetrata frontale a \"T\" rovesciata e l'aggiunta di un piano al posto di una grande terrazza. Imbocca quindi via Guido Monaco, percorre via Alamanni ricongiungendosi con la linea 1 e interscambia con essa alla fermata della stazione, e termina in Piazza dell'Unit\u00e0, capolinea.\nNell'agosto 2017 \u00e8 stata approvata la VACS \"Variante Alternativa al Centro Storico\" e nel 2020 sono partiti i lavori di realizzazione di questa estensione, che al posto del progetto originale di prosecuzione da piazza Unit\u00e0 italiana verso l'interno del centro storico (lungo via Panzani, via de' Cerretani, piazza San Giovanni, via de' Martelli, via Cavour, piazza San Marco) prevede invece una biforcazione in viale Strozzi e la creazione di un ramo viale Lavagnini - piazza Libert\u00e0 - Piazza San Marco.\nSe ne prevede il termine posticipato per Natale '23 (onde ulteriori problemi) causa rallentamenti dovuti dalla Pandemia mondiale del virus Sars-Covid-19.\nSviluppi futuri.\n\u00c8 gi\u00e0 in programma il prolungamento da Peretola verso Castello, che collegher\u00e0 le nuove sedi di Provincia e Regione nonch\u00e9 il polo scientifico universitario di Sesto Fiorentino, mentre \u00e8 stata avanzata l'ipotesi di un sottoattraversamento del centro storico con fermate presso la Stazione dell'Alta Velocit\u00e0, in piazza Adua, in piazza della Repubblica e nell'area di Santa Croce. Ipotesi venutasi a creare in quanto, nell'ottobre 2009, l'amministrazione comunale targata Renzi ha disposto la piena pedonalizzazione di piazza Duomo, annunciando contemporaneamente una revisione del percorso della linea 2 ed escludendo il passaggio da piazza Duomo, via Martelli e via Cavour.\nLa giunta Nardella, nonostante la possibilit\u00e0 del sottoattraversamento del centro storico, ha preferito la seconda ipotesi in superficie (denominata VACS-variante alternativa al centro storico) ed avviato i lavori di realizzazione nel 2020 e ad oggi in lento avanzamento causa problemi creati dalla Pandemia mondiale del COVID-19. \nQuesta ipotesi prevede la conclusione della linea 2 in piazza San Marco passando dall'asse dei viali di circonvallazione. La linea uscir\u00e0 dalla stazione in via Valfonda, Fortezza (con tracciato in comune con linea 1), viale Lavagnini, piazza Libert\u00e0 e con il percorso sdoppiato, inizialmente previsto, lungo le vie La Pira/La Marmora per terminare in piazza San Marco con due fermate distinte per arrivo e partenza nelle vie precedentemente accennate. Si \u00e8 prevista questa ipotesi poich\u00e9, per ricevere i 100 milioni del decreto \"Sblocca Italia\", si imponeva alla citt\u00e0 di iniziare la cantierizzazione della linea 3.2 (con prolungamento verso Bagno a Ripoli) entro il 2015. Il tracciato in superficie per la linea 2 coincide parzialmente con quello della linea 3.2; questo avrebbe permesso di ricevere i fondi del Decreto, perch\u00e9 la costruzione della linea 2 implica l'inizio della cantierizzazione per il prolungamento della linea 3.\nLinee in progetto.\nSulla base degli Accordi tra la Regione Toscana, il Comune di Firenze ed i Comuni dell'area metropolitana, lo sviluppo del sistema tramviario si articoler\u00e0 in:\nOpere infrastrutturali principali.\nPrima dell'avvio dei cantieri erano state completate entro la fine del 2004 due opere preliminari connesse ad un primo stralcio progettuale:\nCostruzione e gestione.\nIl progetto prevedeva che la realizzazione della Linea 1 costasse 195 milioni di euro, a carico di Stato (73 milioni), Regione Toscana (30 milioni), Comune di Firenze e Comune di Scandicci (59 milioni), Rete Ferroviaria Italiana (33 milioni, impegno assunto in fase di stipula del protocollo di intesa con gli enti locali per la realizzazione di una nuova fermata per l'alta velocit\u00e0 a Firenze: \u00e8 stata costruita congiuntamente da AnsaldoBreda e Baldassini-Tognozzi-Pontello. In una intervista a La Repubblica, il 16 febbraio 2018, il sindaco di Firenze, Dario Nardella, ha dichiarato che il costo finale della Linea 1 \u00e8 stato di 265 milioni di euro.\nPer la Linea 2 e per il prolungamento della Linea 1 si \u00e8 parzialmente seguito il modello del project financing. \nNel 2005, il Comune di Firenze ha stipulato con Tram di Firenze S.p.A., la concessione per la costruzione delle opere, l'ingegneria e la gestione (per quest'ultima anche della Linea 1).\nCon riferimento alla gi\u00e0 citata dichiarazione a La Repubblica, lo stesso sindaco Nardelli precisa che il costo di queste ultime due opere ammonta a 425 milioni di euro (di cui 340 relativi al costo dell'infrastruttura ed il residuo all'acquisto dei 29 tram Sirio). La partecipazione dell'Unione Europea nell'ambito del POR Creo 2007-2013 consta di 26 milioni di euro; si aggiungono 10.79 dalla Regione Toscana, 13.26 dallo Stato, 184.91 dal Comune di Firenze. I restanti 140 milioni sono a carico di Tram di Firenze che ha contratto un finanziamento di 165.80 milioni di euro con MPS Banca per l'Impresa, Calyon, Infrastrutture S.p.A. (poi diventata Cassa Depositi e Prestiti), comprensivi di 13.8 milioni di Iva e 12 milioni di euro per gli extracosti, da restituire in 15 anni, nonch\u00e9 altri 61 milioni che Infrastrutture avrebbe messo a disposizione per rifinanziare il debito in caso di mancato rimborso del prestito alla fine dei 15 anni.\nNel tempo la composizione degli azionisti di Tram di Firenze \u00e8 variata: Baldassini-Tognozzi-Pontello socio di Tram di Firenze, ma anche membro dell'ATI che deve realizzare i lavori, termina in amministrazione straordinaria e cede il ramo d'azienda ad Impresa S.p.A., che successivamente per\u00f2 dichiara fallimento, per cui vende le attivit\u00e0 a Grandi Lavori Fincosit, che si ritrova azionista del concessionario e partecipante dell'ATI per un impegno significativo nella costruzione della T2 e del prolungamento della T1. Nel 2018 la situazione si complica nuovamente in quanto Grandi Lavori Fincosit \u00e8 terminata in concordato preventivo.\nNel 2014, Mps, Banca IMI e Cassa Depositi e Prestiti rinegoziano per la seconda volta il finanziamento a Tram di Firenze, sottoscrivendo 165.8 milioni di euro con scadenza a 21 anni.\nTram di Firenze ad oggi \u00e8 controllata dal fondo Meridiam col 56% (dopo aver rilevato nel 2018 il 14.1% in mano a Grandi Lavori Fincosit e anche le quote in mano a Coestra e Consorzio Etruria, entrambe in liquidazione), Ratp Dev Italia col 24,9%, Hitachi Rail Italy con il 13,6%, Alstom Transport 6,1% e Alstom ferroviaria 3.8%, Ansaldo STS 3,8%. Il resto \u00e8 diviso tra Architecna, Ciet Impianti, Cmb, Ccc, Consorzio Toscano Cooperative, Dicos, Sirti.\nL'esercizio del servizio \u00e8 assicurato dalla GEST (acronimo di Gestione del Servizio Tramviario), su concessione di Tram di Firenze S.p.A., fino al 2035.\nGest \u00e8 una societ\u00e0 per azioni di propriet\u00e0 dell'azienda parigina RATP Dev, gruppo RATP che nel 2012 ha rilevato la quota del 49% detenuta da ATAF S.p.A..\nIntegrazione con la rete ferroviaria.\nUn passante ferroviario sotterraneo concepito per separare il traffico dei treni passanti ad alta velocit\u00e0 dal traffico regionale \u00e8 in corso di costruzione a Firenze e prevede la realizzazione di una stazione progettata dall'architetto inglese Norman Foster in zona via Circondaria; per il collegamento di quest'ultima con la stazione di Santa Maria Novella era stata inizialmente concepita la linea 2; con l'accordo dell'agosto 2011 tra Governo, Ferrovie, Regione, Provincia e Comune \u00e8 stata accettata definitivamente la collocazione della nuova stazione AV secondo il progetto Foster, concordando alcune lievi modifiche al percorso della linea 2 della tranvia nei pressi della nuova stazione e la realizzazione di un people mover di collegamento tra la stazione Foster e quella di Santa Maria Novella a spese di Ferrovie dello Stato.\nSuccessivamente l'ipotesi del people mover \u00e8 rientrata e siamo tornati al progetto originale con la fermata Redi della T2 inaugurata il 15 luglio 2019, servir\u00e0 ai residenti della zona fino all'apertura della stazione AV. \nNonostante ci\u00f2 nel 2021 \u00e8 stata rivalutata l'ipotesi del People Mover poich\u00e9 in caso di completamento \u00e8 attivazione della Nuova Stazione AV, il collegamento di scambio con la stazione \"centrale attuale\" di SMN creerebbe troppa congestione alla linea tranviaria gi\u00e0 molto frequentata. \nNell'accordo \u00e8 prevista la cessione, da parte di RFI del tratto di binario che va dalla stazione delle Cascine a quella di Porta al Prato per la realizzazione della nuova linea tranviaria, la numero 4, dalle Piagge a Porta al Prato."}
{"id": "1561026", "revid": "57342", "url": "https://it.wikipedia.org/wiki?curid=1561026", "title": "Acrosoma", "text": ""}
{"id": "1561029", "revid": "131358", "url": "https://it.wikipedia.org/wiki?curid=1561029", "title": "\u010cornomorets Odessa", "text": ""}
{"id": "1561031", "revid": "1543377", "url": "https://it.wikipedia.org/wiki?curid=1561031", "title": "Paul Leni", "text": "Fra le sue opere pi\u00f9 popolari vi sono \"Il gabinetto delle figure di cera\" (1924), \"Il castello degli spettri\" (1927) e \"L'uomo che ride\" (1928).\nBiografia.\nPaul Leni cominci\u00f2 la propria carriera artistica a 15 anni nel campo della pittura e del disegno, per poi lavorare nell'ambiente teatrale come attore e soggettista, ma soprattutto costumista e scenografo.\nVerso il 1914 divenne direttore artistico per film tedeschi. Esord\u00ec alla regia nel 1916 con \"Das Tagebuch des Dr. Hart\" e in seguito acquis\u00ec grande notoriet\u00e0 con \"La scala di servizio\" (1921) o \"Il gabinetto delle figure di cera\" (1924).\nNel 1927, su invito di Carl Laemmle si trasfer\u00ec negli Stati Uniti e inizi\u00f2 a collaborare per la Universal, realizzando classici come \"Il castello degli spettri\" (1927), \"L'uomo che ride\" (1928) e \"Il teatro maledetto\" (1929).\nSfortunatamente, il suo genio artistico si interruppe prematuramente proprio nel 1929, quando Paul Leni mor\u00ec di sepsi."}
{"id": "1561035", "revid": "233579", "url": "https://it.wikipedia.org/wiki?curid=1561035", "title": "Mwami Mutaga III del Burundi", "text": ""}
{"id": "1561042", "revid": "585241", "url": "https://it.wikipedia.org/wiki?curid=1561042", "title": "Rifugio ai Caduti dell'Adamello", "text": "Il rifugio \"Ai Caduti dell'Adamello\" si trova a 3040\u00a0m s.l.m a breve distanza dal Passo della Lobbia Alta, sul versante sudovest della Lobbia Alta, nel gruppo dell'Adamello, nel territorio del comune di Spiazzo (TN), in val Rendena.\nStoria.\nIl rifugio \u00e8 stato inaugurato nel 2005 dopo una profonda ristrutturazione del vecchio edificio, il quale - aperto nel 1929 riadattando la casermetta \"Giordana\" - era ormai in condizioni precarie a causa delle lesioni e dei cedimenti originati dal rapido abbassarsi del ghiacciaio alla sua base.\nIl consolidamento-rinnovamento \u00e8 stato realizzato grazie alla Fondazione ai Caduti dell'Adamello - ONLUS, che \u00e8 anche proprietaria del rifugio, di cui fanno parte la Provincia autonoma di Trento, la Provincia di Brescia il comprensorio della Valcamonica, i comuni della Val Rendena, il CAI di Brescia, l'ANA ed il Parco naturale Adamello Brenta.\nCaratteristiche ed informazioni.\nPu\u00f2 ospitare 120 persone. \u00c8 normalmente aperto e custodito dal 20 giugno al 20 settembre e nel periodo primaverile, per lo scialpinismo. Dispone di locale invernale sempre aperto.\n\u00c8 base ideale per l'accesso alle cime che circondano la \"vedretta del Mandrone\" e quella della Lobbia.\nPresso il rifugio \u00e8 attivo dal 2011 un innovativo impianto che sfrutta l'energia solare per produrre idrogeno, che viene immagazzinato allo stato gassoso e che poi \"restituisce\" l'energia al rifugio a seconda dei suoi bisogni.\nLa Grande Guerra e il cannone dell'Adamello.\nDurante la prima guerra mondiale il gruppo dell'Adamello fu terreno di importanti operazioni belliche. Il confine tra Regno d'Italia (a ovest, Valcamonica, Lombardia) e l'Impero austro-ungarico (a est, valli Giudicarie e Rendena, Trentino), attraversava il gruppo dal Passo del Tonale al Castellaccio, M. Mandrone, Passo della Lobbia Alta, Cresta Croce, M. Fumo.\nNella primavera del 1916 gli italiani erano attestati al rifugio Garibaldi e gli austriaci presidiavano la dorsale del M. Fumo - Lobbia Alta e la dorsale Corno di Cavento - Crozzon di Folgorida, con importanti basi logistiche al rifugio Mandrone e al rifugio Car\u00e8 Alto.\nIl 12 aprile 1916, al comando del colonnello Giordana, con il capitano Nino Calvi e il tenente Attilio Calvi, gli alpini conquistarono tutta la cresta M. Fumo - Lobbia Alta, tranne il M. Fumo stesso e il Passo della Lobbia Alta, che furono occupati il 17 aprile. Nelle settimane seguenti, appoggiati anche dal cannone di artiglieria che nel frattempo era stato installato al Passo del Venerocolo, gli alpini presero anche la dorsale Crozzon di Folgorida - Passo di Cavento.\nIl trasporto del cannone 149G (149\u00a0mm \u00e8 il calibro, G significa ghisa) fu un'impresa ciclopica, che inizi\u00f2 il 9 febbraio 1916 alla stazione ferroviaria di Edolo (BS), in alta Valcamonica. Il primo giorno il cannone fu trainato da cavalli fino a Tem\u00f9 e Malga Caldea (1584 m) in Val d'Avio; in seguito, smontato e caricato su appositi slittoni, fu trascinato dagli alpini che lo soprannominarono \"ippopotamo\". Il peso in assetto di tiro era di 6 tonnellate, la canna pesava pi\u00f9 di 3 tonnellate. Per evitare il ribaltamento, il traino doveva avvenire lungo la linea di massima pendenza, inoltre solo di notte o quando condizioni meteorologiche cattive impedivano la visibilit\u00e0 agli aerei del nemico; di giorno le slitte venivano coperte di neve e le loro tracce cancellate. Il trasporto fu anche pi\u00f9 volte interrotto e si ebbero vittime tra i soldati a causa delle valanghe. Una di queste invest\u00ec il cannone trascinandolo per molti metri a valle e occorsero giorni di lavoro per liberarlo. Il 17 aprile si raggiunse il rifugio Garibaldi (2550 m) e il 27 aprile il Passo del Venerocolo (3136\u00a0m), dopo aver superato 1552\u00a0m di dislivello in 78 giorni. Dal passo entr\u00f2 subito in funzione appoggiando gli attacchi alla dorsale Folgorida - Passo di Cavento.\nIl 6 giugno 1917 in una sola notte duecento uomini, attraversata la Vedretta del Mandrone, lo issarono sulla selletta di Cresta Croce a 3315 m da dove contribu\u00ec alla conquista del Corno di Cavento il 15 giugno successivo e dove ancora oggi si trova.\nIl cannone dell'Adamello \u00e8 monumento nazionale.\nLe visite del Papa.\nIl rifugio ospit\u00f2 due volte papa Giovanni Paolo II, appassionato di montagna e di sci: nel 1984 e nel 1988. La prima volta il papa si incontr\u00f2 qui con l'allora presidente della Repubblica Sandro Pertini."}
{"id": "1561046", "revid": "125985593", "url": "https://it.wikipedia.org/wiki?curid=1561046", "title": "Radio Kiss Kiss", "text": "Radio Kiss Kiss \u00e8 un'emittente radiofonica nazionale italiana con sede centrale a Napoli e studi anche a Milano. \u00c8 la settima tra le radio nazionali pi\u00f9 ascoltate.\nStoria.\nAnni 1970.\nAgli inizi degli anni settanta Ciro Niespolo fonda la discoteca napoletana Kiss Kiss; la radio nasce nel settembre del 1976, tra le prime radio libere partenopee, accompagnando l'omonima discoteca.\nNiespolo contatter\u00e0 quindi Sas\u00e0 Capobianco per affidargli la direzione artistica dell'emittente. Uno dei programmi di maggior successo, ideato da Sas\u00e0 Capobianco, era il \"Disco Live\": selezione musicale diffusa all'interno della discoteca, trasmessa in diretta via radio negli orari di apertura al pubblico, e cio\u00e8 il sabato e la domenica dalle 18 fino a notte inoltrata.\nNel 1977 Radio Kiss Kiss riceve il Telegatto dal settimanale \"Sorrisi e Canzoni TV\". Nel 1980 \u00e8 la radio pi\u00f9 ascoltata a Napoli.\nAnni 1980.\nAll'inizio degli anni ottanta, con la catastrofe del terremoto dell'Irpinia, la radio comincer\u00e0 a realizzare i primi radiogiornali per informare la popolazione locale campana.\nNel 1983 \u00e8 la prima radio in Campania. Nel 1985 \u00e8 l'emittente radiofonica con il maggior numero di ascoltatori del capoluogo, sul finire degli anni ottanta espande il proprio segnale.\nVerso la fine degli anni '80 veniva trasmesso di venerd\u00ec in diretta dalla discoteca kiss kiss nelle ore serali un programma di musica house, \"Funk Machine\", con i DJ Dario Tofano e Patrizio Squeglia.\nAnni 1990.\nDal 1\u00ba gennaio 1990 copre buona parte della penisola. Successivamente, per volere del presidente Lucia Niespolo, nascono Radio Kiss Kiss Italia, che trasmette musica italiana e copre parte del Mezzogiorno, Radio Kiss Kiss Napoli, dedicata all'area partenopea, e Radio Ibiza, la pi\u00f9 giovane delle emittenti, che trasmette esclusivamente musica \"dance\".\nLo stesso anno Lucia Niespolo, direttore artistico, cambia lo \"slogan\" della radio in \u00ab\"The Show Radio\"\u00bb e contatta Francesco Paolantoni e Stefano Sarcinelli per la realizzazione di un programma radiofonico che andasse in onda fino al giugno del 1991. Il duo, insieme a Rosario Pellecchia e Gigio Rosa coinvolti dal direttore per seguire la produzione, conducono il programma \"A tutti coloro\".\nNel 1992 Niespolo lascia la carica di direzione artistica assumendo quella di editore. La direzione artistica verr\u00e0 affidata a Gianni Simioli. Nello stesso anno nasce il programma eroti-comico Facciamo Candy Candy, ideato e condotto da Pippo Pelo. In onda si ascoltavano i jingles creati da Clay Remini dello studio Zerodibi di Milano.\nTra il 1991 e il 1993 Radio Kiss Kiss Network riceve da \"Noi\" due nomination per il Gran Premio delle Radio come \"Radio del cuore\" e \"Miglior programma di informazione musicale\".\nCon l'avvento della legge Mamm\u00ec del 1990 il 13 giugno 1994 ottiene la concessione alla radiodiffusione in ambito nazionale.\nNel 1994 parte la seconda serie del programma \"A tutti coloro\" con l'aggiunta di altri personaggi: Maurizio Casagrande, Luciano Fruttaldo e Paola Cannatello. Anche questa edizione riscuote notevole successo, tanto da guadagnarsi il Telegatto.\nNel 1996 la direzione artistica viene affidata nuovamente a Lucia Niespolo. Nel 1996 il programma serale \"Kiss Kiss Vibes\", dedicato alle nuove tendenze musicali, riceve una nomination per il Telegatto.\nNel 1997 entrano nel capitale sociale dell'emittente i fratelli Suraci (editori di RTL 102.5). Lo stesso anno \u00e8 la radio ufficiale del Festivalbar.\nRadio Kiss Kiss cambia lo slogan in \u00ab\"The Rhythm of Your Life\"\u00bb ed effettua un cambiamento editoriale in tutta la programmazione radiofonica. Sar\u00e0 dato pi\u00f9 spazio alla musica e meno ai discorsi dei conduttori; cos\u00ec facendo la radio assumer\u00e0 una connotazione da emittente di flusso.\nAnni 2000.\nNel 2000 i fratelli Suraci escono dall'assetto societario di Radio Kiss Kiss. Questo porter\u00e0 dei cambiamenti nella programmazione radiofonica e nello slogan della radio, che diventer\u00e0 \u00ab\"La radio che ti ascolta\"\u00bb.\nNel 2001 la coordinazione artistica viene affidata alla Push Pull di Marcello Pozza, che, con l'ausilio della sua struttura, diventa il nuovo direttore artistico dell'emittente. Radio Kiss Kiss apre una sede a Milano in via Aleardo Aleardi.\nNasce, nello stesso anno, il programma comico Pelo e contropelo condotto da Pippo Pelo (coadiuvato nel corso degli anni da Carlo Giordano, il duo comico Antonio e Michele, Sergio Friscia, Rosalia Porcaro, I Ditelo voi, Gigi e Ross e Due interi e un ridotto).\nNel 2002 la direzione artistica passa a Eddi Berni, fino al giugno del 2004. Nel luglio del 2004 Niespolo contatta Marco Minelli, ex direttore artistico di Radio Dimensione Suono e One-O-One Network, per affidargli il compito di coordinatore artistico.\nIl 1\u00ba maggio 2005, Radio Kiss Kiss apre la sede anche a Roma in via Quirino Visconti, da dove trasmetter\u00e0 il neo assunto Antonio Gerardi, proveniente da RTL 102.5. Nell'estate del 2005, la concessionaria pubblicitaria Radio e Reti acquisir\u00e0 il 25% del capitale sociale dell'emittente.\nNel luglio del 2006, in esclusiva, trasmette integralmente le intercettazioni telefoniche fatte a Luciano Moggi che generarno il caso Moggiopoli.\nCon l'ingresso di nuovi soci nella compagine societaria Radio Kiss Kiss effettua una politica di espansione sul territorio nazionale acquisendo nuove frequenze. Nell'ottobre del 2006, in occasione del suo trentesimo anniversario, la radio cambia logo e lo slogan in \u00ab\"Tieni accesa l'immaginazione\"\u00bb.\nIl 21 marzo 2007 Radio Kiss Kiss dedica per la prima volta l'intera programmazione giornaliera ai cambiamenti climatici. Per l'occasione il palinsesto viene curato da Alessandro Cecchi Paone. Questa iniziativa verr\u00e0 replicata dall'emittente ogni anno. In aggiunta al \"Clima Day\", verranno inserite nel proprio palinsesto quotidiano le \"Clima News\", due spazi della durata di due minuti cadauno, realizzate e condotte da Cecchi Paone.\nNel 2007 Radio Kiss Kiss \u00e8 la radio nazionale pi\u00f9 ascoltata nel Sud Italia. Alla fine dello stesso anno, sigla l'accordo sulla qualit\u00e0 di emissione della pubblicit\u00e0 radiofonica con l'UPA (Unione Pubblicitari Associati) insieme a Rai, Radio Dimensione Suono, RTL 102.5, R101.\nNello stesso anno Gigi e Ross, co-conduttori del morning show di Pippo Pelo Pelo e contropelo, vincono il premio Grolle come \"Rivelazione dell'anno\".\nIl 4 febbraio 2008, per incrementare i dati d'ascolto del pubblico maschile compreso tra i 25 e i 44 anni, decide di fare partire un nuovo programma radiofonico dedicato interamente al calcio. Il programma, intitolato \"Siamo tutti CT\", ha come conduttore Valter De Maggio e come opinionisti Sandro Piccinini, Ciccio Graziani, Sandro Mazzola, Stefano Tacconi, Monica Vanali, Paolo Liguori, Arrigo Sacchi, Sebino Nela.\nA marzo partono altri due programmi, \"00K Licenza di...\" condotto da Marco e Gi\u00f2, e \"A tutte le auto Kiss Kiss\" condotto da Mariolina Simone, Demo Mura e Gianluca Ansanelli. A settembre, con l'inizio della nuova stagione calcistica, \"Siamo tutti CT\" \u00e8 riproposto con Marino Bartoletti, Jos\u00e9 Altafini e Alberto Brandi al posto di Tacconi e Nela.\nA ottobre il programma radiofonico \"Pelo e Contropelo\" vince il Premio Grolle come \"Miglior Morning Show radiofonico\" dell'anno.\nNel marzo del 2009 Radio Kiss Kiss cambia la concessionaria pubblicitaria, passando da Radio e Reti a Monradio del gruppo Mondadori. Questa operazione viene presa dagli addetti ai lavori come un preludio di una eventuale cessione della radio al gruppo di Marina Berlusconi, gi\u00e0 presente nel settore con l'emittente nazionale R 101. Lo stesso mese mette a disposizione del programma televisivo \"Scherzi a parte\" i propri studi per realizzare gli scherzi a Toto Cutugno e Giorgia.\nIl 6 aprile il palinsesto radiofonico viene sospeso per il terremoto in Abruzzo. L'intera programmazione giornaliera, a eccezione degli spazi dedicati alla musica, sar\u00e0 utilizzata per dare aggiornamenti sull'evento sismico.\nIl 22 aprile va in onda la terza edizione del \"Clima Day\", con il patrocinio del Ministero dell'Ambiente, Legambiente, WWF e Marevivo. Ad occuparsi della parte scientifica del programma, per quindici ore, \u00e8 nuovamente Cecchi Paone, accompagnato dai conduttori della radio.\nIl 18 maggio esordisce \"Vieni Avanti Kiss Kiss\", programma condotto e ideato da Marco Baldini.\nIl 31 agosto entra a fare parte dello staff del programma \"Pelo e Contropelo\" il trio \"Due interi e un ridotto\".\nAnni 2010.\nAlla fine di giugno del 2010 \u00e8 presentata una puntata speciale di \"Pelo e Contropelo\" per celebrare i vent'anni di Pippo Pelo a Radio Kiss Kiss.\nIl 26 settembre 2011 cambia il palinsesto con l'inserimento di Joe Violanti, Cristina Chiabotto, Guido Meda, Enzo Miccio, Simone Rugiati, Dario Cassini, Marisol e Francesco Facchinetti.\nIl 16 gennaio 2012 \u00e8 lanciato il suo nuovo logo e slogan \"Play Everywhere\". In primavera arrivano Ricky e Il Panta e Daniele Doesn't Matter.\nIl palinsesto si arricchisce con Domenica in &amp; out presentato da Ricky e Il Panta, il programma del weekend \"Figli delle stelle\" condotto da Gaspare Baglio e Paolo Crimaldi e Kiss Kiss My Ass con i Finley. Il 31 luglio 2013 diventa la radio ufficiale della S.S.C. Napoli. Nel nuovo palinsesto non figurano pi\u00f9 Ricky e Il Panta, Antonio Capitani e Marco e Gi\u00f2. Torna, invece, \"Siamo tutti CT\" con Valter De Maggio, Alberto Brandi, Maurizio Compagnoni e Raffaella Fico. La domenica si riempie con il programma \"Check In\" condotto da Danny Virgillo e i Finley passano a condurre il programma \"Kiss Kiss My Ass\" tutti i pomeriggi.\nIl 31 dicembre 2013 chiude la sede di Roma e quasi tutti i programmi che andavano in onda da l\u00ec vengono bloccati.\nL'attuale palinsesto di Radio Kiss Kiss prevede \"i Mattinieri\" dalle 5:00 alle 7:00 con Max Poli e La Leti.\nDalle 7:00 alle 9:00 c'\u00e8 il \"Pippo Pelo Show\". In conduzione ci sono Pippo Pelo e Adriana Petro.\nDalle 9:00 alle 12:00 spazio a \"Good Morning Kiss Kiss\" con Max Giannini e Max Vitale. A seguire Alfio (12.00-14-00) con \"Mi Piace\" e Marco &amp; Raf (14.00-16.00) conduttori di \"Dedikiss\". Nella parte centrale del pomeriggio \"I Corrieri di Kiss Kiss\" condotto da Paolo Franceschini e Ciro Limatola. Rita Manzo con \"Portami a Casa Kiss Kiss\" e Stefano Piccirillo accompagnano gli ascoltatori verso casa.\nNel weekend spazio a voci diverse. Il sabato e la domenica, tra le 7:00 e le 9:00, Raoul conduce \"Kiss Kiss Weekend\". Dalle 12:00 alle 15:00 il testimone del programma passa ad Alfio e Stefano Piccirillo sino ad arrivare alle 18:00 quando Ilaria presenta \"Aperikiss\". La domenica mattina spazio a Rita Manzo dalle 9.00 alle 11.00 e a seguire \"Fuori Tutto\", il confessionale di Radio Kiss Kiss. \"Kiss Kiss Play Chart\" la domenica sera con le classifiche di tutti i pi\u00f9 grandi successi radiofonici raccontati da Adriana."}
{"id": "1561052", "revid": "1652635", "url": "https://it.wikipedia.org/wiki?curid=1561052", "title": "Ricorso gerarchico", "text": "Il ricorso gerarchico \u00e8 una istanza interna stragiudiziale rivolta contro la pubblica amministrazione per gli atti amministrativi.\nSi suole distinguere tra ricorso gerarchico proprio, esperibile nei confronti di un organo gerarchicamente superiore a quello che ha emanato l\u2019atto oggetto di impugnazione e ricorso gerarchico improprio, presentato verso organi che non hanno autorit\u00e0 gerarchicamente superiori come per esempio gli organi collegiali.\nProcedimento.\nIl ricorrente (che deve essere titolare di un interesse personale, diretto e attuale) pu\u00f2 presentare il ricorso entro il termine previsto dalla legge per quel particolare tipo di atto (solitamente 30 gg.) sia all'autorit\u00e0 che ha emanato l'atto (che poi lo spedir\u00e0 a quella gerarchicamente superiore) sia direttamente all'autorit\u00e0 gerarchicamente superiore.\nIl ricorso pu\u00f2 presentarsi per gli atti non definitivi (atti che non sono emanati dall'organo di vertice).\nNel caso in cui l'autorit\u00e0 adita sia incompetente essa trasmette automaticamente il ricorso a quella competente.\nLa comunicazione al controinteressato \u00e8 solo facoltativa, ma se \u00e8 fatta prima della decisione occorre attendere 20 giorni affinch\u00e9 il ricorrente produca memorie, documenti o osservazioni a suo favore.\nL'attivit\u00e0 istruttoria deve essere espletata nel termine previsto, ma se dopo tale termine sorgono motivi nuovi di ricorso (e non motivi che esistevano gi\u00e0 al momento del ricorso iniziale) si possono addurre come ulteriore motivo di gravame.\n\u00c8 possibile ottenere una sospensione dell'atto anche d'ufficio, poich\u00e9, generalmente, la proposizione del ricorso gerarchico non determina di per s\u00e9 sospensione.\nLa decisione.\nLa decisione pu\u00f2 essere in rito (l'organo della p.a. individua delle situazioni di improcedibilit\u00e0 per colpa delle quali non giunge neanche a valutare nel merito il ricorso; per es. il ricorrente non ha l'interesse) oppure nel merito (si analizza in concreto la questione).\nLe pronunce sulla domanda possono essere:\nIl silenzio rigetto/diniego.\nCaso particolare: se entro 90 giorni dalla presentazione del ricorso l\u2019organo adito non comunica la decisione la richiesta si intende respinta. In questo modo l'atto diviene definitivo, per cui l'unica soluzione \u00e8 quella di impugnarlo con un ricorso straordinario o con un ricorso all\u2019autorit\u00e0 giurisdizionale competente. In realt\u00e0, come stabilito dall'Adunanza Plenaria del Consiglio di Stato del 24 novembre 1989, il silenzio, in certi casi, non assume valore di rigetto, ma di rifiuto di annullamento; ne consegue che, anche dopo la scadenza del termine, l\u2019autorit\u00e0 procedente mantiene la potest\u00e0 di esaminare i ricorsi e di assumere le decisioni di merito."}
{"id": "1561053", "revid": "144796", "url": "https://it.wikipedia.org/wiki?curid=1561053", "title": "Provincia del Basso Reno-Westfalia", "text": ""}
{"id": "1561055", "revid": "767487", "url": "https://it.wikipedia.org/wiki?curid=1561055", "title": "Simon Preston", "text": "Biografia.\nFin da giovanissimo \u00e8 corista al King's College di Cambridge (dove torner\u00e0 poi come Organ Scholar), e studia organo con C. H. Trevor alla \"Royal Academy of Music\" di Londra.\nNel 1962 debutta alla Royal Festival Hall, in seguito \u00e8 scelto come vice organista nella Abbazia di Westminster, dove rester\u00e0 fino al 1967. \u00c8 organista alla Christ Church di Oxford dal 1970, prima di far ritorno alla Abbazia di Westminster come organista e direttore del coro nel 1981. Lasci\u00f2 definitivamente il suo posto a Westminster nel 1987 per proseguire la sua carriera organistica.\nHa composto molte musiche per organo, fra le quali la pi\u00f9 nota \u00e8 l\"'Alleluyas\", scritto nello stile di Olivier Messiaen.\nIl suo stile di suono, sempre chiaro e preciso, \u00e8 passato dall'incisivit\u00e0 e la fierezza del periodo giovanile al pi\u00f9 sereno e raffinato stile della sua maturit\u00e0. Nella sua carriera ha realizzato moltissime incisioni, che comprendono l'opera omnia per organo di Johann Sebastian Bach e la \"Sinfonia n. 3\" per organo di Camille Saint-Sa\u00ebns, sotto la direzione di James Levine alla guida dei Berliner Philharmoniker.\n\u00c8 anche stato un clavicembalista, soprattutto agli inizi della sua carriera. Ha inciso due volte l'integrale dei concerti per organo di Georg Friedrich H\u00e4ndel sotto la direzione di Yehudi Menuhin alla guida della Bath Festival Orchestra e quindi con l'ensemble di strumenti storici The English Concert sotto la direzione di Trevor Pinnock.\nHa ottenuto vari riconoscimenti per le sue incisioni, tra cui il \"Grand Prix du Disque\" nel 1983.\nDal 1990 \u00e8 direttore artistico del \"Calgary International Organ Festival and Competition\". "}
{"id": "1561056", "revid": "110157", "url": "https://it.wikipedia.org/wiki?curid=1561056", "title": "Sarre (Tortora)", "text": "Sarre (\"Sarri\" nel dialetto locale) \u00e8 la prima delle frazioni montane del comune di Tortora, dista dal centro abitato di Tortora paese circa 2\u00a0km.\n\u00c8 una piccola frazione abitata da poche famiglie, le prime delle quali si trasferirono nel luogo verso gli inizi degli anni ottanta in seguito allo spopolamento del centro storico, avvenuto dopo il terremoto del 1982.\nLa frazione si estende sui colli adiacenti al centro storico ad un'altitudine media di 376 metri s.l.m., \u00e8 si suddivide in varie sotto-localit\u00e0 denominate: C\u00e0lavri, Cul\u00f9mmari, Fatt\u00eczza, P\u00ecettu di li cr\u00f9ci, Pirn\u00eca, Vadd\u00ecna, V\u00f9cca di li S\u00e0rri.\nLocalit\u00e0.\nLa frazione si divide in otto sotto-frazioni la prima di queste risalendo dal centro storico \u00e8 la Pirnia che deve il suo appellativo ad un termine greco che significa granaio, questa zona si estende adiacente alla strada montana sul versante sinistro. Poi troviamo il Piettu di li Cruci un piccolo colle che deve il suo nome all'antico calvario del centro storico situato nella zona. Risalendo lungo la strada troviamo la zona che d\u00e0 il nome alla frazione Sarri che si estende alla destra della strada montana, poich\u00e9 a sinistra come precedentemente detto si estende la Pirnia. La zona Sarri scende lungo la vallata sottostante il Monte Vallina fino ai promontori che sovrastano la zona del torrente di Tortora denominata Speroncella (Sprungedda nel dialetto tortorese). A sinistra della Pirnia troviamo i Calavri zona completamente disabitata, ricoperta da un bosco di querce e castagni. A sinistra della Pirnia e sopra le Sarri si innalza il monte Vaddina, una piccola montagna alta 754 m s.l.m. che sovrasta la frazione. Al disotto del monte Vadd\u00ecna nei pressi del bivio che dalle Sarre prosegue per le frazioni montane troviamo la zona denominata Fatt\u00eczza, al disopra di questa troviamo la Vignic\u00e8dda. Proseguendo in direzione ovest troviamo la Vucca di li Sarri e sopra di essa i Culummari che deve il suo nome ad una qualit\u00e0 di fico presente nel territorio.\nStoria.\nLa frazione \u00e8 stata abitata gi\u00e0 nei secoli scorsi, come dimostrano i numerosi ruderi presenti, un tempo abitazioni di pastori e contadini o ricoveri per bestiame, e le varie \"carcare\", strutture che permettevano la trasformazione delle pietre in calce, legante principale dell'edilizia della zona prima dell'avvento del cemento.\nAnche se i primi abitanti della frazione in ordine cronologico furono probabilmente i lucani ed in seguito i romani che nel territorio avevano un nucleo produttivo della citt\u00e0 di Blanda situata lungo la costa tortorese, qualche km pi\u00f9 ad ovest.\nEconomia.\nNella frazione sono presenti attivit\u00e0 dedite all'agriturismo ed al settore alberghiero.\nPresenti anche attivit\u00e0 di allevamento di caprini e suini (maiale nero di Calabria) e loro derivati.\nAgricoltura ed allevamento familiare.\nPraticato dalla quasi totalit\u00e0 degli abitanti \u00e8 l'agricoltura e l'allevamento famiglia per uso proprio. Nel campo agricolo l'esposizione a sud del territorio permette la coltivazione di vari tipi di ortaggi, di viti e olivi. Nel campo dell'allevamento per uso personale molto diffuso \u00e8 l'allevamento dei suini e dei polli."}
{"id": "1561058", "revid": "3732", "url": "https://it.wikipedia.org/wiki?curid=1561058", "title": "Agenzia Fides", "text": "L'Agenzia Fides \u00e8 un'agenzia di stampa delle Pontificie Opere Missionarie con sede nel Palazzo di Propaganda Fide, a Roma.\n\u00c8 nata nel 1927 come prima \"Agenzia missionaria della Chiesa\" ed \u00e8 tra le prime agenzie di stampa nel mondo, al servizio dell'informazione e dell'animazione missionaria. Venne fondata su proposta del Consiglio Superiore Generale della Pontificia Opera della Propagazione della Fede che desiderava far conoscere le missioni attraverso la stampa, favorire l'animazione missionaria, suscitare la cooperazione all'opera missionaria della Chiesa cattolica mediante la promozione vocazionale e gli aiuti spirituali e materiali.\nStoria.\nIl progetto dell'Agenzia Fides venne benedetto da papa Pio XI. Alle prime edizioni in lingua inglese, francese e polacca (quest'ultima per un breve periodo) seguirono quelle in lingua italiana (1929), spagnola (1930) e tedesca (1932). In tempi pi\u00f9 recenti si sono aggiunte le edizioni in lingua cinese (1998), portoghese (2002) e arabo (2008).\nLe centinaia di volumi che raccolgono i dispacci nelle diverse lingue, costituiscono un vero patrimonio informativo dell'evangelizzazione missionaria della Chiesa nel Novecento: uno dei periodi decisivi per lo sviluppo delle giovani Chiese, con la rapida evoluzione delle strutture territoriali, la preparazione del clero locale e l'erezione della gerarchia episcopale indigena.\nIl primo direttore dell'Agenzia Fides fu lo statunitense p. John Considine, dei Missionari di Maryknoll (MM). Negli ultimi anni si sono succeduti alla Direzione dell'Agenzia: monsignor Jesus Irigoyen (della diocesi di Pamplona, Spagna); don Antonio Ugenti, della Societ\u00e0 San Paolo; il dott. Angelo Scelzo; p. Bernardo Cervellera, del Pontificio Istituto Missioni Estere (PIME), il prof. Luca de Mata.\nMissionari uccisi.\nAlla fine di ogni anno, l'agenzia pubblica l'elenco di tutti gli operatori pastorali (non solo missionari, quindi) uccisi nel mondo.\nArchivio fotografico.\nL'archivio fotografico dell'Agenzia Fides comprende circa 10.000 fotografie che documentano la storia delle missioni cattoliche dagli anni 1930 al 1990. In gran parte digitalizzato, era consultabile sul portale dell'Agenzia."}
{"id": "1561064", "revid": "767487", "url": "https://it.wikipedia.org/wiki?curid=1561064", "title": "Contea di Rutherford (Carolina del Nord)", "text": "La contea di Rutherford in inglese Rutherford County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 62 899 abitanti. Il capoluogo di contea \u00e8 Rutherfordton."}
{"id": "1561065", "revid": "74801", "url": "https://it.wikipedia.org/wiki?curid=1561065", "title": "Contea di Rowan (Carolina del Nord)", "text": "La contea di Rowan (in inglese Rowan County) \u00e8 una suddivisione amministrativa dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Salisbury."}
{"id": "1561067", "revid": "339392", "url": "https://it.wikipedia.org/wiki?curid=1561067", "title": "GAIS G\u00f6teborg", "text": ""}
{"id": "1561068", "revid": "21079", "url": "https://it.wikipedia.org/wiki?curid=1561068", "title": "Riempimento di Dehn", "text": ""}
{"id": "1561069", "revid": "767487", "url": "https://it.wikipedia.org/wiki?curid=1561069", "title": "Contea di Rockingham (Carolina del Nord)", "text": "La contea di Rockingham in inglese Rockingham County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 91 928 abitanti. Il capoluogo di contea \u00e8 Wentworth."}
{"id": "1561071", "revid": "486946", "url": "https://it.wikipedia.org/wiki?curid=1561071", "title": "Shakhtar Doneck", "text": ""}
{"id": "1561076", "revid": "767487", "url": "https://it.wikipedia.org/wiki?curid=1561076", "title": "Contea di Robeson", "text": "La contea di Robeson (in inglese \"Robeson County\") \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 123.339 abitanti. Il capoluogo di contea \u00e8 Lumberton.\nGeografia.\nL'U.S. Census Bureau certifica che l'estensione della contea \u00e8 di 2.457,9 km\u00b2, di cui lo 0,2% \u00e8 coperto d'acqua."}
{"id": "1561077", "revid": "767487", "url": "https://it.wikipedia.org/wiki?curid=1561077", "title": "Contea di Richmond (Carolina del Nord)", "text": "La contea di Richmond (in inglese Richmond County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 46 564 abitanti. Il capoluogo di contea \u00e8 Rockingham."}
{"id": "1561079", "revid": "74801", "url": "https://it.wikipedia.org/wiki?curid=1561079", "title": "Contea di Randolph (Carolina del Nord)", "text": "La contea di Randolph (in inglese Randolph County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Asheboro.\n\u00c8 la citt\u00e0 natale dei piloti automobilistici Lee Petty e Richard Petty (rispettivamente padre e figlio)."}
{"id": "1561080", "revid": "74801", "url": "https://it.wikipedia.org/wiki?curid=1561080", "title": "Contea di Polk (Carolina del Nord)", "text": "La contea di Polk (in inglese Polk County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Columbus."}
{"id": "1561081", "revid": "767487", "url": "https://it.wikipedia.org/wiki?curid=1561081", "title": "Canzoni Tour 2007", "text": "Canzoni Tour 2007 \u00e8 un album dal vivo di Edoardo Bennato pubblicato nel 2007.\nIl disco.\nLa raccolta nasce dalla collaborazione artistica tra Edoardo Bennato e uno dei suoi vecchi amici musicisti di Bagnoli che da sempre lo ha seguito nella sua avventura artistica: Massimo Tassi. Il CD contiene delle rivisitazioni in chiave decisamente moderna di vecchi brani di Bennato, fino ad arrivare ad una versione punk rock del brano \"Un giorno credi\". I brani sono registrati in studio con pubblico (la lista delle canzoni ricopre quasi del tutto le scelte dell'artista per quello che riguarda le sue esibizioni nel tour 2007) e nel CD vengono aggiunti alcuni brani provenienti dagli ultimi album: \"\"Stop America\" e \"Every day, every night\" provengono dall'album \"L'uomo occidentale\" del 2003, \"Mangiafuoco\", \"Il gatto e la volpe\" e \"L'isola che non c'\u00e8\" provengono dall'album \"Sembra ieri\" del 2000, il brano \"Sbandato\" proviene dall'album \"Sbandato\"\" del 1998."}
{"id": "1561083", "revid": "74801", "url": "https://it.wikipedia.org/wiki?curid=1561083", "title": "Contea di Pitt", "text": "La contea di Pitt in inglese Pitt County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Greenville."}
{"id": "1561084", "revid": "2139430", "url": "https://it.wikipedia.org/wiki?curid=1561084", "title": "Inincrocio", "text": "L'inincrocio (in inglese, \"inbreeding\") o endogamia \u00e8 l'incrocio fra individui strettamente imparentati o consanguinei, esso pu\u00f2 implicare l'incrocio fra fratello e sorella o anche tra individui meno strettamente imparentati. Se invece l'incrocio avviene fra individui non imparentati si parla di esincrocio o esogamia. \nDefinizione.\nPer ceppo inbred si intende una popolazione costituita da individui, ad esempio topi, identici tra loro geneticamente. Tale ceppo si ottiene incrociando per almeno venti volte la prole derivante da successive generazioni. Il caso limite di inincrocio \u00e8 rappresentato dall'autofecondazione che, comunque, si verifica raramente anche in quegli organismi che ne hanno la possibilit\u00e0. L'inincrocio \u00e8, forse, un adattamento evolutivo della specie in quanto ha come effetto quello di portare all'omozigosi vari loci genici: ne deriva che sia i geni favorevoli sia quelli deleteri risultano potenziati e se questi ultimi sono prevalenti, in una popolazione con un alto grado di inincrocio, i geni deleteri recessivi producono gravi effetti negativi (\"depressione da inbreeding\").\nImportanza per la conservazione.\n\u00c8 un concetto rilevante dal punto di vista della conservazione perch\u00e9 l\u2019accoppiamento di individui con alto grado di consanguineit\u00e0, inevitabile per esempio nelle piccole popolazioni, pu\u00f2 causare diverse condizioni sfavorevoli nella prole, come ad esempio la riduzione della variabilit\u00e0 genetica, l\u2019espressione di mutazioni recessive (quelle cio\u00e8 che se trasmesse da un solo genitore non sono svantaggiose) e la loro possibile diffusione nella popolazione. Per nuovi campi della scienza come la genomica della conservazione l'inincrocio \u00e8 un parametro fondamentale da misurare per capire il livello di consanguineit\u00e0 di una popolazione specifica."}
{"id": "1561085", "revid": "767487", "url": "https://it.wikipedia.org/wiki?curid=1561085", "title": "Contea di Person", "text": "La contea di Person (in inglese Person County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 35 623 abitanti. Il capoluogo di contea \u00e8 Roxboro."}
{"id": "1561086", "revid": "767487", "url": "https://it.wikipedia.org/wiki?curid=1561086", "title": "Contea di Perquimans", "text": "La contea di Perquimans in inglese Perquimans County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 11 368 abitanti. Il capoluogo di contea \u00e8 Hertford."}
{"id": "1561087", "revid": "104485", "url": "https://it.wikipedia.org/wiki?curid=1561087", "title": "Zona radiativa", "text": "La zona radiativa \u00e8 uno strato interno delle stelle; nel Sole si estende da circa il 30% al 70% del raggio, cio\u00e8 dal Nucleo solare fino al confine, con la zona convettiva, per una lunghezza totale di circa 450'000 km.\nNella zona radiativa, l'energia prodotta dal nucleo \u00e8 trasportata da fotoni che percorrono il plasma impiegando, a causa dell'assorbimento e della riemissione, anche centinaia di migliaia di anni per attraversare la zona. Solo i neutrini, che interagiscono poco con la materia, attraversano la zona alla velocit\u00e0 della luce. Parlando, dunque, di fotoni, \u00e8 ovvio che l'energia \u00e8 trasportata per irraggiamento.\nLa temperatura della zona radiativa varia da circa 6.500.000 K in prossimit\u00e0 del nucleo, fino a circa 3.000.000 \u00b0C all'interfaccia con la zona convettiva."}
{"id": "1561089", "revid": "767487", "url": "https://it.wikipedia.org/wiki?curid=1561089", "title": "Contea di Pender", "text": "La contea di Pender in inglese Pender County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 41 082 abitanti. Il capoluogo di contea \u00e8 Burgaw."}
{"id": "1561090", "revid": "767487", "url": "https://it.wikipedia.org/wiki?curid=1561090", "title": "Contea di Pasquotank", "text": "La contea di Pasquotank (in inglese \"Pasquotank County\") \u00e8 una contea dello Stato della Carolina del Nord, negli Stati Uniti. La popolazione al censimento del 2010 era di 40.661 abitanti. Il capoluogo di contea \u00e8 Elizabeth City."}
{"id": "1561092", "revid": "74801", "url": "https://it.wikipedia.org/wiki?curid=1561092", "title": "Contea di Pamlico", "text": "La contea di Pamlico (in inglese Pamlico County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Bayboro."}
{"id": "1561093", "revid": "767487", "url": "https://it.wikipedia.org/wiki?curid=1561093", "title": "Contea di Orange (Carolina del Nord)", "text": "La contea di Orange in inglese Orange County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 118 227 abitanti. Il capoluogo di contea \u00e8 Hillsborough.\nStoria.\nLa contea \u00e8 stata costituita nel 1752 dalle parti di Bladen County, Contea di Granville, e Johnston County. \u00c8 stato chiamato per l'infante Guglielmo V d'Orange, la cui madre Anna, figlia di re Giorgio II di Gran Bretagna, era allora reggente della Repubblica delle Sette Province Unite.\nNel 1771, Orange County \u00e8 stato notevolmente ridotto in zona. La parte occidentale \u00e8 stato combinato con la parte orientale della contea di Rowan per formare Guilford County. Un'altra parte \u00e8 stata combinata con parti di Cumberland County e Johnston County per formare Wake County. La parte meridionale di ci\u00f2 che \u00e8 rimasto \u00e8 diventato Chatham County.\nSociet\u00e0.\nEvoluzione demografica.\nDal censimento del 2010 degli Stati Uniti, c'erano 133.801 persone residenti nella contea, 74,4 % erano bianchi, 11,9 % Nero, 6,7 % asiatici, lo 0,4 % nativi americani, 4,0 % di qualche altra razza e il 2,5 % di due o pi\u00f9 razze. 8,2 % erano Ispano o Latino.\nLegge e governo.\nOrange \u00e8 governata da un consiglio di sette membri di commissari . I commissari sono eletti per quattro anni per distretto e at-large in elezioni partigiane , che si tengono nel mese di novembre di anni pari . Orange \u00e8 un membro del regionale Triangolo J Consiglio dei governi ."}
{"id": "1561096", "revid": "74801", "url": "https://it.wikipedia.org/wiki?curid=1561096", "title": "Contea di Onslow", "text": "La contea di Onslow (in inglese Onslow County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Jacksonville."}
{"id": "1561097", "revid": "767487", "url": "https://it.wikipedia.org/wiki?curid=1561097", "title": "Contea di Northampton (Carolina del Nord)", "text": "La contea di Northampton in inglese Northampton County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 22 086 abitanti. Il capoluogo di contea \u00e8 Jackson."}
{"id": "1561098", "revid": "287204", "url": "https://it.wikipedia.org/wiki?curid=1561098", "title": "Contea di New Hanover", "text": "La contea di New Hanover in inglese New Hanover County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Wilmington.\nGeografia.\nSecondo l'U.S. Census Bureau, la contea ha una superficie totale di , di cui \u00e8 terra e (42%) \u00e8 acqua. \u00c8 la seconda contea pi\u00f9 piccola della Carolina del Nord per area geografica (solo dietro a Chowan County)."}
{"id": "1561099", "revid": "767487", "url": "https://it.wikipedia.org/wiki?curid=1561099", "title": "Contea di Nash", "text": "La contea di Nash in inglese Nash County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 87 420 abitanti. Il capoluogo di contea \u00e8 Nashville."}
{"id": "1561102", "revid": "466539", "url": "https://it.wikipedia.org/wiki?curid=1561102", "title": "Contea di Moore (Carolina del Nord)", "text": "La contea di Moore (in inglese Moore County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 74.769 abitanti. Il capoluogo di contea \u00e8 Carthage.\nGeografia fisica.\nSecondo l'United States Census Bureau, la contea ha un'area totale di 1.828\u00a0km\u00b2, dei quali, 1.807\u00a0km\u00b2 di terra e 21\u00a0km\u00b2 di acqua.\nStoria.\nLa contea fu formata nel 1784 dalla Contea di Cumberland. Fu chiamata cos\u00ec in onore di Alfred Moore, un ufficiale che combatt\u00e9 durante la Guerra d'indipendenza americana e fu membro della Corte suprema degli Stati Uniti d'America.\nNel 1907 parte della Contea di Moore e della Contea di Chatham furono unite per creare la Contea di Lee.\nEssendo un'area abbastanza isolata, molte celebrit\u00e0, diventando famose, andarono via da questa contea. Alcune celebrit\u00e0 frequentano raramente quest'area o hanno delle ville private, alcune di queste sono: Michael Jordan, Tiger Woods, Jack Nicklaus e Sean Connery. Alcuni residenti passati di quest'area sono: Annie Oakley, Adlai Stevenson III, Harvey Firestone e John Davison Rockefeller.\nLeggi e governo.\nLa Contea di Moore \u00e8 un membro del Triangle J Council of Governments."}
{"id": "1561104", "revid": "767487", "url": "https://it.wikipedia.org/wiki?curid=1561104", "title": "Contea di Montgomery (Carolina del Nord)", "text": "La contea di Montgomery in inglese Montgomery County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 26 822 abitanti. Il capoluogo di contea \u00e8 Troy."}
{"id": "1561106", "revid": "767487", "url": "https://it.wikipedia.org/wiki?curid=1561106", "title": "Contea di Mitchell (Carolina del Nord)", "text": "La contea di Mitchell in inglese Mitchell County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 15 687 abitanti. Il capoluogo di contea \u00e8 Bakersville."}
{"id": "1561107", "revid": "767487", "url": "https://it.wikipedia.org/wiki?curid=1561107", "title": "Contea di McDowell (Carolina del Nord)", "text": "La contea di McDowell in inglese McDowell County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 42 151 abitanti. Il capoluogo di contea \u00e8 Marion."}
{"id": "1561109", "revid": "767487", "url": "https://it.wikipedia.org/wiki?curid=1561109", "title": "Contea di Martin (Carolina del Nord)", "text": "La contea di Martin in inglese Martin County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 25 593 abitanti. Il capoluogo di contea \u00e8 Williamston."}
{"id": "1561111", "revid": "767487", "url": "https://it.wikipedia.org/wiki?curid=1561111", "title": "Contea di Madison (Carolina del Nord)", "text": "La contea di Madison in inglese Madison County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 19 635 abitanti. Il capoluogo di contea \u00e8 Marshall."}
{"id": "1561112", "revid": "767487", "url": "https://it.wikipedia.org/wiki?curid=1561112", "title": "Contea di Macon (Carolina del Nord)", "text": "La contea di Macon in inglese Macon County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 29 811 abitanti. Il capoluogo di contea \u00e8 Franklin."}
{"id": "1561114", "revid": "767487", "url": "https://it.wikipedia.org/wiki?curid=1561114", "title": "Contea di Lincoln (Carolina del Nord)", "text": "La contea di Lincoln in inglese Lincoln County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 63 780 abitanti. Il capoluogo di contea \u00e8 Lincolnton."}
{"id": "1561115", "revid": "74801", "url": "https://it.wikipedia.org/wiki?curid=1561115", "title": "Contea di Lenoir", "text": "La contea di Lenoir (in inglese Lenoir County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Kinston."}
{"id": "1561118", "revid": "2193696", "url": "https://it.wikipedia.org/wiki?curid=1561118", "title": "Esincrocio", "text": "L'esincrocio \u00e8 l'incrocio fra individui non strettamente imparentati, produce il cosiddetto \"vigore\", cio\u00e8 una condizione in cui la progenie supera i genitori in vigore e dimensioni.\nLa popolazione umana \u00e8 eterozigote ed i difetti sono rari, mentre le popolazioni isolate (Africa, ecc.), sono soggetti ad essere generati con l'inincrocio."}
{"id": "1561123", "revid": "228587", "url": "https://it.wikipedia.org/wiki?curid=1561123", "title": "Cortenedolo", "text": "Cortenedolo (\"Corten\u00e9dol\" in dialetto camuno) \u00e8 una frazione del comune di Edolo, in alta Val Camonica, provincia di Brescia.\nGeografia fisica.\nTerritorio.\nCortenedolo \u00e8 la frazione di Edolo pi\u00f9 prossima al comune di Corteno Golgi.\nStoria.\nLuned\u00ec 16 marzo 1299 i consoli della vicinia di Cortenedolo, Ottolino Corveli e Lanfranco di Flamberto, si recano ad Edolo dove \u00e8 presente Cazoino da Capriolo, camerario del vescovo di Brescia Berardo Maggi. Qui confermano che nel loro territorio ogni diritto, consuetudine e giurisdizione apparteneva al vescovo di Brescia, e versando le decime. Viene ricordato che i vicini di Cortenedolo detenevano da quasi un cinquantennio l'alpeggio \"de Pathrio\" (monte Padrio). Sono enumerati 30 manenti.\nIl 14 ottobre 1336 il vescovo di Brescia Jacopo de Atti investe iure feudi dei diritti di decima nei territori di Incudine, Cortenedolo, M\u00f9, Cemmo, Zero, Viviano e Capo di Ponte a Maffeo e Giroldo Botelli di Nadro.\nAlla pace di Breno del 31 dicembre 1397 i rappresentanti della comunit\u00e0 di Cortenedolo, Giovanni Erla e il notaio Bormino Albertoni, si schierarono sulla sponda ghibellina.\nIl 17 settembre 1423 il vescovo di Brescia Francesco Marerio investe iure feudi dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo .\nIl 29 ottobre 1425 il vescovo di Brescia Francesco Marerio investe iure feudi dei diritti di decima nei territori di Ono e Cortenedolo Comicino dei Federici di Angolo Terme.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Cortenedolo sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Cortenedolo \u00e8 \"h\u00ecme h\u00e8che\" (cime secche) oppure \"sb\u00e8tec\" (buccia dell'uva schiacciata)."}
{"id": "1561124", "revid": "767487", "url": "https://it.wikipedia.org/wiki?curid=1561124", "title": "Contea di Lee (Carolina del Nord)", "text": "La contea di Lee in inglese Lee County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 49\u00a0040 abitanti. Il capoluogo di contea \u00e8 Sanford."}
{"id": "1561125", "revid": "767487", "url": "https://it.wikipedia.org/wiki?curid=1561125", "title": "Contea di Jones (Carolina del Nord)", "text": "La contea di Jones in inglese Jones County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 10 381 abitanti. Il capoluogo di contea \u00e8 Trenton."}
{"id": "1561127", "revid": "767487", "url": "https://it.wikipedia.org/wiki?curid=1561127", "title": "Contea di Johnston (Carolina del Nord)", "text": "La contea di Johnston in inglese Johnston County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 121 965 abitanti. Il capoluogo di contea \u00e8 Smithfield."}
{"id": "1561128", "revid": "767487", "url": "https://it.wikipedia.org/wiki?curid=1561128", "title": "Haujobb", "text": "Haujobb \u00e8 un progetto musicale tedesco il cui contenuto \u00e8 essenzialmente appartenente alla musica elettronica, dall'elettro-industrial alla IDM fino alla techno. Essi sono considerati un punto d'incontro apportando alcune forme di elettronica nel mondo della musica industriale.\nStoria.\nHaujobb si form\u00f2 nel 1993 da Daniel Myer, Dejan Samardzic, e Bj\u00f6rn Junemann, prendendo il nome dal film \"Blade Runner\" come la traduzione di \"skin job\". Hanno firmato per la Off-beat Records, che cominci\u00f2 a distribuire la loro musica in Nord America via Pendragon Records.\nIl 1995 vide l'uscita dalla band di Bj\u00f6rn, e la formazione consisteva in Daniel e Dejan. Dopo che la Metropolis Records acquist\u00f2 Pendragon, i due musicisti poterono far pubblicare la loro musica ad una cerchia pi\u00f9 vasta di fan nel Nord America, rimanendo costantemente popolari in Europa nell'ambito della musica EBM Electronic body music.\nOggi, sia Daniel Myer che Dejan Samardzic registrano musica con il nome di Haujobb, e Myer ha diversi altri progetti personali, incluso l'architettura, Clear Vision e Newt. Myer, assieme alla cantante di Claire Voyant Victoria Lloyd, forma gli HMB."}
{"id": "1561129", "revid": "767487", "url": "https://it.wikipedia.org/wiki?curid=1561129", "title": "Contea di Jackson (Carolina del Nord)", "text": "La contea di Jackson in inglese Jackson County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 33.121 abitanti. Il capoluogo di contea \u00e8 Sylva.\nStoria.\nLa contea di Jackson fu costituita nel 1852."}
{"id": "1561130", "revid": "74801", "url": "https://it.wikipedia.org/wiki?curid=1561130", "title": "Contea di Iredell", "text": "La contea di Iredell, in inglese Iredell County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Statesville.\nStoria.\nLa contea di Iredell fu costituita nel 1788."}
{"id": "1561131", "revid": "767487", "url": "https://it.wikipedia.org/wiki?curid=1561131", "title": "Contea di Hyde (Carolina del Nord)", "text": "La contea di Hyde in inglese Hyde County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 5 826 abitanti. La contea non ha comuni. Il capoluogo \u00e8 Swan Quarter.\nStoria.\nLa contea di Hyde fu costituita nel 1705."}
{"id": "1561132", "revid": "287204", "url": "https://it.wikipedia.org/wiki?curid=1561132", "title": "Brzostek", "text": "Brzostek \u00e8 un comune rurale polacco del distretto di D\u0119bica, nel voivodato della Precarpazia.Ricopre una superficie di 122,62 km\u00b2 e nel 2004 contava 13.064 abitanti.\nI comuni confinanti sono Brzyska, D\u0119bica, Frysztak, Jod\u0142owa, Ko\u0142aczyce, Pilzno e Wielopole Skrzy\u0144skie."}
{"id": "1561133", "revid": "767487", "url": "https://it.wikipedia.org/wiki?curid=1561133", "title": "Contea di Hoke", "text": "La contea di Hoke in inglese Hoke County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 33 646 abitanti. Il capoluogo di contea \u00e8 Raeford.\nStoria.\nLa contea di Hoke fu costituita nel 1911."}
{"id": "1561134", "revid": "767487", "url": "https://it.wikipedia.org/wiki?curid=1561134", "title": "Contea di Hertford", "text": "La contea di Hertford (in inglese Hertford County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 22 601 abitanti. Il capoluogo di contea \u00e8 Winton.\nStoria.\nLa contea di Hertford fu costituita nel 1759.\nCitt\u00e0 della Contea di Hertford.\nQueste citt\u00e0 usano anche l'antica denominazione di \"township\"."}
{"id": "1561136", "revid": "2184720", "url": "https://it.wikipedia.org/wiki?curid=1561136", "title": "Calma e sangue freddo", "text": "Calma e sangue freddo \u00e8 un brano musicale del 2004, pubblicato dall'etichetta discografica BMG Ricordi come singolo di debutto del cantante Luca Dirisio che anticipa l'uscita dell'album omonimo.\nIl brano.\nNel testo del brano, che Dirisio ha affermato essere del tutto autobiografico, si parla della ricerca di se stessi all'interno di un mondo che si percepisce estraneo e privo di valore. Per tale motivo l'autore afferma che bisogna avere \"calma e sangue freddo\" mentre si \u00e8 alla ricerca della sincerit\u00e0.\nPer questo brano Dirisio ha vinto il premio come \"Rivelazione italiana\" al Festivalbar 2004.\nNe esiste anche una versione in spagnolo, \"Calma y sangre fr\u00eda\".\nIl singolo.\nUscito come singolo il 4 giugno 2004 (anche se la programmazione radiofonica era gi\u00e0 cominciata il 14 maggio), \u00e8 arrivato al quindicesimo posto fra i singoli pi\u00f9 venduti nel 2004 in Italia.\nIl video.\nIl relativo video musicale ufficiale \u00e8 stato girato nel centro storico di Verona, dove Dirisio interpreta il brano in Ponte di Castelvecchio. Alle sequenze nel castello se ne alternano altre in cui il cantante segue una ragazza per le vie della citt\u00e0, passando di tanto in tanto \"la staffetta\" ad altri suoi cloni che incontra per strada. Nel video sono contenuti diversi effetti speciali in Computer Graphic. La regia del video \u00e8 di Gaetano Morbioli."}
{"id": "1561137", "revid": "74801", "url": "https://it.wikipedia.org/wiki?curid=1561137", "title": "Contea di Henderson (Carolina del Nord)", "text": "La contea di Henderson (in inglese Henderson County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Hendersonville.\nStoria.\nLa contea di Henderson fu costituita nel 1838."}
{"id": "1561138", "revid": "767487", "url": "https://it.wikipedia.org/wiki?curid=1561138", "title": "Contea di Haywood (Carolina del Nord)", "text": "La contea di Haywood in inglese Haywood County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 54 033 abitanti. Il capoluogo di contea \u00e8 Waynesville.\nStoria.\nLa contea di Haywood fu costituita nel 1808."}
{"id": "1561139", "revid": "37401", "url": "https://it.wikipedia.org/wiki?curid=1561139", "title": "Cirino Pomicino", "text": ""}
{"id": "1561140", "revid": "123610004", "url": "https://it.wikipedia.org/wiki?curid=1561140", "title": "Contea di Harnett", "text": "La contea di Harnett (in inglese Harnett County) \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Lillington.\nStoria.\nLa contea di Harnett fu costituita nel 1855."}
{"id": "1561141", "revid": "767487", "url": "https://it.wikipedia.org/wiki?curid=1561141", "title": "Contea di Halifax (Carolina del Nord)", "text": "La contea di Halifax in inglese Halifax County \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 57 370 abitanti. Il capoluogo di contea \u00e8 Halifax.\nStoria.\nLa contea di Halifax fu costituita nel 1758."}
{"id": "1561144", "revid": "1126209", "url": "https://it.wikipedia.org/wiki?curid=1561144", "title": "Valeriana officinalis", "text": "La Valeriana officinalis () \u00e8 una pianta a fiore (angiosperma), appartenente alla famiglia delle Valerianacee. Viene utilizzata soprattutto in fitoterapia e in farmacia, come calmante naturale.\n\u00c8 la pi\u00f9 nota del genere \"Valeriana\", costituito da pi\u00f9 di 150 specie, maggiormente divulgate nelle regioni boscose europee e, in parte, anche in Nord America e nelle regioni tropicali sudamericane. Non \u00e8 da confondersi con la sua parente, la Valeriana insalata, quest'ultima utilizzata soprattutto nell'alimentazione con semplice insalata.\nOrigine del nome.\nIl nome botanico si deduce dal latino \"valere\", ovvero crescere in modo rigoroso, sano, oppure anche \"star bene\", in merito alle sue propriet\u00e0 calmanti.\nMorfologia.\nPianta erbacea e perenne, con breve rizoma stolonifero, fusto eretto e solcato in superficie da scanalature, radici fibrose emananti uno sgradevole e penetrante odore; in condizioni ottimali pu\u00f2 raggiungere altezze di circa 150\u00a0cm.\nLe foglie sono opposte e prive di stipole, con picciolo presente solo nelle inferiori (le superiori sono sessili); tutte si presentano composte e imparipennate, costituite da 11-19 \"foglioline\" a lamina intera o dentata e di un bel colore verde intenso.\nI fiori, leggermente profumati, si trovano riuniti a formare un particolare tipo di infiorescenza detta corimbo; sono ermafroditi, con calice ridotto e corolla a 5 petali, tubolare e dal colore rosa chiaro; l\"'androceo\" \u00e8 composto da 3 stami, il \"gineceo\" da un pistillo tri-carpellare con ovario infero e uniloculare. La fioritura avviene in aprile-giugno e l'impollinazione \u00e8 entomogama (tramite Insetti).\nIl frutto \u00e8 un achenio striato provvisto di setole piumose derivanti dalla modificazione che i piccoli denti del calice subiscono con la maturazione. La loro presenza ne aiuta la dispersione per mezzo del vento.\nHabitat.\nLa \"V.officinalis\" predilige gli ambienti freschi e umidi (mesofita) e cresce ai margini dei boschi e nei prati ombrosi fino a una altitudine di 1.400 metri.\nPropriet\u00e0.\nTutte le specie di valeriana contengono:\nSi usa la radice della pianta che per\u00f2 ha un odore sgradevole. Possiede propriet\u00e0 sedative e calmanti, favorendo il sonno.\nIl meccanismo d'azione dei suoi costituenti \u00e8 abbastanza ben conosciuto. Si deve agli esteri degli acidi valerianici e agli iridoidi l'inibire l'enzima animale acido gamma-aminobutirrico transaminasi, preposto alla degradazione metabolica del neurotrasmettitore gamma-aminobutirrato (GABA). Questo mediatore chimico \u00e8 notoriamente associato a fenomeni neuronali di tipo inibitorio ed \u00e8 responsabile anche dell'induzione del sonno nell'uomo.\nStudi pi\u00f9 recenti hanno evidenziato che anche alcuni degli alcaloidi possono avere una influenza pi\u00f9 o meno diretta sul metabolismo del GABA, ma il loro meccanismo \u00e8 ancora poco chiaro. Infine, pare che alcuni dei terpeni e dei flavonoidi possano fare da agonisti con i recettori dell'adenosina (quelli inibiti dalla caffeina) ed essere in parte responsabili dell'azione ipno-inducente, spasmolitica a livello intestinale e riducente sulla pressione arteriosa.\nImpiego fitoterapeutico.\nLa Medicina popolare conosce e utilizza la Valeriana da tempo immemorabile.\nIn fitoterapia viene utilizzata la tintura, talvolta abbinata a quella di altre erbe sedative, quali melissa o luppolo.\nOsservazioni:"}
{"id": "1561146", "revid": "124087213", "url": "https://it.wikipedia.org/wiki?curid=1561146", "title": "Jun Kazama", "text": " \u00e8 un personaggio immaginario della serie di videogiochi picchiaduro \"Tekken\". In \"Tekken 2\" \u00e8 stata l'amante di Kazuya Mishima, con il quale ha avuto un figlio, Jin Kazama. \u00c8 apparsa anche in \"Tekken Tag Tournament\", \"Tekken Tag Tournament 2\" e \"Tekken Revolution\".\nScheda del personaggio.\nIntroduzione.\nJun Kazama \u00e8 un personaggio della serie \"Tekken\". Nonostante sia apparsa solo nel secondo capitolo del gioco, \"Tekken 2\", in \"Tekken Tag Tournament\", \"Tekken Tag Tournament 2\" e \"Tekken Revolution\", \u00e8 un personaggio chiave dell'intera saga, perch\u00e9 \u00e8 la madre di uno dei protagonisti del gioco, Jin Kazama, erede di Kazuya Mishima. Si suppone sia stata uccisa da Ogre tra la fine del 2\u00ba torneo e l'inizio del 3\u00b0, ma non si hanno prove certe della sua scomparsa. Nel finale di Jin in \"Tekken 4\" appare il suo spirito, che lo induce a risparmiare la vita agli odiati familiari, Kazuya ed Heihachi Mishima. Un'altra fugace apparizione di Jun Kazama \u00e8 il cameo in \"Tekken 3\", \"nell'Arcade Opening\", nei pensieri di suo figlio, dove \u00e8 affiancata da Kazuya Mishima: \u00e8 presente anche Ogre (nella sequenza finale).\nAspetto.\nJun Kazama \u00e8 una ragazza dai capelli neri (su cui porta una fascia bianca) e il fisico atletico. \u00c8 alta 170\u00a0cm e pesa 50\u00a0kg. I suoi occhi sono di colore nero.\nIl suo aspetto \u00e8 per certi versi simile a quello di Asuka Kazama, come anche lo stile di combattimento.\nStile di combattimento.\nJun combatte secondo il kobudo mischiato con le arti marziali, \u00e8 agile e in grado di eseguire alcune mosse potenti, anche se lente. Pu\u00f2 eseguire combinazioni di colpi lunghe e spettacolari, con un buon equilibrio fra calci e pugni.\nLo stile di combattimento di Jun \u00e8 stato ripreso da Asuka Kazama, che possiede molte delle sue mosse vecchie o rinnovate.\nIl kobudo stile Kazama di Jun verr\u00e0 ripreso, in \"Tekken 4\", da suo figlio Jin Kazama che, secondo la trama, rinnegher\u00e0 ogni cosa dei Mishima: sangue, cognome e, appunto, stile di combattimento.\nPersonalit\u00e0.\nJun Kazama \u00e8 una ragazza gentile e generosa, nata in campagna con un forte senso di protezione per l'ambiente, ma cresciuta a Tokyo, dove apprende le arti marziali da suo padre. \u00c8 stata lei, prima della sua scomparsa, l'unico punto di riferimento di Jin Kazama, cresciuto senza una figura paterna accanto, Kazuya descrive Jun in \"Tekken 6\" come \"pura e misteriosa\".\nLa sua relazione con Kazuya Mishima resta comunque inspiegata: nonostante avessero due nature totalmente differenti, anzi, opposte, i due, nel secondo capitolo del gioco, concepirono un figlio, il futuro protagonista in \"Tekken 3\", Jin Kazama.\nJun cerc\u00f2 di salvare Kazuya in \"Tekken 2\" dal male che lo affliggeva vedendo il buono dentro di lui, la sua presenza bastava a far indebolire Devil e far emergere la parte ancora pura di Kazuya, portando il giovane Mishima a crisi di moralit\u00e0 e a fargli considerare di cacciare Devil dal suo corpo (ci\u00f2 \u00e8 osservabile nel suo finale in \"Tekken 2\").\nJun dissuase Kazuya dall'uccidere Heihachi, e cerc\u00f2 di convincerlo a lasciare la Mishima Zaibatsu per vivere con lei a crescere suo figlio, ma non riusc\u00ec in quanto Heihachi butt\u00f2 Kazuya in un vulcano prima di poterlo redimere completamente.\nTuttavia, appunto, la Namco \u00e8 rimasta piuttosto vaga sul rapporto creatosi tra Jun e Kazuya: Nell'OAV \"\" e nel manga di \"Tekken\" (uscito solo in Giappone), i due avranno una relazione che porter\u00e0 alla nascita del figlio Jin Kazama.\nBiografia.\nJun Kazama appare per la prima volta in \"Tekken 2\", presentata come una new-entry insieme a Lei Wulong, Baek Doo San, Roger e Alex ed altri. Contrariamente a questi, per\u00f2, Jun \u00e8 destinata ad avere un ruolo molto rilevante nel videogioco, anche se indirettamente: lei \u00e8 infatti la madre di uno dei personaggi protagonisti, Jin Kazama. Il carattere di Jun non ha subito mutazioni durante la trama del gioco, a differenza di Kazuya e Jin.\nIn \"Tekken 2\", Jun era un'agente della Protezione Ambientale, la migliore nel suo settore in quanto cresciuta con un forte legame per l'ambiente. \u00c8 nata in un piccolo villaggio immerso nella natura, e fin da piccola ha imparato ad amarla. Quando per\u00f2 si trasfer\u00ec a Tokyo perse in parte questo amore. Partecipa al torneo per via del suo cognome, infatti suo padre era un grande combattente. Durante il secondo torneo di \"Tekken\", Jun conobbe un uomo, Kazuya Mishima, dentro il quale riusc\u00ec a percepire un misterioso potere. Sotto ordine della Protezione Ambientale, Jun dovette arrestare Kazuya per via di un'esportazione illegale di animali. Ciononostante, decise di salvare Kazuya e di liberarlo dal gene maligno. Alla fine del secondo torneo, Jun si rese conto che la misteriosa forza interiore dentro Kazuya Mishima proveniva dal gene del Diavolo che esso possedeva.\nDurante il secondo torneo, Jun e Kazuya ebbero una relazione, in seguito alla quale Jun rest\u00f2 incinta. Kazuya per\u00f2 non ebbe modo di veder nascere suo figlio, in quanto perse la finale del torneo con Heihachi, che poi lo gett\u00f2 nella bocca di un vulcano in eruzione. Dunque, mentre il corpo apparentemente senza vita di Kazuya bruciava nel cratere, Devil apparve a Jun, desideroso di impossessarsi dell'anima del nascituro. Jun lott\u00f2 con tutte le sue forze e, grazie anche all'aiuto di Angel, riusc\u00ec a sconfiggere il demonio. Si ritir\u00f2 dunque sull'isola di Yakushima.\nSull'isola di Yakushima, Jun cresce Jin da sola, senza l'aiuto di nessuno, e diviene un vero e proprio punto di riferimento per suo figlio, fin quando, 15 anni dopo, degli uomini di Heihachi non risvegliano Ogre, il \"Dio dei Combattimenti\". Questi inizia ad assorbire le anime dei pi\u00f9 forti lottatori del mondo, che iniziano a sparire uno dopo l'altro. Jun, una notte, intuisce qualcosa, quindi avverte Jin di fuggire da suo nonno Heihachi Mishima se le fosse accaduto qualcosa. Infatti, poco dopo Ogre si presenta a Jun e, dopo aver stordito Jin, che cercava di aiutare la madre, inizia a combattere con lei. Questa \u00e8 l'ultima apparizione vera e propria del personaggio che, dopo l'incontro con Ogre, scompare misteriosamente senza lasciar tracce di s\u00e9.\nIn \"Tekken 4\", ambientato qualche anno dopo, nell'Honmaru, si sta consumando lo scontro tra Heihachi Mishima e Jin Kazama, il quale dopo una dura lotta, riesce ad avere la meglio, trasformandosi in Devil, grazie al gene ereditato da suo padre. Il giovane lottatore sta per sferrare il colpo di grazia al parente, quando una luce abbagliante lo costringe a girarsi. Jin vede lo spirito di Jun, che scompare dopo qualche istante. Il ventunenne Kazama rinsavisce e, sbattendo suo nonno sul pavimento, gli dice \"Ringrazia mia madre... Jun Kazama\". Dopodich\u00e9, spicca il volo.\nNel minigioco \"Devil Whitin\" presente in \"Tekken 5\", Jin scopre un indizio che gli fa sperare che sua madre non sia morta, ma prigioniera di Ogre insieme a Kunimitsu, ricollegandosi all'inizio del \"Tekken 3\", quando il corpo di Jun non fu mai ritrovato.\nAltre apparizioni.\nIn \"Tekken - The Animation\", Jun \u00e8 un personaggio di grande rilevanza, insieme a Kazuya la protagonista dell'anime. Quando era una bambina, incontra un giovanissimo Kazuya Mishima che si propone di aiutarla. Jun infatti piangeva perch\u00e9 un leone di montagna aveva ucciso un coniglietto. Ma il padre di Kazuya, Heihachi Mishima, prende suo figlio e lo getta da una rupe. Questo episodio rester\u00e0 talmente impresso nella mente della bambina che lo ricorder\u00e0 anche in et\u00e0 adulta. Tempo dopo, Jun Kazama scopre che Kazuya \u00e8 ancora vivo e, complice un invito per il torneo di \"Tekken\", inizia a investigare su di lui. Una notte, in un albergo, lo incontra di nuovo, dopo tanti anni. Apprende che l'unico desiderio di Mishima \u00e8 vendicarsi di suo padre e ignora i buoni propositi di Jun, che l'aveva indotto a lasciar perdere tutto. Il giorno dopo, Kazuya Mishima ed Heihachi Mishima si battono nella finale del torneo (precedentemente Jun aveva cercato di convincerlo ancora, senza risultati), in seguito alla quale l'erede Mishima risparmia la vita del padre e salva Jun dall'esplosione dell'isola. Passano alcuni anni, e la scena finale vede Jun in una foresta con suo figlio Jin (molto somigliante a Kazuya). Questo anime presenta parecchie incongruenze con il videogioco. Gran parte dei fan lo considera una sorta di spiegazione dell'amore nato tra Kazuya e Jun, visto che la Namco \u00e8 sempre rimasta molto vaga sull'argomento.\nPrima degli eventi del film live action Jun aveva una relazione con Steve Fox. Fu violentata da Kazuya e rimase incinta di Jin (Kazuya non ne seppe nulla finch\u00e9 Jin non divent\u00f2 adulto). Jun crebbe e allen\u00f2 Jin nel Karate stile Kazama. Era molto protettiva nei suoi confronti e si arrabbi\u00f2 moltissimo quando seppe che voleva partecipare al torneo. Prov\u00f2 a nascondergli la verit\u00e0 sul suo sangue Mishima dicendogli che suo padre era morto. Si scopre che Jun fu salvata da Heihachi. Viene uccisa da un bombardamento da Kazuya e dalla Jackhammers. Per questo motivo Jin entra nel torneo.\nUnknown.\nIn \"Tekken Tag Tournament\" appare la forma demoniaca di Jun, al tempo nota come Unknown (Sconosciuta): \u00e8 affiancata da una sorta di demone lupo e durante i combattimenti imita lo stile di altri personaggi (in modo simile a Mokujin).\nIn \"Tekken Tag Tournament 2\" invece utilizza lo stile di Jun con alcune mosse aggiunte, sfruttando il liquido viola di cui \u00e8 ricoperta.\nData la natura non canonica di entrambi i \"Tekken Tag Tournament\", la storia di Unknown non si inserisce nella trama principale.\nNell'artwork dedicato a \"Tekken 6\" viene rivelato come nei primi concept di sviluppo del personaggio, la sua identit\u00e0 fosse della sorella scomparsa di Jun. Al team poi non piacque l'idea lasciando la sua storia volutamente vaga."}
{"id": "1561152", "revid": "320578", "url": "https://it.wikipedia.org/wiki?curid=1561152", "title": "1\u00b0 Reggimento San Giusto", "text": ""}
{"id": "1561156", "revid": "599013", "url": "https://it.wikipedia.org/wiki?curid=1561156", "title": "Acido alginico", "text": "Lacido alginico, anche chiamato algina, \u00e8 un polisaccaride ampiamente presente nelle pareti cellulari delle alghe brune. Il suo colore spazia dal bianco al giallo-marroncino. Viene venduto in forma filamentosa, granulare o in polvere.\nI suoi derivati, chiamati alginati sono usati come addensanti e stabilizzanti nell'industria alimentare, farmaceutica e cosmetica.\nStoria.\nLa struttura dell'acido alginico fu inizialmente investigata nel 1955 da Fischer e D\u00f6rfel che hanno confermato la presenza di acido D-mannuronico e stabilito la presenza di residui di acido L-guluronico nell'alginato. Essi effettuarono una separazione dei residui di idrolisi dell'acido alginico tramite cromatografia. Trovarono che le proporzioni in cui erano presenti i due monomeri non era costante ma differiva a seconda del campione da un rapporto di 2:1 a un rapporto di 1:2. Questa scoperta fu in seguito confermata da Whistler, Kirby, Drummond, Hirst e Percival.\nNel 1960 Vincent tent\u00f2 una idrolisi dell'acido alginico con acido solforico concentrato. Ottenne dimeri e oligomeri uronici.\nGli studi di Hirst e Rees chiarirono che la struttura del polimero era lineare e costituita da monomeri di acido D-mannuronico e L-guluronico tramite legami 1,4.\nTentativi di idrolisi enzimatica da parte di Yoshikawa e Kiyohara nel 1963 portarono a isolare trimeri uronici.\nPropriet\u00e0 chimico-fisiche.\nL'acido alginico \u00e8 un acido poliuronico, insapore e insolubile in acqua fredda ma mostra una debole solubilit\u00e0 in acqua calda.\nViene idrolizzato con difficolt\u00e0 tramite acidi a caldo (sono note idrolisi con acido cloridrico, solforico e ossalico). In uno studio del 1966, utilizzando acido ossalico 1 M a si \u00e8 riusciti a idrolizzare il 30% di un campione di acido alginico (da alghe Laminaria digitata). Esso ha comportamento debolmente acido derivante dal carbossile libero presente in ogni unit\u00e0 monomerica.\nQuando viene estratto, tramite triturazione, forma con l'acqua una gomma viscosa. \nL'acido alginico pu\u00f2 assorbire fino a 200-300 volte la propria massa in acqua e fino al 60% della propria massa in sali.\n\u00c8 dotato di attivit\u00e0 ottica. Per aumentarne la solubilit\u00e0 viene utilizzato come sale di metalli alcalini.\nStruttura.\nL'acido alginico \u00e8 un copolimero lineare con blocchi omopolimerici di \u03b1-D-mannuronato (M) legati con legami covalenti 1-4 con residui del suo epimero \u03b2-L-guluronato (G) in differenti sequenze di blocchi. I monomeri possono essere blocchi omopolimerici di residui G consecutivi (blocchi G), blocchi di residui M consecutivi (blocchi M) o blocchi costituiti da residui M e G alternati (blocchi MG).\nPropriet\u00e0 biologiche.\nL'acido alginico non \u00e8 sintetizzato nel corpo umano e gli enzimi digestivi non sono in grado di disgregarlo.\nFonti.\nGli alginati vengono estratti dalle alghe marine e raffinati. In tutto il mondo viene raccolta un'ampia gamma di alghe brune del phylum Phaeophyceae per essere convertite in materiale grezzo, alginato di sodio. \nLe alghe possono essere classificate in tre vasti gruppi basandosi sulla loro pigmentazione: brune, rosse e verdi. Questi vasti gruppi sono rispettivamente le Phaeophyceae, le Rhodopyceae e le Chlorophyceae.\nLe alghe brune sono solitamente pi\u00f9 grandi, e spaziano dalle dimensioni dell'alga gialla gigante Macrocystis pyrifera lunga 20 metri, ad alghe sottili, simili a pelle lunghe 2-4 metri, alle specie pi\u00f9 piccole lunghe 30-60 cm. Nessuna delle alghe utilizzate nella produzione dell'alginato viene coltivata in quanto esse non possono essere coltivate con mezzi vegetativi ma devono compiere un ciclo riproduttivo che include un alternarsi di generazioni. Per questo motivo le alghe brune coltivate risultano eccessivamente costose in confronto ai costi di raccolta e trasporto delle alghe selvatiche. L'unica eccezione \u00e8 rappresentata dalla Laminaria japonica, che viene coltivata in Cina come cibo e il cui eccesso viene deviato verso l'industria dell'alginato della Cina.\nL'alginato ottenuto da differenti specie di alghe brune vede spesso variare la propria struttura chimica e, di conseguenza, mostra propriet\u00e0 fisiche differenti. Per esempio, a seconda delle alghe, l'alginato pu\u00f2 dare gel pi\u00f9 o meno solidi oppure si possono ottenere alginati pi\u00f9 chiari o pi\u00f9 scuri (questi ultimi verranno utilizzati in impieghi nei quali il colore non \u00e8 un problema).\nLe variet\u00e0 commerciali di alginato sono estratti dalle alghe giganti Macrocystis pyrifera, Ascophyllum nodosum e vari tipi di Laminaria. Viene anche prodotta da due generi di batteri, gli Pseudomonas e gli Azotobacter, che giocano un ruolo di primaria importanza nello svolgimento del suo percorso biosintetico. Gli alginati di origine batterica sono utili per la produzione di micro o nanostrutture adatte per applicazioni mediche.\nProduzione.\nIl processo di produzione dell'alginato di sodio a partire dalle alghe brune pu\u00f2 avvenire in due modi: tramite il metodo dell'alginato di calcio o tramite il metodo dell'acido alginico. La chimica dei processi usati per produrre alginato di sodio \u00e8 relativamente semplice. \nPer estrarre l'acido alginico si pongono le alghe in un bagno di carbonato di sodio sfruttando il fatto che gli alginati alcalini sono solubili in acqua. Dalla soluzione ottenuta si riottiene l'acido alginico tramite precipitazione con acido cloridrico o acido solforico.\nLa difficolt\u00e0 dei processi sta nelle separazioni fisiche richieste, come nella filtrazione di residui fangosi da soluzioni viscose o nella separazione di precipitati gelatinosi che trattengono una grande quantit\u00e0 di liquido nella propria struttura e che resistono alla filtrazione e alla centrifugazione.\nAlginati.\nGli alginati sono i sali dell'acido alginico. Gli alginati dei metalli alcalini e del magnesio sono solubili in acqua. Insolubili sono, invece, gli alginati di calcio, alluminio e ferro.\nLe mucillagini preparate con gli alginati solubili sono instabili a un pH inferiore a 4 e in presenza di ioni calcio e di metalli pesanti.\nL'alginato di sodio \u00e8 il sale di sodio dell'acido alginico. La sua formula empirica \u00e8 NaC6H7O6. L'alginato di sodio \u00e8 una gomma, estratta dalle pareti cellulari delle alghe brune. L'alginato di sodio ha vari impieghi in numerose industrie come quella alimentare, nella stampa tessile e in farmaceutica. Il materiale delle impronte dentali utilizza l'alginato come materiale da stampo. L'alginato non \u00e8 pericoloso al contatto con la pelle n\u00e9 per ingestione.\nL'alginato di potassio \u00e8 il sale di potassio dell'acido alginico. Viene estratto dalle alghe e ha formula chimica KC6H7O6.\nL'alginato di calcio, ottenuto per reazione di sostituzione dall'alginato di sodio, ha formula chimica C12H14CaO12. Trova impiego in medicamenti e garze emostatiche.\nUtilizzi.\nL'alginato assorbe acqua rapidamente e questo lo rende utile come additivo nei prodotti disidrati come integratori dimagranti, e nella produzione di carta e fibre tessili simili alla seta. Viene anche usato per produrre articoli impermeabili e ignifughi come agente gelificante, e come addensante in gelati e cosmetici.\nNell'industria tessile viene usato per produrre la fibra alginica, costituita di alginato di calcio e prodotta per la prima volta nel 1944. Il processo di produzione vede trasformare l'acido alginico in alginato di sodio e poi in alginato di calcio tramite aggiunta di sali adatti. Esso viene usato come supporto per la produzione di merletti, in quanto eliminabile tramite lavaggio alcalino, e in diversi tipi di prodotti medici tra cui nella produzione di garze usate per promuovere la guarigione delle ustioni che possono essere rimosse causando meno dolore delle garze convenzionali. Questo \u00e8 dovuto al fatto che i tessuti umani sono in grado di assorbirlo senza conseguenze avverse.\nViene impiegato nei prodotti per lucidare la carrozzeria delle automobili e nelle vernici.\nL'alginato viene usato in vari preparati farmaceutici come il Gaviscon. L'alginato \u00e8 ampiamente usato come materiale da stampo in odontoiatria, nella produzione di protesi e nella produzione di positivi per colate su piccola scala. Viene anche utilizzato nell'industria alimentare per addensare zuppe e gelatine.\nA causa della sua biocompatibilit\u00e0 e della semplicit\u00e0 con cui pu\u00f2 essere gelificato con ioni bivalenti come Ca2+, l'alginato viene ampiamente usato nell'immobilizzazione e incapsulazione delle cellule. \nL'acido alginico \u00e8 usato anche nelle arti culinarie e in particolare nelle tecniche di sferificazione di Ferran Adri\u00e0.\nA causa della sua capacit\u00e0 di assorbire rapidamente l'acqua, l'alginato pu\u00f2 essere trasformato tramite un processo di liofilizzazione in una nuova struttura che ha la capacit\u00e0 di espandersi. In questo senso viene utilizzato nell'industria dimagrante come anoressizzante.\nNel marzo 2010 dei ricercatori dell'Universit\u00e0 di Newcastle hanno annunciato che utilizzando alginati nella dieta l'assorbimento di grassi nel corpo umano diminuisce di pi\u00f9 del 75%.\nOltre a questi impieghi gli alginati sono impiegati anche nell'industria dei colori e degli inchiostri."}
{"id": "1561162", "revid": "287204", "url": "https://it.wikipedia.org/wiki?curid=1561162", "title": "54 Piscium b", "text": "54 Piscium b \u00e8 un pianeta extrasolare in orbita attorno alla stella nana giallo-arancione 54 Piscium.\nLa massa del pianeta \u00e8 circa un quinto di quella di Giove ed orbita attorno alla stella, secondo una traiettoria estremamente ellittica all'incirca ogni due mesi.\nUna spiegazione a tale eccentricit\u00e0 \u00e8 stata fornita dagli della Penn State University, che hanno ipotizzato che fosse il risultato dell'attrazione gravitazionale di qualche oggetto invisibile, posto molto lontano dalla stella. In seguito il Telescopio spaziale Spitzer ha permesso di visualizzare tale oggetto: si tratta di una nana bruna di tipo T, estremamente fredda."}
{"id": "1561177", "revid": "767487", "url": "https://it.wikipedia.org/wiki?curid=1561177", "title": "Maciste e la regina di Samar", "text": "Maciste e la regina di Samar \u00e8 un film del 1964 diretto da Giacomo Gentilomo. Le pellicola mescola il genere del peplum con quello della fantascienza. \u00c8 nota anche come Maciste contro gli uomini della Luna.\nTrama.\nNel regno di Samar ogni tre mesi vengono offerte in sacrificio delle giovani fanciulle, questo per decisione di alcuni strani esseri che affermano di provenire dalla Luna. La regina Samara \u00e8 complice dei Lunari perch\u00e9 questi le consentono di governare formalmente il paese e di poter restare eternamente giovane.\nMaciste viene cos\u00ec chiamato dal popolo che invoca aiuto per liberarsi da questi esseri alieni e, insieme a un gruppo di giovani coraggiosi, decide di tentare l'impresa. A capo del gruppo di giovani c'\u00e8 il principe Darix, innamorato perdutamente di Bilis, la sorellastra di Samara.\nUn giorno i Lunari chiedono in sacrificio Bilis per poter riportare in vita la loro dea e la regina Samara non si oppone al loro volere. Darix e Maciste cercano di liberare Bilis ma vengono fatti prigionieri. Il muscoloso eroe usa l'arma della seduzione per convincere la regina a lasciarlo andare.\nUna volta libero va a prendere Darix e i suoi compagni con cui si reca alla montagna scelta come luogo del sacrificio. Dopo un'ardua battaglia Maciste e i suoi avranno la meglio, i Lunari verranno allontanati e Samara subir\u00e0 una dura punizione: il regno passer\u00e0 a Darix e Bilis mentre Maciste si allontaner\u00e0 per dirigersi verso nuove terre e nuove avventure."}
{"id": "1561178", "revid": "110157", "url": "https://it.wikipedia.org/wiki?curid=1561178", "title": "Pallone d'oro 1992", "text": "L\u2019edizione 1992 del Pallone d'oro, 37\u00aa edizione del premio calcistico istituito dalla rivista francese \"France Football\", fu vinta dall'olandese Marco van Basten (Milan).\nI giurati che votarono furono 29, provenienti da Albania, Austria, Belgio, Bulgaria, Cecoslovacchia, Cipro, CSI, Danimarca, Finlandia, Francia, Germania, Grecia, Inghilterra, Irlanda, Islanda, Italia, Jugoslavia, Lussemburgo, Malta, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia e Ungheria."}
{"id": "1561182", "revid": "287204", "url": "https://it.wikipedia.org/wiki?curid=1561182", "title": "8\u00b0 Reggimento Alpini", "text": ""}
{"id": "1561193", "revid": "767487", "url": "https://it.wikipedia.org/wiki?curid=1561193", "title": "In Strict Confidence", "text": "In Strict Confidence sono una band tedesca di genere Electro-industrial formatasi nel 1989/1990. La band era precedentemente conosciuta come \"Seal of Secrecy\" fino al 1992.\nConusciuti per il loro suono potente, In Strict Confidence sono stati sotto contratto con diverse etichette discografiche tra cui Metropolis Records e WTII Records."}
{"id": "1561200", "revid": "339392", "url": "https://it.wikipedia.org/wiki?curid=1561200", "title": "Dissociazione Molecolare", "text": ""}
{"id": "1561204", "revid": "292445", "url": "https://it.wikipedia.org/wiki?curid=1561204", "title": "Potenziale di estrazione", "text": ""}
{"id": "1561207", "revid": "767487", "url": "https://it.wikipedia.org/wiki?curid=1561207", "title": "Ursus (film 1961)", "text": "Ursus \u00e8 un film peplum del 1961 diretto da Carlo Campogalliani.\nIl film riprende il personaggio di Ursus e la trama dell'omonimo film del 1922 scritto e diretto da Pio Vanzi.\nTrama.\nUrsus torna dalla guerra e scopre che suo padre \u00e8 stato ucciso da un malvagio individuo di nome Setas, inoltre lo stesso individuo ha rapito anche la sua fidanzata.\nUrsus parte per cercare la sua amata e Setas e approda su un'isola, scopre che la sua amata \u00e8 stata incoronata regina e non \u00e8 pi\u00f9 innamorata di lui, inoltre vedendolo come un uomo pericoloso cerca ripetutamente di farlo uccidere, Ursus dovr\u00e0 difendersi da queste insidie per ritornare a casa sano e salvo."}
{"id": "1561208", "revid": "119982", "url": "https://it.wikipedia.org/wiki?curid=1561208", "title": "Ercole, Sansone, Maciste e Ursus, gli invincibili", "text": ""}
{"id": "1561209", "revid": "118448487", "url": "https://it.wikipedia.org/wiki?curid=1561209", "title": "The English Concert", "text": "The English Concert \u00e8 un'orchestra barocca, con sede a Londra, che suona su strumenti musicali dell'epoca o copie moderne degli stessi. Fondata nel 1972 dal clavicembalista Trevor Pinnock, \u00e8 stata da lui diretta per trent'anni. Ora alla sua direzione \u00e8 il clavicembalista Harry Bicket.\nThe English Concert and Choir.\nThe English Concert fu fondata da Trevor Pinnock ed altri strumentisti nel novembre 1972. La data di fondazione \u00e8 spesso indicata come 1973, probabilmente perch\u00e9 il gruppo part\u00ec con soli sette strumentisti e gli altri vennero integrati in seguito in conseguenza del repertorio presentato. Essa fu una delle prime orchestre a specializzarsi nell'esecuzione della musica del periodo barocco e classico suonata con strumenti dell'epoca. Il suo repertorio spazia da Claudio Monteverdi a Wolfgang Amadeus Mozart.\nIl debutto avvenne a Londra all\"'English Bach Festival\" nel 1973, che port\u00f2 alla prima registrazione nel 1974, \"Sons of Bach harpsichord concertos\", su etichetta CRD. Suonarono per la prima volta ai concerti dei \"The Proms\" nel 1980 e fecero la loro prima tourn\u00e9e negli Stati Uniti nel 1983. L'ensemble ha avuto molti riconoscimenti per le sue incisioni per l'etichetta Archiv Produktion dal 1978 al 1995 durante il quale registr\u00f2 la maggior parte del repertorio barocco.\n\"The Choir of the English Concert\", collegato all'ensemble orchestrale, venne creato nel 1983 per l'esecuzione dell'opera \"Acante et C\u00e9phise\" di Jean-Philippe Rameau. I due complessi hanno continuato ad operare insieme fino alla met\u00e0 degli anni novanta del XX secolo quando venne deciso che il coro dovesse raggiungere il livello qualitativo dell'orchestra per l'incisione della \"Mass in B minor\" di Bach. Dopo questa decisione venne molto pi\u00f9 facile l'esecuzione di lavori vocali molto impegnativi come oratori e opere liriche del periodo barocco.\nDal 1996 al 2001 \"The English Concert\" mise in cantiere un grosso progetto esecutivo per la registrazione di monumentali opere religiose del XVIII secolo. Esso prese il via con il \"Messiah\" di Handel e prosegu\u00ec con la \"Mass in B Minor\" di Bach nel 1997 presentata in un tour di concerti in Italia, Francia, Germania, Austria a ai \"BBC Proms\". Dopo fu la volta della \"St. John Passion\" di Bach e del \"Requiem\" di Mozart nel 1999. Nel 2000 vennero rappresentate 18 repliche della \"St. Matthew Passion\" di Bach da Tenerife a Tokyo. Il ciclo di sei anni venne completato nel 2001 con la rappresentazione del \"Die Sch\u00f6pfung\" di Haydn al Festival di Lucerna e del \"Christmas Oratorio\" in Spagna, Italia e Germania nel dicembre 2002.\nTrevor Pinnock lasci\u00f2 la direzione dell'ensemble nel 2003 per proseguire la sua carriera di direttore e clavicembalista.\nGli strumentisti dell'orchestra decisero allora di affidare la direzione del gruppo al violinista Andrew Manze, che era all'epoca direttore associato della Academy of Ancient Music.\nUno dei suoi primi progetti come direttore fu quello di preparare l'esecuzione della suite \"Water Music\" di Handel con l'orchestra situata a bordo di un battello che risaliva le rive del Tamigi. Questo venne filmato dalla BBC e ne venne realizzato un DVD. Sotto la guida di Manze si fece un contratto con l'etichetta discografica Harmonia Mundi.\nThe English Concert continua ad esibirsi nelle pi\u00f9 importanti sale da concerto di Londra come \"Wigmore Hall\", \"Cadogan Hall\" e \"South Bank Centre\" oltre a dare concerti all'estero partecipando ai maggiori festival di musica barocca in tutto il mondo. Nel settembre 2007 il clavicembalista Harry Bicket \u00e8 subentrato a Manze alla guida del complesso.\nEnsemble collegati.\nPer un breve periodo alcuni degli strumentisti del \"The English Concert Chamber Ensemble\" tennero alcuni concerti sotto il nome di \"Members of The English Concert\". \"The English Concert Winds\" fu un gruppo formato da strumentisti dell'orchestra che realizzarono una registrazione.\nDiscografia.\nQuesto \u00e8 l'elenco di album realizzati dal The English Concert con il direttore Trevor Pinnock.\nI dischi sono indicati con la data della prima edizione. Occorre tenere conto che di molti dischi esistono successive edizioni, raccolte e ristampe non indicate nella presente lista (ad eccezione dei box-set che raccolgono materiale gi\u00e0 precedentemente prodotto).\nBox-set:\nCon il direttore Andrew Manze:"}
{"id": "1561211", "revid": "6923", "url": "https://it.wikipedia.org/wiki?curid=1561211", "title": "G\u00e9nero chico", "text": "Il g\u00e9nero chico (in italiano \"piccolo genere\") \u00e8, insieme al g\u00e9nero grande, uno dei due sub-generi della zarzuela spagnola detta \"romantica\" (1850 - 1950). Il \"g\u00e9nero chico\" si contraddistingue del g\u00e9nero grande perch\u00e9 presenta solo un atto."}
{"id": "1561213", "revid": "152625", "url": "https://it.wikipedia.org/wiki?curid=1561213", "title": "John Ondrasik", "text": ""}
{"id": "1561214", "revid": "958185", "url": "https://it.wikipedia.org/wiki?curid=1561214", "title": "Bazar", "text": "Un bazar \u00e8 un'area permanentemente vocata al commercio ed \u00e8 costituita da un insieme abbastanza vario di vie e larghi in cui s'affacciano negozi di beni commerciali di varia natura e di servizi ad essi per lo pi\u00f9 dedicati.\nStoria.\nLa parola persiana \"b\u0101z\u0101r\" ha un'etimologia che risale al periodo del medio-persiano sasanide in cui il sostantivo originario era \"bah\u0101-ch\u0101r\" (), che significava \"il posto dei prezzi\". Malgrado si sappia che la parola originaria \u00e8 persiana, il suo uso si \u00e8 diffuso ovunque e oggi \u00e8 accettato nelle varie lingue del mondo. \nDi fatto \u00e8 esattamente equivalente al termine arabo \"suq\"."}
{"id": "1561218", "revid": "228587", "url": "https://it.wikipedia.org/wiki?curid=1561218", "title": "Riserva naturale orientata Bosco di Favara e Bosco Granza", "text": "La riserva naturale orientata Bosco di Favara e Bosco Granza \u00e8 un'area naturale protetta situata nei comuni di Aliminusa, Cerda, Montemaggiore Belsito e Sclafani Bagni, in provincia di Palermo. La riserva occupa complessivamente 2977,5 ettari (di cui 1884,12 appartenenti alla zona A e 1093,38 alla zona B) ed \u00e8 stata istituita dalla Regione Sicilia nel 1997.\nRiferimenti geografici.\nI.G.M. - F. 259 I S.O.; 259 I S.E.; 259 II N.O; 259 II N.E.\nGeologia.\nIl territorio \u00e8 costituito in prevalenza da \"facies\" arenacee associate a \"facies\" conglomeratico-arenacee del miocene inferiore - oligocene superiore.\nBioclima.\nTermotipo mesomediterraneo in prevalenza e a quote pi\u00f9 elevate il supramediterraneo subumido.\nFlora.\nLe aree meglio conservate sono quelle meno accessibili come i rilievi del Monte Soprana (1127 m s.l.m.).\nPrevalenti sono i boschi di sughera e di roverella e leccio, i rami e i sassi sono coperti di licheni, che sono considerati oggi dei preziosi indicatori della qualit\u00e0 dell'aria in quanto sono organismi sensibili agli inquinamenti atmosferici poich\u00e9 assorbono direttamente le sostanze a loro necessarie dall'atmosfera. \nEstesi sono gli aspetti pre-forestali con prevalenza di specie spinose tra cui il pero mandorlino, lo sparzio spinoso, la ginestra di Cupani, il prugnolo e il biancospino, il rovo, la rosa canina e il pungitopo e il cardo dei lanaioli.\nSono anche presenti l'euforbia arborea, l'origano, Thymus spinulosus, Mentha pulegium, Mentha suaveolens, l'asfodelo mediterraneo, la ginestra, la ginestra dei carbonai,il citiso trifloro, il cisto, lo zafferano autunnale, il croco bianco, il ranuncolo favagello, il ciclamino primaverile, la clematide cirrosa, la \"Salvia sclarea\", il frassino; non manca l'asparago spinoso e il finocchio selvatico, l'olivastro e la palma nana, il Pleurotus eryngii che a seconda di chi \u00e8 simbionte cambia variet\u00e0 ed \u00e8 chiamato \"funciu di fierra\" fungo di ferula oppure \"funciu di Panicaut\" cio\u00e8 fungo dell'Eryngium in francese panicaut. Ovunque presente l'\"Inula viscosa\".\n\u00c8 presente anche la tipica prateria ad ampelodesma.\nSignificativa \u00e8 la vegetazione di tipo palustre e lacustre insediata nello stagno di cozzo Bomes\n(833 m s.l.m.), questo \u00e8 uno stagno che, pur subendo forti variazioni di livello idrico nel corso dell'anno, mantiene una parte centrale che non si prosciuga mai. La vegetazione acquatica, anche nei numerosi laghetti artificiali, \u00e8 caratterizzata dal genere \"Ranunculus\" con tre diverse specie: il raro ranuncolo capillare, un ranuncolo acquatico con le foglie filiformi, il ranuncolo acquatico e il ranuncolo peltato; questi ultimi due presentano dimorfismo fogliare o eterofillia con foglie sommerse filamentose e foglie aeree laminate e lobate. Altre piante acquatiche sono la piantaggine acquatica, la brasca comune, troviamo anche la cannuccia di palude la tifa e la tamerice e altre piante della flora endemica della Sicilia.\nFauna.\nMammiferi.\nNumerosi sono i mammiferi presenti nella Riserva.\nIn questo territorio viveva il daino come testimoniato dal nome del colle ' Costa dei Daini ' (810 m s.l.m.) fra Aliminusa Cerda e Sclafani.\nUccelli.\nL'avifauna \u00e8 rappresentata da vari ordini;\nupupa.\nRettili e Anfibi.\nPassando ai rettili da segnalare:\nTra gli anfibi il rospo smeraldino siciliano e la raganella mediterranea.\nCrostacei.\nNello stagno di Bomes sono presenti vari crostacei come il \"Chirocephalus diaphanus\" e i Copepodi calanoidi\nCollegamenti esterni.\nLa mappa descrive i confini dell'area protetta su viste alternative (mappa, satellite, rilievo). \nhttp://www.parks.it/riserva.bosco.favara/map.php"}
{"id": "1561245", "revid": "194501", "url": "https://it.wikipedia.org/wiki?curid=1561245", "title": "L. E. J. Brouwer", "text": ""}
{"id": "1561249", "revid": "287204", "url": "https://it.wikipedia.org/wiki?curid=1561249", "title": "Slug catcher", "text": "Lo Slug Catcher \u00e8 un'apparecchiatura dell'Oil &amp; Gas utilizzata al termine di un gasdotto per la separazione del gas dai liquidi (principalmente acqua e idrocarburi) e per lo stoccaggio dei liquidi. Il termine \u00e8 mutuato dall'inglese, laddove la parola \"slug\" indica, nel linguaggio tecnico dell'industria Oil &amp; Gas, un regime di flusso bifasico gas-liquido caratterizzato da blocchi di liquido alternati da gas che possono fuoriuscire da un giacimento di gas naturale a causa di particolari condizioni operative 1) Pigging della linea; 2) Differenze dei flussi Gas-Liquido (Slug Idrodinamico) o di caratteristiche progettuali quali 1) Variazioni di Livello nel gasdotto dovute alla Conformazione del Terreno (Terrain Induced Slug) 2) Presenza di Risers. \nIn accordo alla buona pratica ingegneristica gli Slug Catchers sono classificati in tre tipi:\na) Vessel type\nb) Multipipes\nc) Parking Loop Type\nLa selezione di un tipo piuttosto che un altro dipende in primo luogo dalla quantit\u00e0 di liquido che occorre stoccare. Per volumi inferiori ai 100 m3, il Vessel type \u00e8 indicato come soluzione ottimale. Tuttavia nella scelta intervengono altri fattori quali pressione di design, caratteristiche del sito dell'installazione (ad esempio offshore piuttosto che onshore). \nLa separazione dei liquidi dal gas tramite \"Slug Catchers\" avviene principalmente al termine di un gasdotto e in prossimit\u00e0 di un impianto di processo del gas poich\u00e9 i liquidi trascinati dal gas in movimento nelle condotte potrebbero difatti provocare danni significativi o problemi operativi agli impianti. Di qui nella progettazione di processo \u00e8 necessario distinguere tra il funzionamento dello slug catcher nelle condizioni di slug (Condizioni di Progetto) e in normali condizioni operative (tipicamente in flusso stratificato).\nIl Multipipes \"Slug Catcher\" \u00e8 formato da una serie di tubi in parallelo( \"fingers\" o \"bottles\" ) di diametro pi\u00f9 grande (tipico 48\") della linea principale nei quali la velocit\u00e0 del gas diminuisce, permettendo ai liquidi di depositarsi essenzialmente per gravit\u00e0 poich\u00e9 la riduzione di velocit\u00e0 determina il passaggio da un regime bifasico di tipo slug flow ad un regime stratificato.\nTali \"fingers\" o \"bottles\" forniscono anche il volume necessario allo stoccaggio del liquido. Il dimensionamento dello Slug Catcher include i tratti di tubazione destinati alla separazione oltre che allo stoccaggio. Il volume di stoccaggio in prima approssimazione deve essere almeno pari al volume dello slug pi\u00f9 grande. Due metodi sono applicati per la predizione della dimensione dello slug: 1) Correlazione di dati in campo 2) Software di simulazione fluido dinamica.\nSpesso \u00e8 richiesto inoltre un volume buffer di condensato per garantire liquido in uscita diretto agli impianti di trattamento a valle dello Slug Catcher. \nPer quanto riguarda la progettazione meccanica dei fingers \u00e8 richiesta la conformit\u00e0 ai codici ASME B31.8 e ASME B31.3."}
{"id": "1561258", "revid": "124282844", "url": "https://it.wikipedia.org/wiki?curid=1561258", "title": "Roy Gardner", "text": "Un tempo era considerato il detenuto pi\u00f9 abile nell'arte dell'evasione degli Stati Uniti. Sembra sia stato in grado di evadere lo stesso giorno in cui fu portato in ogni singola prigione. Fu artefice di diversi furti, in diverse banche, dalle quali rub\u00f2 pi\u00f9 di un milione di dollari in contanti in presenza della sicurezza. Gli fu affibbiata, per tre volte in meno di un anno, una taglia pari a $5.000. Fu considerato anche uno dei detenuti pi\u00f9 pericolosi della storia presenti nella prigione di Atlanta, e fu nominato dai giornali locali della costa Ovest degli Stati Uniti, con diversi soprannomi: \"Il Bandito Sorridente\" (\"Smiling Bandit\"), \"Il Bandito del Treno Postale\" (\"Mail Train Bandit\"), \"Il Re Artista delle Fughe\" (\"King of the Escape Artists\"). Fu molto conosciuto nelle varie prigioni americane e fu uno dei detenuti pi\u00f9 noti di Alcatraz.\nVenne ricercato a lungo nella Costa del Pacifico. Una leggenda locale riteneva che fu il primo ad evadere dal penitenziario dell'Isola di McNeil, smentita dal fatto che l'Isola di McNeil fu protagonista di precedenti evasioni, circa una dozzina, ancor prima della nascita di Gardner. Al contrario di Alcatraz, l'Isola di McNeil non venne mai stata considerata un'isola sicura perch\u00e9 il carcere non aveva un muro, dunque per qualunque carcerato sarebbe stato facile scappare. Nel 1921 Gardner era il bandito pi\u00f9 ricercato di tutti gli Stati Uniti. Scapp\u00f2 due volte dai poliziotti che lo avevano appena arrestato, e per due volte prese in ostaggio dei marescialli federali. Siccome operava come bandito solitario, ora il suo nome \u00e8 stato quasi del tutto dimenticato.\nBiografia.\nI primi anni.\nRoy Gardner nacque nel 1884 nella fattoria dei genitori, a Trenton (Missouri). Crebbe a Colorado Springs, dove suo padre era elettricista. Inizi\u00f2 a lavorare all'inizio del XX secolo, per un rodeo e poi come minatore. Si arruol\u00f2, probabilmente per evitare di scivolare nel mondo del crimine, che aveva appena conosciuto, ma si ritir\u00f2 dall'esercito nel 1906 trasferendosi in Messico.\nLa sua professione criminale ebbe inizio durante la Rivoluzione messicana. Contrabband\u00f2 e negozi\u00f2 armi per gli uomini di Carranza, ma fu catturato dai soldati dell'allora presidente messicano, Huerta. Fu processato e condannato a morte, ma il 29 marzo 1909, giorno che precedeva la sua esecuzione, riusc\u00ec a fuggire dalla prigione del Messico insieme ad altri tre prigionieri americani, dopo aver stordito le sentinelle.\nTorn\u00f2 nuovamente negli Stati Uniti, dove divent\u00f2 pugile, un buon pugile, fino ad arrivare ad affrontare il campione dei pesi massimi James J. Jeffries al Ben Lemond Training Camp a Reno durante l'estate 1910. Negli anni successivi arriv\u00f2 a San Francisco, dove perse con il gioco d'azzardo tutto il denaro guadagnati grazie alla sua carriera pugilistica.\nDerub\u00f2 un negozio di gioielli, presso Market Street. Fu arrestato e portato al carcere di San Quintino, ma la giustizia lo grazi\u00f2 dato che aveva in precedenza salvato la vita ad un agente di custodia durante una violenta insurrezione. Uscito di prigione, Gardner si assicur\u00f2 un lavoro come saldatore presso il Mare Island Naval Shipyard, si spos\u00f2 ed ebbe una figlia.\nCarriera di furti.\nGardner perse al gioco d'azzardo, tutto il denaro guadagnato in un viaggio d'affari a Tijuana. Nella notte del 16 aprile 1920, Gardner rub\u00f2 un autocarro postale presso San Diego, che trasportava una somma pari a $ 80.000 in contanti. Fu arrestato tre giorni pi\u00f9 tardi e il suo nome divent\u00f2 molto popolare in California, come quello di Jesse James. Roy Gardner venne condannato a 25 anni di reclusione per rapina a mano armata, da scontarsi nel penitenziario federale dell'Isola di McNeil.\nIl 5 giugno 1920, fu trasferito, in treno, nella prigione di Portland, Oregon. Sbirciando fuori dal finestrino del treno, Gardner grid\u00f2 agli ufficiali che lo scortavano : \"\"Guardate quel cervo\"!\". Gli uomini in divisa guardarono, e Gardner ne approfitt\u00f2 per afferrare la pistola dell'ufficiale Haig. Disarm\u00f2 poi il maresciallo Cavanaugh, lo ammanett\u00f2, rubando, nello stesso tempo, $ 200.\nScese dal treno, e si spost\u00f2 in Canada. Ritorn\u00f2 negli Stati Uniti l'anno seguente, e diede inizio alla sua carriera di ladro di banche e treni postali. Il 19 maggio 1921, in California, nei pressi di Sacramento, assalt\u00f2 un treno, leg\u00f2 l'impiegato del compartimento postale, rubando $187.000.\nLa mattina successiva, Gardner prese d'assalto un altro treno dicendo all'impiegato delle poste, di consegnargli subito i soldi, altrimenti lo avrebbe ucciso. Quando il treno arriv\u00f2 a Overland, il bandito butt\u00f2 fuori dal treno tutti i sacchi postali, Gardner fu subito riconosciuto e all'impiegato fu data una ricompensa pari a $5.000.\nGardner fu successivamente riconosciuto dal portiere di un albergo e da una scorta di polizia arrivata a Roseville mentre stava giocando d'azzardo. Tre agenti federali riuscirono a catturarlo, fu arrestato, e condannato ad altri 25 anni di prigionia, sempre sull'Isola di McNeil per rapina a mano armata.\nAncora una volta venne trasferito presso un'altra prigione. Durante il viaggio Gardner chiese di usare il bagno. Riusc\u00ec a sfilare ad un ufficiale una pistola calibro 32, la punt\u00f2 sugli agenti Mulhall e Rinkell ordinando ad un altro prigioniero di ammanettare i due poliziotti. Arriv\u00f2 a Centralia (Washington), dove si copr\u00ec la faccia con alcune bende per nascondere la sua identit\u00e0, lasciando una fenditura per gli occhi.\nGiunto presso il Gertrude Howell Hotel, il titolare e l'ufficiale Lewis Sonney ritennero strano che un uomo potesse circolare bendato in quel modo, perci\u00f2, quando perquisirono la sua camera d'albergo e videro un'arma da fuoco, lo riconobbero quale \"Il Bandito Sorridente\"\n Fu nuovamente arrestato e riportato sull'Isola di McNeil.\nFuga dall'Isola di McNeil.\nDopo sei settimane al penitenziario Gardner aveva convinto due prigionieri, Lawardus Bogart ed Everett Impyn, a fuggire dal cortile del penitenziario durante una partita di baseball. Gardner, Bogart, ed Impyn scavalcarono i recinti di filo spinato, sui quali Gardner si fer\u00ec alla gamba sinistra, Bogart precipit\u00f2 e si fer\u00ec ancor pi\u00f9 gravemente ed Impyn fu colpito da un proiettile sparato da una guardia. Bogart afferm\u00f2 pi\u00f9 tardi che probabilmente Gardner li aveva ingannati usandoli solo per coprirsi le spalle. Per molto tempo Gardner visse nel granaio della prigione, nutrendosi con latte di vacca e di frutta colta nei frutteti della prigione. Ritorn\u00f2 poi sul continente dove per molto tempo non fu pi\u00f9 ritrovato.\nRicattura ed imprigionamento ad Alcatraz.\nLe prime segnalazioni della presenza di Gardner avvennero in Arizona, presso un ennesimo treno postale a Phoenix, nell'autunno 1921. Gardner fu condannato ad altri 25 anni di reclusione, prima al penitenziario di Leavenworth e poi ad Atlanta. Gardner era ormai noto come \"Il Re Artista delle Fughe\"; difatti, nel 1925, tent\u00f2 di scavare un tunnel partendo dal pavimento della cella. L'anno seguente indusse una rivolta nella prigione per tentare una fuga mentre due guardie furono prese come ostaggi. Il tentativo fall\u00ec e Gardner fu posto in isolamento per venti mesi. Quando usc\u00ec, venne portato in un ospedale psichiatrico di Washington. Nel 1934 fu trasferito ad Alcatraz, accordandosi poi con la moglie per il divorzio. Con il detenuto Ralph Roe, Gardner progett\u00f2 una nuova fuga che per\u00f2 decise di abbandonare. Gardner fu rilasciato nel 1938, per clemenza.\nGli ultimi anni.\nRoy Gardner pubblic\u00f2 la sua autobiografia \"Hellcatraz\", un libro sensazionale, che non solo contiene descrizioni della sua vita, ma anche informazioni inedite su criminali eccellenti quali Al Capone. L'ex-carcerato si assicur\u00f2 un lavoro come commesso cinematografico e panettiere. Il film del 1939, \"Io rubai un milione\", fu dedicato alla sua vita. Nel 1940, la polizia ritrov\u00f2 Gardner morto all'et\u00e0 di 56 anni, probabilmente a seguito di un suicidio, dovuto all'aspirazione di fumi di cianuro e benzina velenosa. \nIn seguito, il corpo di Gardner venne cremato."}
{"id": "1561262", "revid": "6923", "url": "https://it.wikipedia.org/wiki?curid=1561262", "title": "Pallone d'oro 1993", "text": "L\u2019edizione 1993 del Pallone d'oro, 38\u00aa edizione del premio calcistico istituito dalla rivista francese \"France Football\", fu vinta dall'italiano Roberto Baggio (Juventus).\nI giurati che votarono furono 30, provenienti da Albania, Austria, Belgio, Bulgaria, Cecoslovacchia, Cipro, Danimarca, Finlandia, Francia, Germania, Grecia, Inghilterra, Irlanda, Islanda, Italia, Jugoslavia, Lussemburgo, Malta, Norvegia, Paesi Bassi, Polonia, Portogallo, Romania, Russia, Scozia, Spagna, Svezia, Svizzera, Turchia e Ungheria."}
{"id": "1561272", "revid": "287204", "url": "https://it.wikipedia.org/wiki?curid=1561272", "title": "Very Long Baseline Array", "text": "Il Very Long Baseline Array (VLBA) \u00e8 ad oggi il pi\u00f9 grande radiotelescopio interferometrico esistente al mondo. Venne inaugurato nel 1994 dal National Radio Astronomy Observatory e cost\u00f2 circa 85 milioni di dollari.\nCaratteristiche tecniche.\n\u00c8 costituito da 10 antenne radio del diametro di 25\u00a0m sparse in tutto il territorio degli Stati Uniti d'America, dalle Isole Hawaii alle Isole Vergini americane. Collettivamente, essi funzionano come un singolo telescopio di oltre 8000 km di diametro. Gli astronomi registrano i segnali (sincronizzati con un orologio atomico) e pi\u00f9 tardi li mescolano con l'aiuto del calcolatore utilizzando la tecnica di interferometria chiamata Very-long-baseline interferometry (VLBI). Se si aggiungono anche i segnali provenienti da un satellite giapponese per radioastronomia, il diametro effettivo del sistema si espande di conseguenza fino a oltre 20000 km. Per le lunghezze d'onda radio, il sistema produce immagini persino pi\u00f9 dettagliate del Telescopio spaziale Hubble. Di fatto, \u00e8 cos\u00ec sensibile che anche la deriva dei continenti diventa apprezzabile in alcune osservazioni.\nPosizionamento delle antenne radio.\nLe antenne radio sono dislocate nei seguenti stati:"}
{"id": "1561283", "revid": "729019", "url": "https://it.wikipedia.org/wiki?curid=1561283", "title": "NAM (videogioco 1998)", "text": "NAM (abbreviazione di Vietnam) \u00e8 uno sparatutto in prima persona per MS-DOS, pubblicato da GT Interactive nel 1998, e sviluppato da Team TNT utilizzando la medesima versione del motore grafico Build di \"Duke Nukem 3D\". Il gioco si svolge durante la guerra del Vietnam, vista dagli occhi di un soldato statunitense. La versione di Walmart \u00e8 nota come Napalm.\nVenne sviluppato a partire da una total conversion di \"Duke Nukem 3D\"."}
{"id": "1561285", "revid": "81103", "url": "https://it.wikipedia.org/wiki?curid=1561285", "title": "Sinclinale", "text": "La sinclinale in geologia strutturale \u00e8 una piega nelle rocce della crosta terrestre in cui la curvatura degli strati rocciosi presenta normalmente la sua convessit\u00e0 orientata verso il basso, nel suo nucleo si trovano rocce di et\u00e0 pi\u00f9 giovane rispetto a quelle degli strati esterni.\nDa notare che in affioramento, causa l'erosione, gli strati stratigraficamente pi\u00f9 antichi si rinvengono all'esterno del nucleo della sinclinale, sui due fianchi della struttura mentre quelli pi\u00f9 recenti si trovano all'interno, costituendone il suo nucleo."}
{"id": "1561286", "revid": "219110", "url": "https://it.wikipedia.org/wiki?curid=1561286", "title": "Bu\u0219teni", "text": "Bu\u0219teni \u00e8 una citt\u00e0 della Romania di abitanti, ubicata nel distretto di Prahova, nella regione storica della Muntenia. Dista da Bucarest e a da Bra\u0219ov. \nFa parte dell'area amministrativa anche la localit\u00e0 di Poiana \u0162apului.\nLa citt\u00e0 \u00e8 circondata da montagne elevate, con le cinque principali vette che superano largamente i di quota.\nPresso la cima di uno di essi, il Monte Caraiman (), alla quota di , si erge una croce metallica (\"Crucea Eroilor Neamului\") alta a ricordo dei caduti nelle aspre battaglie che si svolsero sulle alture circostanti la citt\u00e0 durante la Prima guerra mondiale.\nOggi Breaza \u00e8 una localit\u00e0 a vocazione prettamente turistica, sia per la vicinanza di alcune importanti stazioni sciistiche, in particolare Sinaia, sia per la sua posizione che ne fa una base di partenza per numerose escursioni e scalate.\nInfrastrutture e trasporti.\nBu\u0219teni \u00e8 attraversata dalla Strada Nazionale DN1 (Strada europea E60) e viene servita dalla stazione ferroviaria \"Gara Bu\u0219teni\" con treni da e verso Brasov e Bucarest."}
{"id": "1561287", "revid": "287204", "url": "https://it.wikipedia.org/wiki?curid=1561287", "title": "Busteni", "text": ""}
{"id": "1561289", "revid": "767487", "url": "https://it.wikipedia.org/wiki?curid=1561289", "title": "Myomorpha", "text": "I Miomorfi (Myomorpha Brandt, 1855) sono un sottordine di Roditori che comprende i criceti, gerbilli, i topi e i ratti del vecchio e nuovo mondo, le arvicole, i topi saltatori, i gerboa, i topi delle betulle e forme affini.\nDescrizione.\nQuesto grande gruppo di roditori comprende la maggior parte delle forme simili ai topi o ai ratti, comprendendo anche una Superfamiglia, i Dipodoidea, dove i membri hanno sviluppato caratteristiche specifiche per l'andatura saltante.\nLe caratteristiche comuni comprendono la mandibola sciurognata (\"fig.1\"), il foro infra-orbitale grande dove passano anche fasci muscolari, la fibula fusa alla tibia e i piccoli ossicini dell'orecchio interno, incudine e martello, separati tra loro. I premolari sono sempre mancanti accetto alcuni generi dei Dipodidi i quali mantengono almeno un premolare su ogni semi-arcata superiore.\nDistribuzione ed habitat.\nIl sottordine ha diffusione planetaria eccetto l'Antartide ed alcune isole remote. Occupa qualsiasi tipo di habitat, anche tra i pi\u00f9 estremi come i deserti caldi.\nTassonomia.\nIl sottordine \u00e8 diviso in due superfamiglie, caratterizzate ciascuna da una differente disposizione del muscolo massetere."}
{"id": "1561292", "revid": "729019", "url": "https://it.wikipedia.org/wiki?curid=1561292", "title": "Piano nodale", "text": "Il piano nodale in meccanica quantistica ed in chimica quantistica identifica la regione di spazio attorno al nucleo dell'atomo dove \u00e8 minima la probabilit\u00e0 di trovare un elettrone.\nIn termini matematici, il piano nodale e il nodo sferico sono le regioni dello spazio dove \u00e8 nulla la funzione d'onda.\nIl nodo sferico \u00e8 la regione a probabilit\u00e0 nulla di presenza dell'elettrone per gli orbitali di tipo \"s\". Gli orbitali di tipo \"s\" possiedono simmetria sferica e pertanto anche le regioni nodali per questi orbitali sono sferiche.\nIl piano nodale \u00e8 la regione di nullo della funzione d'onda caratteristica degli orbitali di tipo \"p\",\"d\" ed \"f\"."}
{"id": "1561293", "revid": "666668", "url": "https://it.wikipedia.org/wiki?curid=1561293", "title": "Frescada", "text": "Frescada \u00e8 un centro abitato della provincia di Treviso, diviso tra i comuni di Preganziol (che la considera frazione), Casier (che la classifica come localit\u00e0) e, marginalmente, Treviso (\"Frescada Vecchia\"), dove ha sede un'antica stazione di posta.\nSi sviluppa lungo il Terraglio (Strada statale 13 Pontebbana) formando un \"continuum\" con San Lazzaro di Treviso a nord, con San Trovaso di Preganziol a sud e con Dosson di Casier a est.\nIl toponimo, citato sin dal 16 marzo 1288 (\"loco dicto de la frascata\"), si riferisce a un'antica osteria la quale, come \u00e8 tuttora usanza nel Trevigiano, esponeva una frasca per segnalare la vendita di vino.\nPer secoli, comunque, Frescada rimase una localit\u00e0 rurale, e l'odierno quartiere residenziale \u00e8 il risultato dell'urbanizzazione del secondo dopoguerra. La stessa storia ecclesiastica \u00e8 recente: un primo luogo di culto fu improvvisato nel 1957 in un magazzino, per poi essere spostato in un oratorio e infine nella chiesa di San Giovanni Battista, consacrata dal 1984 dal vescovo di Treviso Paolo Magnani; la parrocchia fu istituita nel 1972."}
{"id": "1561294", "revid": "1869172", "url": "https://it.wikipedia.org/wiki?curid=1561294", "title": "Laila Lalami", "text": "Ha studiato in Marocco, Gran Bretagna e Stati Uniti. Vive a Los Angeles. Il suo romanzo d'esordio \"La speranza e altri sogni pericolosi\" \u00e8 stato pubblicato in Italia dalla casa editrice Fusi Orari. Ha scritto un racconto intitolato \"Il destino delle onde\", pubblicato dalla rivista \"Internazionale\" del dicembre'07/gennaio'08."}
{"id": "1561295", "revid": "287204", "url": "https://it.wikipedia.org/wiki?curid=1561295", "title": "Capo Testa", "text": "Capo Testa (in gallurese e corso \"Capu Testa\") \u00e8 una piccola penisola (in realt\u00e0 un'isola, poi artificialmente collegata alla terraferma) situata nel nord della Sardegna, a pochi chilometri da Santa Teresa di Gallura.\nSi affaccia sulle Bocche di Bonifacio ed \u00e8 collegata alla terraferma da uno stretto istmo, lungo il quale si estendono due spiagge. Il promontorio \u00e8 costituito dalle tipiche rocce granitiche galluresi erose dal vento ed ha un perimetro di circa dieci chilometri.\nCapo Testa era utilizzata al tempo dei romani sia per la posizione strategica sia per approvvigionarsi del granito presente che veniva estratto e trasportato a Roma.\nDagli inizi degli anni settanta Capo Testa ha iniziato il suo sviluppo turistico ed \u00e8 considerata una dei siti pi\u00f9 belli ed apprezzati della Gallura e dell'intera Sardegna.\nCapo Testa \u00e8 un sito di interesse comunitario (S.I.C.), istituito ai sensi della Direttiva Comunitaria Habitat ed inserito nel sistema di aree dedicate alla conservazione delle biodiversit\u00e0, appartenenti alla \"Rete ecologica Natura 2000\".\nSul promontorio di Capo Testa \u00e8 presente un faro di fondamentale importanza per la navigazione nel tratto di mare delle Bocche di Bonifacio. A fianco al nuovo faro vi sono le infrastrutture che costituiscono il vecchio faro. Tali infrastrutture, visitabili, costituiscono un punto di osservazione fantastico sulle scogliere sottostanti e sulla Corsica.\nLe spiagge riparate vengono utilizzate per il nuoto da parte dei turisti fra cui la celeberrima Valle della Luna.\nDa Capo Testa sono ben visibili le Isole di Lavezzi e la parte meridionale della Corsica.\nLe cave romane.\nLe cave di Capo Testa erano inserite in un sistema di produzione e trasporto di granito pi\u00f9 ampio che le vedeva unite a quelle della penisola di Municca, Punta Falcone e gli isolotti della Marmorata nell'attivit\u00e0 romana economicamente pi\u00f9 rilevante nella zona.\nLa frequentazione romana di Capo Testa sembra essere avvenuta in due tempi: una prima fase compresa tra il I secolo a.C. e il I d.C. e una seconda, in et\u00e0 imperiale avanzata, tra il II e il IV secolo. Non vi era un vero e proprio centro abitativo ma pi\u00f9 agglomerati di piccole dimensioni. Fonti ottocentesche accennano alla presenza di resti di ville con colonne delle quali oggi, non sembra esserci traccia.\nRimangono invece due necropoli, comprendenti sepolture di diverso tipo.\nL'attivit\u00e0 estrattiva e lavorativa del granito avveniva lungo il litorale, quanto pi\u00f9 vicino all'acqua in modo da poter caricare i manufatti sulle navi con la massima produttivit\u00e0. Sono ancora chiaramente visibili i tagli \"a gradoni\" nelle scogliere e si trovano, sparsi, enormi massi semilavorati.\nLe colonne del Pantheon di Roma sono costruite probabilmente con il granito di Capo Testa.\nLe cave di Capo Testa furono sfruttate anche in epoca medioevale: nel 1162, un operaio pisano, chiamato Cioneto, vi estrasse, per volont\u00e0 del giudice Costantino da Lacon delle colonne che servirono per la costruzione del Duomo e del Battistero di Pisa.\nGli ultimi utilizzi delle cave risalgono ai primi del Novecento, con un tentativo di sfruttamento di una porzione situata nella Cala di L'Ea, che aliment\u00f2 una serie di diatribe che sfociarono addirittura in fatti di sangue."}
{"id": "1561305", "revid": "1305772", "url": "https://it.wikipedia.org/wiki?curid=1561305", "title": "Dennis di Cicco", "text": "Ha scoperto numerosi asteroidi come astronomo amatoriale dal suo osservatorio privato a Sudbury, Massachusetts.\n\u00c8 vice redattore capo della rivista \"Sky and Telescope\", di cui \u00e8 membro dello staff dal 1974\nTra i suoi interessi ci sono l'astrofotografia, la storia della fotografia astronomica, l'autocostruzione e l'osservazione astronomica.\nTra il 1978 e il 1979 \u00e8 stato il primo a fotografare con successo l'analemma, facendo 48 esposizioni sulla stessa pellicola durante l'arco di 12 mesi. Il progetto \u00e8 stato descritto sul numero di giugno 1979 di \"Sky &amp; Telescope\".\nRiconoscimenti.\nNel 1990 gli \u00e8 stato dedicato un asteroide, 3841 Dicicco .\nNel 1997 ha ricevuto il \"Leslie C. Peltier Award\" .\nNel 2015 gli \u00e8 stato assegnato il Walter Scott Houston Award ."}
{"id": "1561306", "revid": "66387", "url": "https://it.wikipedia.org/wiki?curid=1561306", "title": "Toss bombing", "text": ""}
{"id": "1561309", "revid": "115533", "url": "https://it.wikipedia.org/wiki?curid=1561309", "title": "Tastierino", "text": ""}
{"id": "1561310", "revid": "83531", "url": "https://it.wikipedia.org/wiki?curid=1561310", "title": "Mulini ad acqua di Aci Catena", "text": "I mulini ad acqua di Aci Catena sono delle costruzioni ubicate ad Aci Catena in Sicilia, nei pressi della frazione di Aci San Filippo, nella vallata greco-romana di Reitana e costituiscono l'itinerario storico dove si svolgeva la Fiera Franca di S. Venera, dal 19 luglio al 2 agosto di ogni anno, dal 1422 al 1615, molto famosa in quei tempi, sancita come \"Franca\" (cio\u00e8 esente da dazio) con decreto del Re Alfonso I il Magnanimo e successivamente confermato nel 1531, da Carlo V di Spagna.\nLa costruzione dei mulini fu dovuta principalmente alla grande quantit\u00e0 di acqua disponibile sul territorio. A piano Reitana si trova un primo gruppo di sorgenti (sorgenti \"Cuba\"): vi sbocca l'acquedotto \"Casalotto\". Quando all'acquedotto si verificava un sovrappi\u00f9 di acqua si apriva un sistema di chiusura che faceva defluire l'acqua all'inizio della \"saia mastra\", un grosso canale in muratura, dove veniva convogliata l'acqua delle sorgenti. L'acqua di Casalotto proveniva da sorgenti a monte,- la zona di Aci Catena, Aci S. Antonio, Valverde, Aci Bonaccorsi, San Giovanni La Punta - veniva usata per l'irrigazione degli agrumeti della costa ionica e per usi potabili nell'hinterland della provincia di Catania.\nLa piazza Reitana \u00e8 famosa per la lavorazione dei lupini, grazie alla presenza dell'acqua delle sorgenti.\nPiano Reitana.\nIl grande avvallamento di piano Reitana \u00e8 ritenuto l'alveo di uno dei rami del fiume Aci: la presenza di argille nel terreno permette l'affioramento delle acque. La zona Reitana, risparmiata dalle eruzioni etnee, ha conservato un complesso basale formato da argille pleistoceniche: ci\u00f2 ha consentito la possibilit\u00e0 di ritrovamenti archeologici, di cui la zona era ricchissima (monete, vasi, lacrimatoi, tombe).\nCosteggiando la \"saia mastra\" (detta anche fiumara) si giunge ai ruderi del primo mulino denominato \"Spezzacoddu\", per via di un uomo violento che vi faceva il guardiano. Il mulino \u00e8 ubicato sulla sinistra, prima di prendere la salita della strada per Vampolieri. I mulini erano costituiti da una botte cilindrica \u2013 dove cadeva a pressione l'acqua della saia che metteva in funzione il meccanismo della macina \u2013 e da un arco chiamato \"caraffo\". I ruderi del secondo mulino, una volta abitato dalla signora \"Npacchiapa\", un tempo ospitavano una scuola di campagna: vi era anche la stalla dei muli.\nPiano Pescheria.\nAl piano Pescheria sono ubicati il secondo gruppo di sorgenti, alcune attive altre spente: \"Funtanedda\", con una cupola abbandonata, \u00e8 una sorgente spenta, Pescheria \u00e8 invece una sorgente attiva. Nella campagna vicina, chiamata \"Pignatelli\" e \"Isola\" , si hanno altre due sorgenti \"Spanneddi\" e \"Paratore\". In questa campagna nel 1817 fu scoperta una villa romana con il \"Mosaico del Pegaso\". Nel pianoro Pescheria inizia un torrentello (\"vadduneddu\") che costeggia la \"saia mastra\".\nIl terzo mulino \"da zia Nedda, sorella di don Neddu\" oggi chiamato \"Scardaci\", \u00e8 l'unico ristrutturato che pu\u00f2 ancora dare l'idea del vecchio mulino. Proprio questo punto, costituisce un'oasi naturale, dove si possono ammirare le cascate dell'acqua, che fino ad una trentina di anni fa, muovevano la ruota del mulino, uno degli ultimi funzionanti. All'interno di questo mulino ci sono tre cascate d'acqua che ingrossano la \"saia\", che attraversa al di sotto dello stesso mulino, proseguendo tra i papiri, per raggiungere gli altri mulini. L\u00ec vicino, in via Paratore, si trova il fondaco: era il luogo di ristoro e di riposo durante la notte per i carrettieri e i \"cavalcaturi\" che venivano in questi mulini per la macina del grano. Vicino al fondaco c'\u00e8 un lavatoio. Nelle acque di questo tratto di fiumara si possono incontrare granchi di acqua dolce, anguille e rane.\nAttraversando la ferrovia, sopra un moderno ponte pedonale, si arriva al quarto mulino \"U mulinu a via\", ex mulino \"Don Neddu\", dalla caratteristica costruzione rossa. Si giunge quindi alla contrada baracche, frazione di Acireale, con la chiesetta di S. Andrea. Qui \u00e8 presente il quinto mulino \"Don Pippino\", funzionante fino agli anni sessanta e cos\u00ec via il sesto, settimo, ottavo mulino, oggi abitazioni (lungo la via Montevago).\nAttraversando la statale \u2013 nel luogo dove esisteva il nono mulino, oggi luogo residenziale \u2013 in zona chiamata \"A chianata di Vigo\", si incontra l'ultima sorgente, la \"mutaddisa\".\nScendendo per la strada asfaltata si giunge a Capomulini (frazione di Acireale) che prese appunto il nome dalla presenza dei mulini. Qui troviamo l'ultimo mulino, oggi abitazione. Sugli scogli a mare nello stesso sito sboccano la \"saia mastra\" (fiumara regitana), il torrentello (\"vadduneddu\") e il torrente Lavinaio.\nL'ambiente dei mulini.\nNel territorio di Aci S. Filippo, S. Nicol\u00f2, Reitana, Pianura del Torrente Platani e valli dei Mulini, cio\u00e8 la porzione sud del territorio delle Aci, la componente fisica dell'ambiente costitu\u00ec un'attrazione importante per i primi processi di antropizzazione. L'area possedeva infatti tutte quelle condizioni naturali che consentivano una facile sopravvivenza per uomini non dotati di tecnologia e permettevano benessere e veloce progresso. Tali condizioni erano e sono sostanzialmente ancora rappresentate da:"}
{"id": "1561311", "revid": "287204", "url": "https://it.wikipedia.org/wiki?curid=1561311", "title": "Carlotta di Cipro", "text": "Fu l'ultima erede legittima dei Lusignano.\nRegn\u00f2 ininterrottamente dal 1458 al 1461, poi il fratellastro, Giacomo II il Bastardo con l'aiuto degli egiziani, l'assedi\u00f2 nel castello di Kyrenia sino al 1464, quando le fu sottratto l'ultimo baluardo e fu deposta.\nBiografia.\nInfanzia.\nSia secondo \"Les familles d'outre-mer\", sia secondo la \"Chroniques d'Amadi et de Strambaldi. T. 2\", Carlotta era la figlia primogenita del re di Cipro e di Gerusalemme, pretendente al trono armeno di Cilicia, Giovanni II di Lusignano (1416\u00a0\u2013 1458) e della sua seconda moglie, Elena Paleologa (1428-1458), che, ancora secondo \"Les familles d'outre-mer\", che secondo la \"Chroniques d'Amadi et de Strambaldi. T. 2\", era l'unica figlia di Teodoro II Paleologo, despota della Morea e della moglie Cleofe Malatesta di Pesaro, che, secondo il \"Duc\u00e6 Mich\u00e6lis Duc\u00e6 nepotis Historia Byzantina\" era la figlia del signore di Rimini, Pesaro, Fossombrone, Fratta Todina, Gradara, Jesi, Todi, Narni, Orte e Acquasparta, Malatesta IV Malatesta e di Elisabetta da Varano, morta misteriosamente nel 1433.\nSia secondo \"Les familles d'outre-mer\", sia secondo la \"Chroniques d'Amadi et de Strambaldi. T. 1\", Giovanni II di Lusignano era il figlio primogenito del re di Cipro e di Gerusalemme, pretendente al trono armeno di Cilicia, Giano di Lusignano (1375\u00a0\u2013 1432) e della sua seconda moglie, Carlotta di Borbone (1388-1422), che, secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo \"Histoire g\u00e9n\u00e9alogique et chronologique de la maison royale de France\", Carlotta era figlia del Conte di La Marche, Giovanni di Borbone-La Marche e della Contessa di Vend\u00f4me e di Castres, Caterina di Vend\u00f4me, che sempre secondo P\u00e8re Anselme, era la figlia di Giovanni VI di Vend\u00f4me, Conte di Vend\u00f4me e di Castres e di Giovanna di Ponthieu, signora d\u2019\u00c9pernon, figlia di Giovanni di Ponthieu, Conte di Aumale, Signore di Montgomery, d\u2019\u00c9pernon, di Noyelles-sur-Mer e di Fontaine-Gu\u00e9rard e di Caterina d\u2019Artois.\nNel 1456, Carlotta fu creata Principessa \"titolare\" d'Antiochia.\nPrimo matrimonio.\nIn quello stesso anno, Carlotta spos\u00f2, in prime nozze, Giovanni di Portogallo (1431\u00a0\u2013 1457), figlio secondogenito del primo Duca di Coimbra e reggente del Regno del Portogallo, Pietro d'Aviz (figlio del re del Portogallo, Giovanni I e della moglie, Filippa di Lancaster) e Isabella di Urgell (1409-1443); Giovanni ricevette il titolo di principe \"titolare\" d'Antiochia e affianc\u00f2 il suocero nel governo del regno; e, quando l'anno successivo, 1457, si ammal\u00f2 e mor\u00ec, la suocera, la regina Elena, fu sospettata di averlo fatto avvelenare dal ciambellano di corte, in quanto cercava di contrastare la religione ortodossa.\nSecondo matrimonio.\nRimasta vedova, per Carlotta fu cercato un nuovo marito, e gi\u00e0 nel 1457, furono intavolate trattative con Luigi di Savoia, figlio maschio secondogenito di (chi?), alle trattative si oppose la madre di Carlotta, Elena, in quanto riteneva che due cugini primi non dovessero sposarsi.\nTra il 1457 e il 1458, sua madre Elena mor\u00ec (secondo la \"Chronique de l'\u00cele de Chypre\", mor\u00ec l'11 aprile 1458; secondo la \"Chroniques d'Amadi et de Strambaldi. T. 2\", Elena mor\u00ec nel mese di maggio (70 giorni prima del marito, Giacomo II morto il 24 luglio 1458) le trattative ripresero e furono portate a termine, a Torino, nel 1458, e Luigi assunse il titolo di principe \"titolare\" d'Antiochia.\nSolo l'anno successivo, il 7 ottobre 1459, fu celebrato il matrimonio di persona tra Carlotta e il cugino Luigi di Savoia (1436\u00a0\u2013 1482), conte di Ginevra e secondogenito di Ludovico I duca di Savoia e di Anna di Lusignano, sua parente e figlia del re Giano di Cipro.\nDal secondo matrimonio nacque un figlio morto in culla poco dopo il parto (luglio 1464).\nRegno.\nCarlotta regn\u00f2 con saggezza ed equilibrio, meritandosi la stima dei regnanti europei, comprese la corte imperiale germanica e quella bizantina. Dotata di discreto acume e di alto senso della carica, che riteneva aver ricevuto come missione divina direttamente da Dio, incarn\u00f2 alla perfezione la figura della \"Domina\". Seppe mantenere una costante autonomia del regno, grazie anche a un'abilit\u00e0 innata nel tessere alleanze all'insegna della distensione.\nLasci\u00f2 il regno in floride condizioni: attu\u00f2 una riforma fiscale che riusc\u00ec a individuare, per ogni zona dell'isola, gli indici di ricchezza su cui calcolare l'imponibile d'imposta. Quel sistema, all'epoca cos\u00ec innovativo, venne via via nei secoli perfezionato e ancora oggi \u00e8 in uso, permettendo alla comunit\u00e0 locale una costante entrata fiscale per le necessit\u00e0 dello Stato cipriota.\nDeposizione.\nil fratellastro di Carlotta, Giacomo il Bastardo, che cercava di contrastare l'autorit\u00e0 della sorella, dopo l'arrivo a Cipro di Luigi, dovette sottomettersi.\nGiacomo allora and\u00f2 al Cairo, dove convinse il sultano a concedergli una flotta e un esercito per conquistare Cipro, e, tra il 1460 e il 1461, occup\u00f2 l'isola con l'eccezione del castello di Kyrenia, a cui pose l'assedi\u00f2.\nLasciata una guarnigione a difesa del Castello, Carlotta e Luigi si recarono, in cerca d'aiuto, prima a Rodi e poi in Savoia, dove, il 18 giugno 1462, fecero un patto coi duchi di Savoia, Ludovico e Anna di Lusignano, che in caso di morte senza eredi avrebbero lasciato il regno di Cipro ai duchi di Savoia\nCon la caduta di Kyrenia, nel 1464, Carlotta fu deposta dal fratellastro usurpatore, che si proclam\u00f2 re di Cipro Giacomo II, chiedendo l'autorizzazione al papa (che gliela neg\u00f2) a essere incoronato. \nCarlotta lott\u00f2 tenacemente per riavere il trono, soprattutto quando era regina la cognata Caterina Cornaro, ma non pot\u00e9 nulla contro la Repubblica di Venezia che si impadron\u00ec dell'isola.\nCarlotta si considerava sempre la sovrana di Cipro e, non avendo eredi diretti, nel febbraio 1485, trasmise i suoi diritti al nipote Carlo I di Savoia, discendente dalla duchessa Anna di Lusignano, che si impegn\u00f2 a versarle una pensione di 4\u00a0300 fiorini annui; il documento fu siglato a Roma il 26 febbraio 1485, ed \u00e8 riprodotto nella \"Histoire de l'\u00eele de Chypre sous le r\u00e8gne des princes de la maison de Lusignan, volume 3\", con relative ratifiche. Da allora i Savoia si fregiarono del suddetto titolo regale.\nUltimi anni e morte.\nL'ex regina, intanto, di nuovo vedova, trascorse gli ultimi anni a Roma, dove mor\u00ec, all'et\u00e0 di 43 anni, il 16 luglio 1487; il papa Innocenzo VIII volle che fosse tumulata nelle Grotte Vaticane, in San Pietro, dove tuttora riposa tra gli ultimi pontefici e vicino a Matilde di Canossa e Cristina di Svezia.\nGiudizio storico.\nDi lei saggisti e poeti scrissero righe di elogi, anche per la sua moderazione del campo della giustizia, ove profuse energie per un codice penale che garantisse delle pene sicure ma umane, finalizzate al recupero della persona. Per questo la pena di morte venne considerata attuabile solo nei confronti dei traditori dello Stato.\nDiscendenza.\nCarlotta e Luigi di Savoia ebbero un figlio:"}
{"id": "1561313", "revid": "1543377", "url": "https://it.wikipedia.org/wiki?curid=1561313", "title": "Distretto di Pucusana", "text": "Il distretto di Pucusana \u00e8 un distretto del Per\u00f9 che appartiene geograficamente e politicamente alla provincia e dipartimento di Lima. \u00c8 ubicato a sud della capitale peruviana.\nData di fondazione.\n22 gennaio del 1943\nPopolazione attuale.\n9.231 abitanti di cui il 58% sono donne e il 42% uomini\nSuperficie.\n37.83 km\u00b2\nDistretti confinanti.\nConfina a nord con il distretto di Santa Mar\u00eda del Mar, ad est con lei Provincia di Ca\u00f1ete, a sud e ad ovest con l'Oceano Pacifico.\nSindaco (Alcalde).\nPedro Flori\u00e1n Huari \"\""}
{"id": "1561315", "revid": "767487", "url": "https://it.wikipedia.org/wiki?curid=1561315", "title": "Nella terra dei cannibali", "text": "Nella terra dei cannibali (\"Land of Death\" o \"Cannibal vs. Commando\") \u00e8 un film \"direct-to-video\" del regista Bruno Mattei, girato nelle Filippine nel 2003 con lo pseudonimo \"Martin Miller\". La pellicola \u00e8 nota anche con il titolo Nella terra della morte.\nQuesto film \u00e8 stato realizzato contemporaneamente a \"Mondo cannibale\", un altro \"direct-to-video\" sempre con lo stesso cast artistico di attori e troupe. Il film principale \u00e8 \"Nella terra dei cannibali\"; Mondo cannibale \u00e8 stato girato con scene avanzate da questo film.\nTrama.\nUn spedizione di esploratori si addentra troppo a fondo nella foresta Amazzonica e finisce nelle mani di una sperduta comunit\u00e0 di cannibali che li rapisce. Nel gruppo c'\u00e8 anche la figlia di un senatore americano, la quale riesce a contattare il padre che manda nella giungla un gruppo di esperti soldati per tentare di salvare i malcapitati. Ma nell'inferno della giungla sono ora i soldati ad essere in pericolo: le loro armi non sono infatti sufficienti a fronteggiare i cannibali.\nProduzione.\nIl film \u00e8 stato girato nelle Filippine con attori americani ed in seguito \u00e8 stato doppiato in italiano.\nDistribuzione.\nIl 1\u00ba ottobre 2005 \u00e8 uscito il Italia il DVD del film, edito dalla CVC-Cine Video Corporation.\nIl film ha il divieto ai minori di 14 anni e finora non \u00e8 mai stato trasmesso dalla TV italiana, n\u00e9 dai canali generalisti, n\u00e9 dai tematici."}
{"id": "1561340", "revid": "834", "url": "https://it.wikipedia.org/wiki?curid=1561340", "title": "Leichhardt, Nuovo Galles del Sud", "text": ""}
{"id": "1561342", "revid": "1543377", "url": "https://it.wikipedia.org/wiki?curid=1561342", "title": "Identificazione di sistemi dinamici", "text": "Il campo dell'identificazione di sistema utilizza metodi statistici per costruire modelli matematici di sistemi dinamici da dati misurati. L'identificazione del sistema include anche la progettazione ottimale di esperimenti per generare in modo efficiente dati informativi per l'adattamento di tali modelli e la loro riduzione del modello.\nPanoramica.\nUn modello matematico dinamico in questo contesto \u00e8 una descrizione matematica del comportamento dinamico di un sistema o processo nel dominio del tempo o della frequenza. Esempi possono essere:\nUna delle molte possibili applicazioni di identificazione del sistema \u00e8 nei sistemi di controllo. Ad esempio, \u00e8 la base per i moderni sistemi di controllo basati sui dati, in cui i concetti di identificazione del sistema sono integrati nella progettazione e gettano le basi per le prove di performance del sistema.\nInput-output vs esclusivamente output.\nLe tecniche di identificazione del sistema possono utilizzare sia i dati di input che di output (ad esempio l'algoritmo di realizzazione di eigensystem) o possono includere solo i dati di uscita (ad esempio la decomposizione del dominio di frequenza). In genere una tecnica di input-output sarebbe pi\u00f9 accurata, ma i dati di input non sono sempre disponibili.\nProgettazione ottimale degli esperimenti.\nLa qualit\u00e0 dell'identificazione del sistema dipende dalla qualit\u00e0 degli ingressi, che sono sotto il controllo dell'ingegnere dei sistemi. Pertanto, gli ingegneri di sistema hanno a lungo usato i principi del design degli esperimenti. Negli ultimi decenni, gli ingegneri hanno utilizzato sempre pi\u00f9 la teoria del design sperimentale ottimale per specificare input che producono stimatori estremamente precisi.\nScatola bianca e nera.\nSi potrebbe costruire un cosiddetto modello white-box basato su principi primi, ad es. un modello per un processo fisico dalle equazioni di Newton, ma in molti casi tali modelli saranno eccessivamente complessi e forse persino impossibili da ottenere in tempi ragionevoli a causa della natura complessa di molti sistemi e processi.\nUn approccio molto pi\u00f9 comune \u00e8 quindi quello di iniziare dalle misurazioni del comportamento del sistema e delle influenze esterne (input al sistema) e cercare di determinare una relazione matematica tra di esse senza entrare nei dettagli di ci\u00f2 che sta realmente accadendo all'interno del sistema. Questo approccio \u00e8 chiamato identificazione del sistema. Due tipi di modelli sono comuni nel campo dell'identificazione del sistema:\nNel contesto dell'identificazione del sistema non lineare Jin et al. descrivere la modellazione delle scatole grigie assumendo una struttura del modello a priori e quindi stimando i parametri del modello. La stima dei parametri \u00e8 relativamente semplice se la forma del modello \u00e8 nota, ma raramente \u00e8 cos\u00ec. In alternativa, i termini della struttura o del modello per entrambi i modelli nonlineari lineari e altamente complessi possono essere identificati utilizzando i metodi NARMAX. Questo approccio \u00e8 completamente flessibile e pu\u00f2 essere utilizzato con modelli di box grigi in cui gli algoritmi sono innescati con i termini noti o con modelli di box completamente neri in cui i termini del modello vengono selezionati come parte della procedura di identificazione. Un altro vantaggio di questo approccio \u00e8 che gli algoritmi selezioneranno solo termini lineari se il sistema in studio \u00e8 lineare e termini non lineari se il sistema \u00e8 non lineare, il che consente una grande flessibilit\u00e0 nell'identificazione."}
{"id": "1561345", "revid": "1305772", "url": "https://it.wikipedia.org/wiki?curid=1561345", "title": "Contea di Clark (Nevada)", "text": "La contea di Clark \u00e8 una contea situata nello Stato del Nevada, negli Stati Uniti d'America. Al censimento del 2010, la popolazione era di abitanti, con una popolazione stimata di abitanti nel 2017. \u00c8 di gran lunga la contea pi\u00f9 popolosa del Nevada, che conta quasi i tre quarti dei suoi abitanti. Las Vegas, la citt\u00e0 pi\u00f9 popolosa dello stato, \u00e8 il capoluogo di contea sin dalla sua fondazione. La contea fu formata dalla legislatura del Nevada dividendo una parte della contea di Lincoln il 5 febbraio 1909, e inizi\u00f2 ad esistere il 1\u00ba luglio 1909. Il Las Vegas Valley, un bacino di 600 miglia quadrate (), comprende Las Vegas e altre grandi citt\u00e0 e comunit\u00e0 come North Las Vegas, Henderson e la comunit\u00e0 non incorporata di Paradise.\nGran parte della contea faceva parte della contea di Pah-Ute, nel Territorio dell'Arizona, prima che il Nevada diventasse uno stato. La contea prese il nome da William A. Clark, un magnate del rame del Montana e senatore degli Stati Uniti. Clark \u00e8 stato in gran parte responsabile della costruzione della Los Angeles and Salt Lake Railroad attraverso l'area, un fattore che ha contribuito in modo determinante allo sviluppo iniziale della regione. La contea di Clark \u00e8 una destinazione turistica importante, con camere d'albergo. La Las Vegas Strip, sede della maggior parte dei casin\u00f2 e hotel noti in tutto il mondo, non si trova nei confini della citt\u00e0 di Las Vegas, ma nella non incorporata Paradise. \u00c8, tuttavia, situata nella Las Vegas Valley."}
{"id": "1561346", "revid": "66387", "url": "https://it.wikipedia.org/wiki?curid=1561346", "title": "Livello medio del mare", "text": ""}
{"id": "1561351", "revid": "1154737", "url": "https://it.wikipedia.org/wiki?curid=1561351", "title": "Stipola", "text": "La stipola \u00e8 una parte della foglia, in particolare un'appendice che si differenzia alla base del picciolo in alcuni tipi di foglie.\nCaratteristiche.\nLe stipole derivano dalla zona di contatto fra la parte basale e quella apicale della bozza fogliare e non sono sempre presenti. Possono essere caduche (es. nel faggio) o persistenti, di forma molto simile alle foglie o, pi\u00f9 spesso, di minor dimensione. Le stipole possono svilupparsi molto, tanto da svolgere funzione di fotosintesi clorofilliana o possono subire metamorfosi trasformandosi in spine, probabilmente con funzione difensiva, per esempio nelle robinia.\nEsempi.\nFoglie tipicamente stipolate sono ad esempio quelle della rosa. Nelle Polygonaceae le stipole si saldano fra loro formando un involucro guainante intorno al fusto, chiamato ocrea."}
{"id": "1561353", "revid": "125703769", "url": "https://it.wikipedia.org/wiki?curid=1561353", "title": "Brisgovia", "text": "La Brisgovia o Bresgovia (in tedesco \"Breisgau\", in alemanno \"Brisgau\") \u00e8 una regione storico-geografica situata nella Germania sudoccidentale, nello stato del Baden-W\u00fcrttemberg e collocata fra la regione del Reno Superiore e la Foresta Nera. Suo centro principale \u00e8 Friburgo in Brisgovia.\nGeografia.\nLa Brisgovia \u00e8 delimitata a sud dalla regione del Markgr\u00e4flerland, convenzionalmente la frontiera viene collocata tra Staufen im Breisgau e Heitersheim, ad ovest il corso del Reno la separa dall'Alsazia, ad est \u00e8 delimitata dalle pendici occidentali della Foresta Nera, mentre a nord confina con la regione dell'Ortenau.\nLa Brisgovia comprende:\nDa un punto di vista climatico \u00e8 una delle regioni pi\u00f9 calde della Germania, la temperatura media si colloca intorno agli 11\u00a0\u00b0C, le precipitazioni medie intorno ai 900\u00a0mm annui.\nStoria.\nLa desinenza \"gau\" sta a ricordare che fu un distretto amministrativo del regno degli Alemanni, esistito nel V secolo. Nell'XI secolo divenne una contea degli Hohenstaufen duchi di Svevia, successivamente pass\u00f2 ai margravi di Z\u00e4hringen. Nel 1218 fu divisa tra i loro eredi dai margravi del Baden, i conti di Kyburg e quelli di Urach.\nNel 1340 gran parte della regione fu ereditata dagli Asburgo che - salvo la breve parentesi dal 1469 al 1474, quando fu ceduta a Carlo il temerario duca di Borgogna - la governarono fino alla pace di Luneville del 1801. La Brisgovia austriaca con capoluogo Friburgo si estendeva per circa 1650 chilometri quadrati e comprendeva le signorie di Herbolzheim, Kenzingen, Endingen, Triberg, Waldkirch, Altbreisach, Krozingen, Villingen, Braeunlingen, Schoenau, Neuenburg, la Fricktal (ora della Svizzera), le citt\u00e0 della Selva Nera (Waldshut, Laufenburg, Rheinfelden, Saeckingen) e la exclave di Land Ehre in Alsazia."}
{"id": "1561356", "revid": "46291", "url": "https://it.wikipedia.org/wiki?curid=1561356", "title": "Silene noctiflora", "text": "Silene aprentesi di notte (nome scientifico Silene noctiflora L.) \u00e8 una piccola pianta (alta fino a 40\u00a0cm), annuale dotata della particolare caratteristica di avere dei fiori profumati che si aprono di notte, appartenente alla famiglia delle Caryophyllaceae.\nSistematica.\nSinonimi.\nCome altre specie dello stesso genere nel corso del tempo la specie ha subito differenti passaggi nomenclaturali con la conseguente presenza di diversi sinonimi.\nIl genoma mitocondriale di questa specie \u00e8 stato sequenziato: consta di 6.7 megabasi nettamente pi\u00f9 ampio di quello di altre specie del genere Silene. \u00c8 uno dei pi\u00f9 ampi genomi mitocondriali ad oggi sequenziati nelle piante (il pi\u00f9 ampio \u00e8 di un'altra Silene: Silene conica) ed \u00e8 formato da 59 cromosomi.\nEtimologia.\nIl nome del genere (\"Silene\") si riferisce alla forma del palloncino del fiore. Si racconta che Bacco avesse un compagno di nome Sileno con una gran pancia rotonda. Ma probabilmente questo nome \u00e8 anche connesso con la parola greca \u201csialon\u201d (= saliva); un riferimento alla sostanza bianca appiccicosa secreta dal fusto di molte specie del genere.\nIl nome sia specifico che volgare deriva dal particolare orario di apertura dei fiori (verso la sera).\nMorfologia.\nLa forma biologica della pianta \u00e8 terofita scaposa (T scap): pianta annua (terofita), e con asse fiorale pi\u00f9 o meno privo di foglie (scaposa).\nRadici.\nRadice fittonante.\nFusto.\nIl fusto \u00e8 eretto e semplice (poco ramificato), lievemente pubescente e vischioso. In alcune variet\u00e0 i peli sono cos\u00ec appiccicosi che le mosche rimangono catturate.\nInfiorescenza.\nL'infiorescenza \u00e8 bipara e pauciflora (pochi fiori per ogni stelo). Tale infiorescenze viene anche chiamata \u201cdicasio ampio\u201d. I rami laterali sono allungati per cui la pianta nel suo insieme prende la forma di una piramide rovesciata. Il peduncolo (molto breve \u2013 subsessile) del fiore si appoggia normalmente ad un gruppo di brattee ascellari (o verticillate).\nFiori.\nI fiori sono ermafroditi (non dioici come in altre specie dello stesso genere), pentameri e si aprono solo di notte (in prima serata) e sono profumati.\nFrutti.\nIl frutto consiste in una capsula ovale (di circa 15\u00a0mm) deiscente nella zona alta provvista di 6 denti revoluti. La capsula alla base \u00e8 divisa in compartimenti, ognuno dei quali contiene molti semi di colore marrone scuro a forma di rene (1\u00a0mm di diametro). Il carpoforo (parte di sostegno della capsula) \u00e8 molto breve (2 \u20133\u00a0mm).\nAltre informazioni.\nIn Inghilterra si lamenta un sensibile declino della presenza della pianta dagli anni 1950; questo a causa dell'uso di erbicidi ad ampio spettro."}
{"id": "1561357", "revid": "108554966", "url": "https://it.wikipedia.org/wiki?curid=1561357", "title": "Trigger (elettronica)", "text": "Il trigger (traducibile come \"innesco\") \u00e8 un circuito elettronico presente in tutti gli oscilloscopi, ha la funzione di sincronizzare la partenza della scansione orizzontale con un preciso livello di soglia del segnale periodico da analizzare. La sincronizzazione, similmente ad un \"fermo immagine\" permette la visualizzazione stabile sullo schermo del segnale in analisi.\nFunzionamento.\nIl segnale di trigger viene generato nel circuito del preamplificatore verticale durante il passaggio del segnale in analisi. \u00c8 costituito da un breve impulso di tensione che nasce nel preciso istante in cui il livello del segnale periodico in transito coincide con quello impostato dall'operatore; questo impulso \u00e8 inviato al circuito della base dei tempi e d\u00e0 il via ad un segnale a forma di rampa (onda a dente di sega), il quale va a pilotare le placchette di deflessione orizzontale, ovvero avviene la partenza con velocit\u00e0 costante del punto luminoso costituente la traccia. Nel frattempo il segnale in analisi sta transitando nel relativo lungo percorso costituito dalla \"linea di ritardo\", (concettualmente, un lungo e sottile filo metallico avvolto a spirale), posta tra il circuito preamplificatore e l'amplificatore finale verticale, la sua funzione consiste appunto nel ritardare l'arrivo del segnale da analizzare alle placchette verticali, non prima della partenza della scansione orizzontale, solo in tal modo risulta possibile visualizzare interamente i veloci fronti di salita di un'onda quadra o di un impulso di tensione.\nGli inventori del circuito sono Howard Vollum e Jack Murdock, fondatori nel 1946 della societ\u00e0 Tektronix. \nIn origine il settaggio si impostava con leve, manopole e pulsanti; negli strumenti moderni, di qualsiasi fascia di prezzo siano, esso si imposta tramite appositi menu.\nNel caso non si entri nel men\u00f9 di trigger, esso \u00e8 preimpostato in modo automatico, con inizio di visualizzazione al valore medio del segnale d'ingresso, sul fronte positivo del segnale; nel caso d'impostazione manuale, rimane memorizzata l'ultima impostazione eseguita."}
{"id": "1561364", "revid": "767487", "url": "https://it.wikipedia.org/wiki?curid=1561364", "title": "Contea di Churchill", "text": "La contea di Churchill, in inglese Churchill County, \u00e8 una contea dello Stato del Nevada, negli Stati Uniti. La popolazione al censimento del 2000 era di 26.106 abitanti. Il capoluogo di contea \u00e8 Fallon.\nGeografia fisica.\nLa contea si trova nella parte centro-settentrionale del Nevada. L'U.S. Census Bureau certifica che l'estensione della contea \u00e8 di 13.010\u00a0km\u00b2, di cui 12.867\u00a0km\u00b2 composti da terra e i rimanenti 243\u00a0km\u00b2 composti di acqua."}
{"id": "1561367", "revid": "125854222", "url": "https://it.wikipedia.org/wiki?curid=1561367", "title": "Getta la mamma dal treno", "text": "Getta la mamma dal treno (\"Throw Momma from the Train\") \u00e8 un film del 1987 diretto da Danny DeVito. \u00c8 liberamente ispirato al film \"L'altro uomo\" di Alfred Hitchcock.\nTrama.\nOwen Lift, ingenuo bambinone mai cresciuto, vive con l'asfissiante madre e frequenta i corsi di Larry Donner, scrittore in crisi e docente di scrittura.\nOwen decide di uccidere l'odiata ex moglie del suo insegnante, al quale chieder\u00e0 in cambio di assassinare la propria madre. La vicenda diventer\u00e0 ricca di equivoci e fraintendimenti, arrivando tuttavia a un lieto fine."}
{"id": "1561368", "revid": "13642828", "url": "https://it.wikipedia.org/wiki?curid=1561368", "title": "109 Psc", "text": ""}
{"id": "1561369", "revid": "108279627", "url": "https://it.wikipedia.org/wiki?curid=1561369", "title": "Livio Modigliani", "text": "Biografia.\nFu attivo dal 1570 circa al 1602. Ad esempio, \u00e8 documentata dal 1570 l'opera \"Deposizione dalla croce\", eseguita in collaborazione con Livio Agresti e conservata oggi alla Pinacoteca Civica di Forl\u00ec.\nFu discepolo di Pier Paolo Menzocchi, col quale lavor\u00f2, a Forl\u00ec, nella Chiesa di San Girolamo, oggi San Biagio. Il suo stile presenta notevoli affinit\u00e0 con quello di Gian Francesco Modigliani, ed anche con quello di un altro pittore forlivese, Lodovico Vandi. Ancora nel secolo successivo, se ne troveranno significativi richiami in Giovanni Antonio Nessoli.\nOpere.\nTra le sue opere, si possono ricordare:"}
{"id": "1561372", "revid": "287204", "url": "https://it.wikipedia.org/wiki?curid=1561372", "title": "Franz Lambert", "text": " In carriera ha pubblicato pi\u00f9 di 100 album, suonando sia l'organo Hammond e, recentemente, anche gli organi elettronici Wersi.\nLa sua prima apparizione in pubblico \u00e8 del 1969 nello show televisivo tedesco Zum Blauen Bock, dopo il quale ricevette il primo contratto. Ha suonato di fronte a numerose celebrit\u00e0 fra cui il Principe Carlo e Helmut Schmidt.\nFra i suoi lavori pi\u00f9 noti c'\u00e8 l'inno FIFA, fu suonato per la prima volta nel ."}
{"id": "1561374", "revid": "124123", "url": "https://it.wikipedia.org/wiki?curid=1561374", "title": "Fran\u00e7ois-Ren\u00e9 Duch\u00e2ble", "text": "Dopo aver vinto numerosi concorsi (nel 1965 primo premio al CNSM di Parigi dove studiava; nel 1968 classificato 11\u00ba al concorso Regina Elisabetta del Belgio) inizi\u00f2 la propria carriera concertistica, incoraggiato anche da Arthur Rubinstein, effettuando tourn\u00e9e in tutto il mondo e suonando nelle sale pi\u00f9 prestigiose. \u00c8 stato grande interprete di Fryderyk Chopin e di Liszt, e negli anni novanta si \u00e8 dedicato soprattutto a Beethoven, Brahms e Schumann. Nel 2003 ha deciso di non suonare pi\u00f9, in polemica con l'ambiente classico. Ha concluso la propria carriera in modo spettacolare, sganciando da un elicottero il suo pianoforte sul lago di Colmiane, vicino a Nizza."}
{"id": "1561381", "revid": "125052027", "url": "https://it.wikipedia.org/wiki?curid=1561381", "title": "Gioia Spaziani", "text": "Biografia.\nMuove i primi passi nella compagnia teatrale \"I commedianti\" di Frosinone. Nel 1995 segue il Laboratorio teatrale e di scrittura drammaturgica di Manlio Santanelli. Diplomatasi nel 1998 presso la \"Scuola nazionale di cinema\", lavora in teatro, cinema e televisione. Diviene nota al grande pubblico per la partecipazione alla soap opera di Rai 3, \"Un posto al sole\", in cui dal 2000 al 2005 ha interpretato il ruolo di \"Gi\u00f2 Palumbo\", una ragazza con una difficile storia alle spalle.\nTra gli altri suoi lavori, ricordiamo i film \"Placido Rizzotto\" (2000), regia di Pasquale Scimeca, in cui ha il ruolo di \"Lia\", la fidanzata del sindacalista socialista Placido Rizzotto, rapito e ucciso dalla mafia, e \"Concorrenza sleale\" (2001) di Ettore Scola, dove \u00e8 tra i protagonisti con il ruolo di \"Susanna Della Rocca\".\nSul piccolo schermo la ricordiamo anche nel film tv \"Come l'America\" (2001), diretto da Andrea e Antonio Frazzi, e nelle miniserie tv \"Nassiriya - Per non dimenticare\", con Claudia Pandolfi e Raul Bova, e \"Il capo dei capi\", in cui interpreta il ruolo di \"Antonietta Bagarella\", moglie del boss Tot\u00f2 Riina, entrambe in onda nel 2007 su Canale 5.\nIl 22 aprile 2009 torna su Canale 5 con il film tv \"Al di l\u00e0 del lago\", regia di Stefano Reali e prende parte al film Il sorteggio di Giacomo Campiotti accanto a Giuseppe Fiorello, trasmesso nell'ottobre 2010 in prima serata RaiUno.\nVita privata.\n\u00c8 sposata con l'attore e regista teatrale Vincenzo Maria Saggese e ha una figlia, di nome Sofia. La bambina, a meno di un anno, \u00e8 apparsa in \"Un posto al sole\"."}
{"id": "1561393", "revid": "731511", "url": "https://it.wikipedia.org/wiki?curid=1561393", "title": "Mairead Corrigan", "text": "Biografia.\nFiglia di un macellaio e di una casalinga. Nata in una famiglia di religione cattolica, studi\u00f2 alla St Teresa's Prymary School e alla St. Dominc's Grammar school, prima di trovare lavoro come segretaria.\nHa iniziato ad interessarsi di diritti umani dopo che tre suoi nipoti furono investiti e uccisi da un'automobile, il cui guidatore, un militante del Provisional Irish Republican Army, era stato colpito dal fuoco di un soldato.\nFa parte di un movimento pro-life ed \u00e8 contro l'aborto, la pena di morte e l'eutanasia.\nNel 2009 si \u00e8 schierata contro il Premio Nobel per la pace a Barack Obama.\nAttivit\u00e0.\nMairead Corrigan fa parte del comitato di patrocinio del Coordinamento internazionale per il Decennio. Nell'aprile del 2007, ha partecipato ad una manifestazione contro la costruzione della barriera di separazione israeliana presso il villaggio palestinese di Bil'in ed \u00e8 stata colpita da un proiettile di gomma e da gas lacrimogeno.\nNel 2010 \u00e8 stata coinvolta negli eventi successivi all'Incidente della Freedom Flotilla, nel tentativo da parte della nave \"Rachel Corrie\" di violare il blocco israeliano della Striscia di Gaza.\nPremi.\nOltre al premio Nobel, nel 1990 Mairead Corrigan ha ottenuto il premio Pacem in Terris, cos\u00ec chiamato per ricordare l'omonima enciclica di Papa Giovanni XXIII. Inoltre, le \u00e8 stato assegnato il Norwegian People's Prize."}
{"id": "1561404", "revid": "767487", "url": "https://it.wikipedia.org/wiki?curid=1561404", "title": "Anomaluromorpha", "text": "Gli Anomaluromorfi (Anomaluromorpha ) sono un sottordine dell'ordine dei Roditori che comprendono gli anomaluri e la lepre saltatrice del Capo.\nDescrizione.\nQuesto sottordine di roditori africani ha un'evidente consistenza dal punto di vista filogenetico, essendo probabilmente le due famiglie discendenti da una forma molto antica e primitiva di anomaluride che si evolse in Africa durante il Paleocene ed il Cretaceo, quando questo continente rimase a lungo isolato dall'Eurasia. Le due famiglie nonostante morfologicamente e comportamentalmente assai dissimili, hanno per\u00f2 alcune caratteristiche comuni molto interessanti come la combinazione tra la disposizione del muscolo masseterico di tipo istricognato (\"Fig.1\") e la mandibola tipicamente sciurognata (\"Fig.2\"), condizione riscontrata soltanto nei Ctenodactyloidea e nei Dipodidae.\nIl foro infraorbitale \u00e8 grande e di forma ellittica, il cranio \u00e8 robusto, appiattito dorsalmente, con il rostro breve e le arcate zigomatiche curvate verso l'esterno, caratteri che donano a questi animali una testa grande, larga e con il muso corto. La coda \u00e8 generalmente folta. I denti masticatori sono sempre quattro su ogni semi-arcata, mentre i piccoli ossicini dell'orecchio, l'incudine ed il martello non sono fusi tra loro. Le due famiglie si distinguono dalla presenza di scaglie alla base ventrale della coda negli Anomaluridi e da una spiccata morfologia adattata all'andatura saltante nei Pedetidi.\nDistribuzione.\nIl sottordine \u00e8 diffuso nell'Africa subsahariana.\nTassonomia.\nGli Anomaluromorfi comprendono 2 famiglie viventi ed altrettante estinte:"}
{"id": "1561410", "revid": "33751", "url": "https://it.wikipedia.org/wiki?curid=1561410", "title": "Raimond Aumann", "text": "Era soprannominato \"Baloo\".\nCarriera.\nClub.\n\u00c8 stato calciatore professionista in Bundesliga tra il 1982 e il 1994. Nei primi due anni \u00e8 stato solo riserva nel . Nel 1984 \u00e8 diventato il numero 1 per la prima volta, Quando Jean-Marie Pfaff lasci\u00f2 il Bayern Monaco, nel 1988, Aumann divent\u00f2 il titolare.\nTra il 1988 e il 1990 gioc\u00f2 con il Bayern Monaco nelle competizioni europee. In particolare, Aumann fu determinante nella gara di ritorno del terzo turno di Coppa UEFA 1988-1989, giocata e vinta 3-1 dal Bayern Monaco a San Siro contro l'Inter dopo la sconfitta interna subita all'andata per 0-2. La stagione successiva, 1989-1990, il Bayern Monaco usc\u00ec dalla Coppa dei Campioni in semifinale contro il Milan.\nCon il Bayern Monaco ha vinto sei campionati tedeschi (nel 1984-1985, 1985-1986, 1986-1987, 1988-1989, 1989-1990 e 1993-1994). Ha anche vinto due volte la Coppa di Germania, prima di trasferirsi nel 1994 al Be\u015fikta\u015f, dove ha vinto il campionato turco nel 1995.\nSi ritir\u00f2 dal calcio nel novembre 1995.\nNazionale.\nHa giocato quattro volte in nazionale nel 1989 e 1990, difendendo la porta della Germania Ovest, rappresentativa con la quale ha vinto la Coppa del mondo 1990, disputata in Italia, senza mai scendere in campo. Aveva esordito il 6 settembre 1989 nel corso dell'amichevole contro l', entrando in campo al posto di Bodo Illgner. Gioc\u00f2 in tutte quattro partite in nazionale, subendo l'unico gol su rigore segnato da Stefan Rehn nel corso dell'ultima gara, l'amichevole contro la giocata il 10 ottobre 1990: fu quella anche l'unica gara disputata per intero."}
{"id": "1561414", "revid": "438678", "url": "https://it.wikipedia.org/wiki?curid=1561414", "title": "Il vizietto II", "text": "Il vizietto II \u00e8 un film del 1980, diretto da \u00c9douard Molinaro.\nTrama.\nAlbin, meglio noto sotto il nome di Zaz\u00e0, l'illustre drag queen del cabaret \"La cage aux folles\" in Costa Azzurra, vuole dimostrare al suo amante Renato di essere ancora sexy. Nel maldestro tentativo di sedurre un uomo per ingelosire Renato, si trova suo malgrado coinvolto nell'omicidio di un altro uomo, il quale, con le ultime forze, consegna a Zaz\u00e0 un importante microfilm. Questo fatto metter\u00e0 sulle tracce di Albin e Renato spie e poliziotti che costringeranno la coppia a fuggire in Italia, presso la famiglia di Renato, in una sperduta campagna.\nL'Italia \u00e8 rappresentata come un paese di selvaggi, in cui le donne sono trattate come schiave, l'omosessualit\u00e0 \u00e8 passibile di linciaggio (il che comporta che Albin si vesta da donna e si presenti come la moglie di Renato) e l'omert\u00e0 \u00e8 pratica corrente. Albin, travestito da donna, si finger\u00e0 cos\u00ec la moglie di Renato e contribuir\u00e0 alle faccende domestiche della casa. Presto per\u00f2 polizia e spie ritornano sulle tracce dei due che riescono tra mille peripezie a salvare la faccia e le penne in un romantico finale.\nSequel.\nIl film, sequel del celebre \"Il vizietto\" (1978), dello stesso Molinaro, avr\u00e0 un ulteriore sequel, \"Matrimonio con vizietto (Il vizietto III)\" (1985), con la regia di Georges Lautner."}
{"id": "1561422", "revid": "235890", "url": "https://it.wikipedia.org/wiki?curid=1561422", "title": "Dipolo hertziano", "text": ""}
{"id": "1561424", "revid": "486946", "url": "https://it.wikipedia.org/wiki?curid=1561424", "title": "Il Sistema Nazionale della Protezione Civile", "text": ""}
{"id": "1561439", "revid": "66387", "url": "https://it.wikipedia.org/wiki?curid=1561439", "title": "Berretti Verdi", "text": ""}
{"id": "1561443", "revid": "79968", "url": "https://it.wikipedia.org/wiki?curid=1561443", "title": "Guardia pretoria", "text": ""}
{"id": "1561445", "revid": "287204", "url": "https://it.wikipedia.org/wiki?curid=1561445", "title": "Sam Farha", "text": "Trasferitosi negli Stati Uniti a causa della guerra civile che infiammava il Libano, inizia la sua carriera di giocatore professionista di poker nel 1990.\nDopo le WSOP 2010 detiene 3 braccialetti delle World Series of Poker e 9 piazzamenti a premi. Tre sono invece i piazzamenti al World Poker Tour.\nDa ricordare il suo secondo posto nel Main Event delle World Series of Poker 2003, quando fu battuto da Chris Moneymaker."}
{"id": "1561449", "revid": "208109", "url": "https://it.wikipedia.org/wiki?curid=1561449", "title": "Il Vizietto II", "text": ""}
{"id": "1561458", "revid": "124123", "url": "https://it.wikipedia.org/wiki?curid=1561458", "title": "Doris Zinkeisen", "text": "Pittrice scozzese, ha lavorato per il teatro e per il cinema come costumista. Tra gli altri, per il film biografico sulla regina Vittoria, \"Victoria the Great\", e per la versione cinematografica di \"Show Boat\". Dal 1933 al 1938, lavor\u00f2 come designer per le produzioni cinematografiche di Herbert Wilcox.\nNel 1941, durante la Seconda Guerra Mondiale, Doris Zinkeisen e sua sorella Anna lavorarono come artiste di guerra per la Commissione dell'Europa del Nord-Est per la Croce Rossa britannica e l'Ordine di San Giovanni. Ha lavorato come pittrice anche per gli arredi del transatlantico Queen Mary.\nLe illustratrici di libri per ragazzi Janet e Anne Grahame Johnstone sono sue figlie."}
{"id": "1561459", "revid": "12245", "url": "https://it.wikipedia.org/wiki?curid=1561459", "title": "Vuk Karadzic", "text": ""}
{"id": "1561462", "revid": "212348", "url": "https://it.wikipedia.org/wiki?curid=1561462", "title": "Famiglia MacBook Air", "text": ""}
{"id": "1561467", "revid": "51323", "url": "https://it.wikipedia.org/wiki?curid=1561467", "title": "John Raleigh Mott", "text": ""}
{"id": "1561469", "revid": "1748167", "url": "https://it.wikipedia.org/wiki?curid=1561469", "title": "La via dei tarocchi", "text": "La via dei tarocchi (\"La Via del Tarot\") \u00e8 un'opera del cileno Alejandro Jodorowsky e di Marianne Costa pubblicata per la prima volta in spagnolo nel 2004.\nL'opera intende offrire un'interpretazione generale delle 78 carte degli Arcani maggiori e Arcani minori basandosi sull'edizione dei Tarocchi di Marsiglia ricostruiti da Philippe Camoin e lo stesso Jodorowsky. La ricostruzione di questo mazzo di carte, si pu\u00f2 definire un'opera composita, originale. I due maestri cartai, difatti, hanno analizzato e studiato decine e decine di antichi giochi di Tarocchi, confrontandoli tra loro anche grazie all'ausilio delle moderne tecniche informatiche, dando origine ad un gioco, il gioco di Tarocchi Camoin-Jodorowsky, che ridona l'antico e sepolto splendore di questo meraviglioso strumento. Criticando buona parte dell'interpretazione tradizionale dei Tarocchi, Jodorowsky e Costa tentano di innovare la disciplina divinatoria e l'approccio ai simboli, riuscendo ad attuare una sintesi originale. \n\"La via dei tarocchi\" \u00e8 suddivisa in varie sezioni, la prima delle quali tratta della struttura e numerologia dei Tarocchi; si passa poi ad esaminare gli Arcani Maggiori singolarmente considerati (simbologia, ipotesi di interpretazione in una lettura e una breve sezione in cui a prendere la parola \u00e8 la carta stessa); ulteriori capitoli sono dedicati agli Arcani Minori (simili alle carte numerate dei comuni giochi) e una serie di Arcani ritenuti in relazione tra s\u00e9 a coppie. Infine Jodorowsky e Costa affrontano la metodologia per mettere in pratica una lettura dei tarocchi, dai primi passi fino all'uso di dieci e pi\u00f9 carte."}
{"id": "1561470", "revid": "2110845", "url": "https://it.wikipedia.org/wiki?curid=1561470", "title": "Gaston Litaize", "text": "Biografia.\nFormatosi all'Istituto Nazionale dei Giovani Ciechi di Parigi, essendo lui stesso cieco dalla nascita, ha studiato anche con Marcel Dupr\u00e9, A. Marty, G. Caussade, M. Emmanuel e H. Busser. Affermatosi sin dai primi anni vincendo il \"Premio Rossini\" nel 1936 e l'ambito 2\u00b0 \"Prix de Rome\" nel 1938. Ha poi svolto attivit\u00e0 concertistica in Europa e in America, non disdegnando posti stabili sia come insegnante nell'Istituto dei Ciechi, sia come organista nelle chiese parigine di St. Cloud e di St.Francois-Xavier. Si \u00e8 distinto anche nella direzione di parecchi programmi radiofonici di musica religiosa.\nMusica.\nLa sua produzione comprese soprattutto musica per organo, fra le quali citiamo:\nInoltre ha composto musica da camera, cantate, leggende, brani sinfonici, liriche."}
{"id": "1561472", "revid": "51323", "url": "https://it.wikipedia.org/wiki?curid=1561472", "title": "Georges Pire", "text": ""}
{"id": "1561476", "revid": "486946", "url": "https://it.wikipedia.org/wiki?curid=1561476", "title": "LUISS Guido Carli", "text": ""}
{"id": "1561478", "revid": "1305772", "url": "https://it.wikipedia.org/wiki?curid=1561478", "title": "Storia di Padova", "text": "La storia di Padova ha visto il progressivo evolversi (nell'arco di almeno 2.500 anni) di un centro di discreto rilievo commerciale, culturale ed economico.\nPadova \u00e8 una citt\u00e0 antichissima, anche se la sua fondazione per opera di Antenore \u00e8 notoriamente un falso storico leggendario. Fu importante \"municipium\" romano, poi comune medievale di spicco, passato sotto la dominazione dei Carraresi prima, e di Venezia dal 1405. Caduta la Serenissima (1797), appartenne per settant'anni al Regno Lombardo-Veneto, passando nel 1866 al Regno d'Italia.\nNel corso della Prima guerra mondiale, Padova costitu\u00ec una sorta di quartier generale avanzato per le forze alleate. A Villa Giusti (localit\u00e0 Mandria di Padova) fu firmato l'armistizio che pose termine al conflitto (4 novembre 1918). Gli eventi occorsi nell'ultimo conflitto mondiale e nel dopoguerra sono assimilabili a quelli riscontrati nel rimanente territorio italiano.\nPreistoria e mito.\nLa tradizione vuole che la fondazione di Padova risalga al 1185 a.C., per opera di un gruppo di Veneti, provenienti secondo le leggende vuoi dall'Illiria vuoi dall'Asia minore, guidati da Antenore, il principe sopravvissuto alla distruzione di Troia, la cui ipotetica tomba sorgerebbe nell'omonima piazza.\nIndipendentemente dagli aspetti di pura fantasia, insediamenti preistorici sono stati accertati dall'archeologia, gi\u00e0 a partire dall'XI secolo a.C. - X secolo a.C., topograficamente in corrispondenza dell'odierno centro di Padova.\nRappresentando uno dei principali centri della cultura paleoveneta, l'antica Padova sorse sulle sponde del fiume Brenta (durante l'antichit\u00e0 chiamato \"Medoacus Major\") che allora (probabilmente fino al 589) scorreva nell'alveo dell'odierno Bacchiglione, al tempo denominato \"Medoacus Minor\".\nAlla \"fluvialit\u00e0\" originaria di Padova, \u00e8 legato il famoso episodio in cui - a detta di Tito Livio - la scorreria dello spartano Cleonimo sarebbe stata valorosamente respinta dagli antichissimi padovani (302 a.C.) a seguito di una sorta di battaglia navale sul Brenta-\"Medoacus\".\nEt\u00e0 romana.\nAnche se pu\u00f2 essere riduttivo considerare la storia italica dell'antichit\u00e0 nella prospettiva del progressivo affermarsi di Roma, non pu\u00f2 negarsi del tutto la legittimit\u00e0 di una tale chiave interpretativa. Sotto questo profilo, \u00e8 lecito affermare che Padova fece assai presto una scelta di campo ben precisa.\nDurante la dominazione romana \"Patavium\", com'era allora conosciuta, fu una delle pi\u00f9 ricche citt\u00e0 dell'Impero grazie, anche, all'allevamento di cavalli.\nIn et\u00e0 augustea Padova divenne parte della \"X Regio\" che aveva come capitale Aquileia, cui era collegata grazie alla via Annia che partiva da Adria. Del periodo romano rimangono alcuni ponti, rimaneggiati in et\u00e0 medioevale, l'arena (presso la cappella Scrovegni), resti di terme (sotto palazzo Storione) e del (zona piazza Garibaldi e piazzetta Cavour) di cui rimane una sola colonna.\nAll'inizio del V secolo a Padova fu posto un \"Praefectus Sarmatarum gentilium\", da cui quindi dipendeva una delle 13 guarnigioni di Sarmati a difesa dell'impero. Probabilmente la guarnigione era di stanza a Sarmeola (Sarmaticula), frazione di Rubano e a Sermazza (localit\u00e0 di Vigonovo).\nNel 452-453 la citt\u00e0 fu devastata dall'invasione degli Unni di Attila.\nMedioevo.\nSuccessivamente alla caduta dell'Impero (476), Padova, con la rotta del 589, vide il Brenta cambiare di corso, sostituito dal Bacchiglione.\nDal 535 al 553 impervers\u00f2 la guerra tra Bisanzio e i Goti alleati dei Franchi: passata ai primi nel 540 ed in seguito ai secondi con Totila, Padova fu presa da Narsete, generale di Giustiniano.\nVenne quindi conquistata e completamente rasa al suolo nel 601 dai Longobardi di Agilulfo che, secondo la tradizione locale, penetrarono nelle difese cittadine dall'attuale \"Ponte della Morte\" davanti a via Rudena (ovvero: \"rovina\"). Monselice resistette qualche mese prima di capitolare anch'essa ai Longobardi.\nAlcuni abitanti cercarono allora rifugio nella Laguna Veneta, contribuendo successivamente alla nascita di quella che diverr\u00e0, secoli dopo, Venezia.\nLa citt\u00e0 attravers\u00f2 un lungo periodo di decadenza, dal quale si risollev\u00f2 solamente dopo la fine del regno longobardo.\nNell'899 Padova fu razziata dagli Ungari. Il territorio intanto era divenuto parte del Regno d'Italia, all'interno della Marca di Verona, che dal 951 venne controllata dal Ducato di Baviera e poi, dal 975, dal Ducato di Carinzia.\nSolo dopo l'anno 1000 Padova inizi\u00f2 a riprendersi, affermandosi gradualmente come comune indipendente soprattutto nel XII secolo, pur dovendo subire le seguenti devastazioni: il terremoto del 1004; l'ancor pi\u00f9 grave Terremoto del 3 gennaio 1117; il grande incendio del 1174. Nel 1164 partecip\u00f2 alla Lega Veronese contro Federico Barbarossa. Dal 1168 (convegno di Lodi) al 1183 (Pace di Costanza) Padova fu membro anche della Lega Lombarda.\nGli anni successivi videro Padova espandere la propria importanza ed i propri domini, in perenne lotta contro i comuni limitrofi e le grandi famiglie tra le quali quella degli Ezzelini da Onara.\nNel 1222 venne fondata l'Universit\u00e0, la seconda pi\u00f9 antica d'Italia ed una tra le pi\u00f9 prestigiose d'Europa. Vi predic\u00f2 Sant'Antonio, che vi mor\u00ec nel 1231 e per il quale i padovani eressero una grandiosa basilica. Tra il 1303 ed il 1305 Giotto dipinse la Cappella degli Scrovegni, inestimabile tesoro pittorico.\nL'espansione del comune patavino fu tuttavia interrotta a pi\u00f9 riprese, in particolar modo tra il 1237 ed il 1256 dalla sanguinosa dominazione di Ezzelino III da Romano, ricordato per aver trucidato in un solo giorno oltre diecimila padovani.\nSignoria.\nNel 1318 muta l'assetto politico a Padova: inizia la Signoria dei Carraresi con l'elezione a Capitano del Popolo di Jacopo da Carrara. \nNel 1328 la citt\u00e0 veniva conquistata da Cangrande della Scala ed entrava a far parte per un breve periodo dell'immenso territorio della signoria veronese.\nIl secolo successivo, pur turbato da continue lotte con le signorie limitrofe e con la minacciosa Venezia, fu per Padova l'apice del suo splendore, assoluta protagonista dell'arte e della cultura europea grazie alla presenza di artisti e letterati quali Giusto de' Menabuoi, Guariento, Altichiero, Francesco Petrarca sotto la protezione di Francesco I da Carrara.\nDel 1387 \u00e8 la battaglia di Castagnaro, considerata una delle grandi battaglie dell'epoca dei capitani di ventura: Giovanni Ordelaffi e Ostasio II da Polenta, che combattevano per Verona, furono sconfitti da Giovanni Acuto e Francesco II da Carrara, che combattevano per Padova. \nFrancesco II da Carrara divenne signore di Padova nel 1388 per abdicazione del padre e dovette subito combattere contro Gian Galeazzo Visconti che alleato con Venezia attacc\u00f2 i territori padovani. La campagna militare viscontea fu capitanata da Jacopo Dal Verme e Francesco Delfino. Francesco II nel novembre 1388 dovette consegnare ai milanesi Padova, Treviso, Ceneda, Feltre, Belluno e tutti i territori ad esse subordinati; Treviso e Ceneda per gli accordi presi furono cedute definitivamente a Venezia. Successivamente, grazie all'appoggio di Firenze e col consenso di Venezia, i Carraresi riacquistarono il dominio di Padova nel giugno 1390 costringendo le milizie viscontee alla resa.\nErano gli ultimi bagliori militari di Padova, che, nel 1405 dovette piegarsi definitivamente a Venezia dopo una lunga e cruenta lotta. \u00c8 la cosiddetta \"devozione\" di Padova a Venezia: gli ultimi Carraresi prigionieri vengono uccisi mediante strangolamento mentre si trovano nei Piombi, le famigerate carceri veneziane.\nDurante il medioevo il municipio e la successiva signoria scavarono le principali opere idrauliche della provincia di Padova: il canale di Battaglia, il Piovego e il Brentella.\nEt\u00e0 moderna.\nRinascimento.\nPer quasi quattro secoli Padova, pur perdendo importanza politica, pot\u00e9 godere della pace e della prosperit\u00e0 assicurata dalla signoria veneziana e della libert\u00e0 che venne assicurata alla sua Universit\u00e0, che richiam\u00f2 studenti ed insegnanti da tutta Europa, divenendo uno dei maggiori centri dell'aristotelismo e attirando, in seguito, numerosi ed illustri intellettuali, tra i quali Galileo Galilei.\nIl terribile assedio del 1509 durante la guerra anti-veneziana promossa dalla Lega di Cambrai, in seguito al quale venne completata la cinta muraria, fu tra i pochi eventi bellici degni di nota del periodo. Gli assalti imperiali furono respinti sul \"Bastione Codalunga\" da nobili veneziani, padovani e celebri soldati di ventura come Citolo da Perugia.\nA proposito di condottieri, non pu\u00f2 mancare un accenno al Gattamelata, immortalato dalla statua equestre, opera (1450-1453) di Donatello, che tuttora si ammira sul sagrato della Basilica del Santo.\nSeicento.\nIl XVII secolo fu, tutto sommato, un periodo politicamente e militarmente piuttosto tranquillo per Padova: Venezia, cui Padova continuava ad appartenere, era sicuramente entrata nella parabola discendente della propria millenaria storia.\nFu emanato un provvedimento in forza del quale tutti i maschi maggiorenni delle famiglie nobili venivano automaticamente cooptati nel Consiglio municipale; in realt\u00e0, tale organo non aveva poteri superiori, che invece rimanevano appannaggio di strutture centrali della Serenissima.\nLa guerra di Candia (1645-1669) fu l'occasione per alcune famiglie padovane per essere ammesse nel \"patriziato veneto\", cio\u00e8 quello riconosciuto dalla Repubblica di San Marco (peraltro, al costo di un ingente contributo pecuniario).\nSettecento.\nAnche il XVIII secolo pu\u00f2 essere ricordato per gli stravolgimenti socio-politici e culturali che - a Padova, come nel resto d'Europa - fecero sentire la propria eco, piuttosto che per gli eventi che normalmente si associano alla tradizionale idea di \"storia\" (guerre e simili).\nMenzioneremo, tuttavia, la nascita del \"moderno\" \"Prato della Valle\" (intorno al 1776, ad opera del \"Provveditore\" Andrea Memmo), ed ovviamente la caduta di Venezia, per le prevedibili ripercussioni che l'evento ebbe anche per la citt\u00e0 in esame: Padova venne occupata dai francesi il 28 aprile 1797.\nDel pari, degna di nota \u00e8 la posa della prima pietra (20 dicembre 1778) dell'ospedale civile cittadino, per iniziativa del vescovo Nicol\u00f2 Antonio Giustiniani (onde ancor oggi l'ala antica del nosocomio patavino reca la denominazione \"Ospedale Giustinianeo)\".\nTra il 1767 e il 1777 venne costruito l'osservatorio astronomico della Specola, realizzato dall'architetto Domenico Cerato sulla Torlonga del castello carrarese.\nEt\u00e0 contemporanea.\nOttocento.\nNel 1797, come abbiamo detto, cadde Venezia sotto l'avanzare di Napoleone e Padova venne ceduta all'Austria col trattato di Campoformio. Con la pace di Presburgo del 26 dicembre 1805, Padova pass\u00f2 al Regno d'Italia napoleonico. La dominazione francese fu caratterizzata dalle leggi ecclesiastiche napoleoniche, che comportarono la soppressione di decine di chiese e conventi padovani, adibiti a uso militare o civile. \nSuccessivamente alla disfatta napoleonica, Padova entr\u00f2 a far parte del Regno Lombardo-Veneto (7 aprile 1815), sotto la dominazione austriaca. \nIn questo periodo, l'ingegnere provinciale Giuseppe Jappelli realizz\u00f2 il macello comunale (1821), attuale Istituto d'Arte \"Pietro Selvatico\", e il Caff\u00e8 Pedrocchi (1831-39).\nNel 1819 venne demolita l'antica chiesa di Sant'Agostino, che fu uno dei principali luoghi di culto della citt\u00e0, per realizzare una caserma di cavalleria. \nNel 1842 viene aperto il tratto Padova - Marghera della ferrovia \"Ferdinandea\" (oggi nota come Linea Venezia-Milano). L'apertura di questa linea ed il crollo del traffico via acqua provoca l'impoverimento della popolazione del quartiere Portello la cui economia gravitava intorno al porto fluviale.\nTra il 1842 e il 1874 venne scavato il canale Scaricatore, su progetto degli ingegneri Pietro Paleocapa e Vittorio Fossombroni, a seguito delle rovinose piene del Bacchiglione che cominciarono ad affliggere Padova. \nNel 1848 anche Padova vide l'insurrezione contro l'occupazione austriaca, in particolar modo ad opera di studenti universitari: ancor oggi la data dell'insurrezione studentesca, 8 febbraio, viene festeggiata. Tuttora nella Sala Bianca del Caff\u00e8 Pedrocchi, che si trova di fronte alla sede principale e storica dell'universit\u00e0 \"(Palazzo del Bo),\" \u00e8 visibile il foro di una pallottola sparata contro gli studenti dai soldati austriaci.\nNel 1866 Vittorio Emanuele II entr\u00f2 a Padova, dove era stato istituito lo stato maggiore italiano durante la terza guerra d'indipendenza italiana e dove fu ricevuto il proverbiale telegramma recante il lapidario \"Obbedisco\" di Giuseppe Garibaldi (9 agosto 1866). In seguito al plebiscito del 21-22 ottobre 1866, venne annessa al Regno d'Italia (assieme a tutto il Veneto).\nIn periodo post-unitario vennero eseguiti i primi interramenti di antichi canali cittadini: nel 1874, del canale di Santa Sofia (che scorreva lungo le attuali via Morgagni e via Falloppio), al posto del quale venne realizzata la tranvia per Piove di Sacco, per Fusina e per Bagnoli; nel 1895, del canale della Bovetta, presso i Carmini. \nAnche a Padova e provincia scoppiarono nel 1898 dei moti popolari, parte dei pi\u00f9 generali moti italiani di quell'anno. Anche se a Padova le agitazioni furono molto pi\u00f9 limitate rispetto a quelle che esplosero in altre citt\u00e0, queste segnarono l'inizio dell\u2019ascesa dei liberal-democratici patavini i quali, nel 1900, riusciranno a sostituirsi stabilmente ai moderati a guida della citt\u00e0.\nIl Novecento.\nNel 1904 venne inaugurato il cavalcavia di Borgomagno presso la stazione ferroviaria, progettato da Daniele Donghi. \nTra il 1906 e il 1908 venne aperto il rettifilo di Corso del Popolo - Corso Garibaldi, che colleg\u00f2 la stazione ferroviaria a piazza Garibaldi. Vennero costruiti il ponte sul Piovego, e un ponte sull'oggi scomparso Naviglio. L'apertura del nuovo asse viario comport\u00f2 diversi sventramenti nei pressi degli Eremitani. Contestualmente all'apertura del rettifilo, vennero inaugurati i Giardini dell'Arena. \nDurante la Prima guerra mondiale vista la vicinanza al fronte della citt\u00e0, Padova fu sede di vari Comandi Superiori, compreso quello della \"Terza Armata\", di numerosi reparti logistici e del pi\u00f9 importante ospedale militare del Fronte, subendo a pi\u00f9 riprese bombardamenti aerei. La sera dell'11 novembre 1916 una bomba austriaca centr\u00f2 un rifugio antiaereo nel bastione della Gatta, all'interno del quale centinaia di famiglie avevano cercato scampo. La deflagrazione invest\u00ec in pieno la folla causando 93 morti e 96 feriti. \nDa un piccolo aeroporto, a San Pelagio (nel comune di Due Carrare) \u2014 ora sede di un museo del volo \u2014 part\u00ec Gabriele D'Annunzio per il celebre volo su Vienna.\nNel 1918 a Villa Giusti del Giardino nei pressi di Padova, nella localit\u00e0 \"Mandria\", venne firmato l'armistizio che pose fine alla guerra tra Italia e gli Imperi Centrali.\nNel 1925 inizi\u00f2 la demolizione del quartiere medievale di Santa Lucia, per la costruzione di un nuovo quartiere su progetto originario dell'architetto Gino Peressutti (societ\u00e0 A.P.E.). Vennero demolite, tra le altre, le case di Pietro d'Abano e di Andrea Mantegna. A seguito del fallimento della societ\u00e0 A.P.E., il progetto originario (che prevedeva anche la demolizione del Ghetto) venne bloccato, e negli anni '30 al posto del quartiere di Santa Lucia sorse il complesso di piazza Spalato, attuale piazza Insurrezione.\nLa Seconda guerra mondiale e la Resistenza.\nLa Seconda guerra mondiale fu anche per Padova portatrice di morte e devastazione, con la perdita tra gli altri degli inestimabili dipinti della Cappella Ovetari della chiesa degli Eremitani, di Andrea Mantegna e di Ansuino da Forl\u00ec, durante un bombardamento aereo statunitense l'11 marzo 1944: rimangono solo frammenti. Stessa fu la sorte per gli affreschi della Cappella del Podest\u00e0, realizzati da Filippo Lippi, Niccol\u00f2 Pizzolo e, ancora, Ansuino da Forl\u00ec.\nPadova era stata sede del Ministero dell'educazione nazionale della Repubblica Sociale Italiana (RSI).\nNumerosi studenti ed insegnanti universitari furono protagonisti della lotta partigiana. Importante fu il discorso del rettore Concetto Marchesi (che pure aveva prestato il giuramento di fedelt\u00e0 al fascismo, come la maggior parte dei docenti universitari) il 9 novembre 1943 per l'inaugurazione dell'anno accademico in cui invit\u00f2 gli studenti a prendere le armi contro la RSI, nel nome della \"Universa Universis Patavina Libertas\" (il motto dell'Universit\u00e0).\nPadova fu la sede del Comando Regionale Veneto della Resistenza, centro di coordinamento del CLN per tutto il Veneto. Fu questo Comando che diede l'ordine per l'attacco del 26 aprile 1945.\nI partigiani presero il controllo dei ponti sul Brenta per bloccare gli spostamenti della X\u00aa Flottiglia MAS repubblichina proveniente da Salboro che attacc\u00f2 con l'artiglieria la citt\u00e0 provocando vittime sia tra i civili sia tra i tedeschi e le forze della Repubblica Sociale Italiana.\nIl 27 aprile verso sera le forze della R.S.I. si arresero, seguiti nella notte dalle truppe tedesche della ventiseiesima divisione.\nAlla fine dell'insurrezione tra i partigiani di Padova si contarono 224 caduti e quasi altrettanti feriti, mentre le forze della Repubblica Sociale Italiana e la Wehrmacht contarono circa 500 morti e attorno ai 20.000 prigionieri.\nL'Universit\u00e0 degli Studi di Padova fu l'unica universit\u00e0 italiana premiata con la medaglia d'oro al Valor Militare per meriti durante la Resistenza.\nIl dopoguerra.\nGli anni dal dopoguerra ad oggi furono per Padova di continuo sviluppo economico, grazie alla favorevole collocazione geografica al centro di importanti vie di comunicazione favorevoli per industrie e servizi. L'interramento delle Riviere (1956-1960), che rivoluzionarono la viabilit\u00e0 stradale del centro storico, e la perdita (1954) dei collegamenti ferroviari con la provincia (gestiti dalla \"Societ\u00e0 Veneta per le Imprese e Costruzioni Pubbliche\" nota come \"La Veneta\") costituirono uno dei tanti prezzi che la citt\u00e0 pag\u00f2 alla diffusione del trasporto su gomma.\nNel 1963 inizi\u00f2 la totale demolizione dell'antico quartiere popolare Conciapelli (o dei Pellattieri), per costruire un complesso residenziale. \nNel 1967 avvenne la demolizione della \"Nave\" del Portello, storica casa popolare del quartiere Portello, per costruire uffici universitari. \nA partire dagli anni sessanta, la citt\u00e0 divenne il perno della graduale trasformazione economica della provincia di Padova da un'economia agricola in direzione di un'economia di servizi. L'Universit\u00e0 ed il Complesso Ospedale / Policlinico allargarono progressivamente la loro - gi\u00e0 notevole - rilevanza scientifica nazionale, ed il loro ruolo centrale nell'articolazione dell'economia locale.\nGli anni di piombo.\nLa crisi sociale e politica degli anni settanta vide il polarizzarsi delle tensioni, in vicende spesso collegate alla crescente politicizzazione di frange dell'ampia comunit\u00e0 studentesca ed universitaria della citt\u00e0.\nIl 15 aprile 1969 una bomba collocata da Franco Freda e Giovanni Ventura esplose nel rettorato, allora occupato dal professor Enrico Opocher. Gli stessi acquistarono presso la \"Valigeria al Duomo\" le valigie utilizzate il 12 dicembre 1969 per le bombe a Milano nella sede della Banca Nazionale dell'Agricoltura in Piazza Fontana e alla Banca Nazionale del Lavoro a Roma.\nIl 13 gennaio 1974 il colonnello Amos Spiazzi, del gruppo terroristico di destra Rosa dei Venti viene arrestato.\nIl 17 giugno 1974 le Brigate Rosse compiono a Padova il loro primo omicidio assassinando due militanti di destra, Graziano Giralucci e Giuseppe Mazzola, nella sede del Movimento Sociale Italiano di via Zabarella.\nIl commando delle BR, penetrato nella sede del MSI alla ricerca di documenti, dovette confrontarsi con la reazione dei due militanti ivi presenti che, inermi, vennero quindi uccisi a colpi di pistola.\nIl 22 aprile 1978 il professor Ezio Riondato, presidente della Cassa di Risparmio di Padova e Rovigo, viene colpito con quattro colpi di pistola alle gambe mentre sta entrando in aula al Liviano.\nIl 7 aprile 1979 il sostituto procuratore Pietro Calogero fece arrestare circa 140 persone appartenenti a Potere Operaio e Autonomia Operaia, tra cui spiccarono i professori universitari Luciano Ferrari Bravo, Toni Negri ed Emilio Vesce, oltre che molti studenti e ricercatori. L'accusa, passata alla storia come \"teorema Calogero\", tent\u00f2 di dimostrare che il gruppo di Autonomia fosse la \"facciata legale\" delle Brigate Rosse e che Toni Negri fosse l'organizzatore del sequestro di Aldo Moro.\nIl 5 febbraio 1981 l'estremista di destra Valerio Fioravanti uccise sull'argine del canale Scaricatore i due carabinieri Enea Codotto e Luigi Maronese che lo avevano sorpreso mentre recuperava armi da un nascondiglio segreto subacqueo. Fioravanti fu in breve catturato.\nCon la sigla di \"Brigate Rosse per la costruzione del Partito Comunista Combattente\" a Verona il 17 dicembre 1981 fu sequestrato il generale statunitense James Lee Dozier che fu liberato con un blitz dei NOCS a Padova, in zona Guizza, il 28 gennaio 1982.\nNel corso della seconda met\u00e0 degli anni ottanta le tensioni politiche iniziarono ad essere parzialmente riassorbite nel tessuto sociale della citt\u00e0, rimanendo comunque sempre presenti.\nGli anni recenti e gli sviluppi urbanistici.\nLa citt\u00e0 oggi sta vivendo importanti cambiamenti urbanistici con la costruzione di nuovi moderni edifici direzionali e residenziali. Tra questi, uno dei pi\u00f9 importanti \u00e8 sicuramente il Net Center, una torre di 84 metri di altezza. Sono previsti numerosi progetti di riqualificazione di numerose aree esterne al centro della citt\u00e0, che per anni sono rimaste nel degrado pi\u00f9 totale. Tra i pi\u00f9 importanti, \u00e8 necessario citare gli interventi di trasformazione urbana previsti nell'area in prossimit\u00e0 della stazione, e nella riqualificazione in \"Area dei Servizi\" dell'area urbana Tribunale-Fiera-Stanga.\nAnche il monumento \"Memoria e Luce\" del famoso architetto Daniel Libeskind, costruito nel 2005 alle Porte Contarine in memoria delle Twin Towers, \u00e8 diventato un simbolo di modernit\u00e0 per la citt\u00e0. Tuttavia \u00e8 stato oggetto di numerose critiche, sia per la sua utilit\u00e0 che per la sua collocazione ed il suo costo.\nSimili polemiche, su un altro versante, hanno accompagnato il profondo rinnovo della viabilit\u00e0 cittadina, articolatasi negli ultimi anni intorno alla complessa realizzazione del Metrotram, con conseguente viabilit\u00e0 travagliata a causa dei cantieri aperti, e delle sue infrastrutture funzionali sull'asse Nord-Sud della citt\u00e0 Pontevigodarzere - Arcella - Stazione - Centro Storico - Guizza; in prospettiva, avrebbero dovuto essere realizzate quattro ulteriori linee.\nOpere accessorie per l'esercizio del Metrotram.\nLa posa in opera delle rotaie per il mezzo pubblico in oggetto ha ovviamente avuto una ricaduta piuttosto vistosa sul tessuto viario urbano. In tale luce s'inquadra il \"sacrificio\" (non sar\u00e0 pi\u00f9 praticabile dall'utenza privata) di met\u00e0 Cavalcavia Borgomagno (versante Est), previsto \u2014 a regime \u2014 in concomitanza con l'operativit\u00e0 effettiva di quella linea tranviaria.\nNel 2008, apparentemente accantonata la realizzazione di una grande rotatoria inglobante il tratto apicale del Cavalcavia Camerini, \nhanno ripreso impulso le attivit\u00e0 di edificazione del Cavalcavia Sarpi-Dalmazia, nuova porta di accesso al centro della citt\u00e0 del popoloso quartiere Arcella. L'apertura al traffico era stata prevista verso il maggio 2009. Tuttavia, il 19 novembre 2008 \u00e8 stato annunciato un rinvio di 170 giorni della data di ultimazione. Naturalmente, questa proroga influir\u00e0 analogamente sulla reale apertura del servizio per la linea SIR 1 verso l'Arcella, e fino a Pontevigodarzere, che dovrebbe \u2014 come gi\u00e0 detto \u2014 monopolizzare una delle due attuali carreggiate del Cavalcavia Borgomagno, imponendo l'operativit\u00e0 del \"Sarpi-Dalmazia\".\nA met\u00e0 ottobre 2009 veniva dato per probabile che l'inaugurazione dell'opera si svolgesse il 24 di quello stesso mese (un sabato). L'operazione, preventivata nel 2007 per poco pi\u00f9 di 10 milioni di Euro, al termine dell'avventura coster\u00e0 pi\u00f9 del doppio: 23 milioni.\nLe tensioni sociali.\nVia Anelli.\nPadova \u00e8 diventata una citt\u00e0 sempre pi\u00f9 al nel mirino della criminalit\u00e0 organizzata e dello spaccio di droga. Dalla fine degli anni ottanta Padova divenne uno dei principali centri di spaccio di stupefacenti del Veneto.\nSimbolo evidente di questa difficile situazione \u00e8 sicuramente il complesso residenziale \"Serenissima\" di via Anelli.\nIl residence venne edificato negli anni settanta, con lo scopo di coprire la forte richiesta di mini-appartamenti per gli studenti universitari.\nSuccessivamente, a partire dagli anni novanta, con il crescere della popolazione straniera, vi presero dimora numerose famiglie di immigrati, dati i canoni di locazione particolarmente contenuti.\nAnche molti stranieri non in regola si insediarono nel complesso; purtroppo, la maggior parte di loro si inser\u00ec in vari gruppi per lo spaccio organizzato di droga e armi come \"prima\" occupazione.\nCon il passare del tempo, la situazione peggior\u00f2 notevolmente. Nel giro di pochi anni si perse il controllo della zona, i prezzi delle abitazioni nelle vicinanze calarono e molti esercizi commerciali chiusero. Lo spaccio di droga, che gi\u00e0 era molto consolidato nell'asse via Tommaseo/via Venezia, si aggrav\u00f2 ulteriormente.\nIl caso di via Anelli divent\u00f2 sempre pi\u00f9 un vero \"problema sociale\" e nel giro di poco tempo si susseguirono gravissimi episodi di violenza che si ripercossero nel panorama nazionale.\nNell'estate del 2006 si \u00e8 arrivati all'apice del fenomeno. Dopo uno scontro tra i vari gruppi di spaccio, costato diversi feriti, l'amministrazione comunale di centro sinistra, guidata dal sindaco Flavio Zanonato, decise di erigere un muro di acciaio, alto 7 metri e lungo 84, attorno ad un lato del complesso residenziale per ostacolare lo spaccio, impedendo il passaggio nelle pertinenze di un altro complesso che in precedenza era separato da quello di via Anelli da una rete metallica divelta dai malavitosi. Tale scelta suscit\u00f2 diverse polemiche da tutto il mondo politico e dalla societ\u00e0. Anche emittenti straniere, tra cui CNN ed NBC, dedicarono approfondimenti sul caso.\nAd ogni modo, l'amministrazione del sindaco Flavio Zanonato (nella \"legislatura\" conclusasi con le elezioni amministrative del 2009) aveva significativamente inciso, in collaborazione con le autorit\u00e0 di pubblica sicurezza locali, nel dissolvere la concentrazione di clandestinit\u00e0 e delinquenza che per anni aveva funestato via Anelli (peraltro incorrendo in discreti attriti con la frangia pi\u00f9 radicale di maggioranza a sostegno dell'allora esistente giunta di centrosinistra). Attualmente, infatti, il complesso edilizio \u00e8 stato sgomberato, secondo un piano comunale che prevede la ricollocazione abitativa degli aventi diritto in altre zone della citt\u00e0.\nLa demolizione effettiva del Complesso Serenissima, una delle zone pi\u00f9 degradate, \u00e8 iniziata nell'ottobre 2019.\nLe nuove BR.\nIn febbraio 2007 un'inchiesta del pubblico ministero milanese Ilda Boccassini sembr\u00f2 aver portato alla scoperta di un \"revival\" brigatista a Padova, con intercettazioni, arresti e sequestri di armi ed altro materiale.\nGli sviluppi del procedimento non consentono, ancor oggi, di esprimere un commento definitivo sul caso nel suo complesso.\nTuttavia, il 4 febbraio 2008, Valentino Rossin, che aveva collaborato alla conduzione delle indagini e pertanto ha potuto fruire dei benefici accordati dalla cosiddetta normativa \"premiale\" (legge n. 29 del 1982), \u00e8 stato condannato in primo grado a tre anni e quattro mesi e di reclusione, per i reati di associazione sovversiva, banda armata e detenzione di armi. Il suo difensore ha dichiarato l'intenzione di conoscere la motivazione della sentenza, allo scopo di valutare un'eventuale impugnazione.\nIl 27 marzo 2008 si apr\u00ec a Milano, in Corte d'assise, il processo a 16 imputati delle cosiddette Nuove BR, e precisamente Claudio Latino, Vincenzo Sisi, Davide Bortolato, Alfredo Davanzo, Bruno Ghirardi, Massimiliano Gaeta, Davide Rotondi, Massimiliano Toschi, Salvatore Scivoli, Andrea Tonello e Giampietro Simonetto.\nNel giugno 2009 tale processo \u2014 di primo grado \u2014 alle cosiddette \"Nuove Brigate Rosse\" (di cui alcuni esponenti erano padovani) si chiuse con svariate condanne, e tre assoluzioni.\nLa criminalit\u00e0, il crescente degrado ed altri nodi da risolvere.\nDurante gli ultimi anni Padova, pur avendo le dimensioni di una citt\u00e0 di provincia, ha cominciato ad accusare alcuni problemi tipici delle metropoli.\nLa situazione della criminalit\u00e0 e del crescente degrado a Padova presenta indici allarmanti, se confrontati con le medie regionali.\nI principali problemi sono, in sintesi:\nIl giorno 11 febbraio 2008, l'assessore alla sicurezza Marco Carrai ha annunciato l'adozione di una serie di provvedimenti di prevenzione, tra cui, nell'immediato, la dislocazione tra le 07.00 e le 21.00 di ogni giorno di un \"presidio mobile\" (furgone attrezzato) della Polizia Municipale in Piazzale Stazione. L'intervento sarebbe prodromico ad una pi\u00f9 vasta azione, comprendente tra l'altro la videosorveglianza di Piazza De Gasperi, Via Manara ed altri \"punti caldi\".\nIn maggio dello stesso anno, veniva annunciato l'inizio di un servizio di sorveglianza fluviale per mezzo di apposite imbarcazioni della Polizia Municipale (in collaborazione con la locale Protezione Civile), nell'intento di contrastare spaccio di droga ed altri fenomeni di degrado lungo gli argini cittadini."}
{"id": "1561483", "revid": "197586", "url": "https://it.wikipedia.org/wiki?curid=1561483", "title": "Bulow", "text": ""}
{"id": "1561487", "revid": "1776051", "url": "https://it.wikipedia.org/wiki?curid=1561487", "title": "Hin Vordende Sod &amp; S\u00f8", "text": "Hin Vordende Sod &amp; S\u00f8 \u00e8 il primo album della viking metal band norvegese degli \u00c1smegin. \u00c8 stato pubblicato il 25 agosto 2003 dalla Napalm Records. I testi sono stati scritti in norvegese e antico norreno."}
{"id": "1561489", "revid": "287204", "url": "https://it.wikipedia.org/wiki?curid=1561489", "title": "Sean MacBride", "text": ""}
{"id": "1561492", "revid": "287204", "url": "https://it.wikipedia.org/wiki?curid=1561492", "title": "121\u00b0 Reggimento fanteria &quot;Macerata&quot;", "text": ""}
{"id": "1561494", "revid": "46291", "url": "https://it.wikipedia.org/wiki?curid=1561494", "title": "Sedum palmeri", "text": "Sedum palmeri (sin. \"Sedum compressum\") \u00e8 una pianta succulenta appartenente al genere \"Sedum\" originaria delle montagne del Messico.\nDescrizione.\n\"Sedum palmeri\" ha una portamento arbustivo, rampicante o strisciante a seconda della coltivazione e dell'esposizione. Pu\u00f2 raggiungere fino a 20\u00a0cm di altezza.\nLa pianta forma piccole rosette di foglie sessili blu-verde, che si arrossano in caso di calore o congelamento, di 5\u20138\u00a0cm di diametro, portate da fusti ramificati di circa venti centimetri.\nI fiori, numerosi e gialli, sono pentameri (5 sepali e 5 petali) con numerosi stami, e sono riuniti in infiorescenze a cima.\nLa fioritura \u00e8 precoce, in primavera; la pianta \u00e8 mellifera.\nColtivazione.\nLa specie \u00e8 resistente (fino a -10\u00a0\u00b0C, ma in terreno molto drenante). Ha una crescita molto veloce e gode del pieno sole.\nLe talee sono molto facili (stelo singolo o rosetta con almeno 1\u00a0cm di gambo): un frammento tagliato in estate fiorisce nel bel mezzo dell'inverno successivo."}
{"id": "1561496", "revid": "287204", "url": "https://it.wikipedia.org/wiki?curid=1561496", "title": "155\u00b0 reggimento artiglieria &quot;Emilia&quot;", "text": ""}
{"id": "1561497", "revid": "1086846", "url": "https://it.wikipedia.org/wiki?curid=1561497", "title": "Club Calcio Catania 1954-1955", "text": "Questa pagina raccoglie i dati riguardanti il Club Calcio Catania nelle competizioni ufficiali della stagione 1954-1955.\nStagione.\nIn vista dell'esordio sul palcoscenico maggiore, il Cibali deve essere messo nelle migliori condizioni per accogliere la gran massa di sportivi negli incontri di cartello della nuova stagione, per completare in tempo i lavori, la societ\u00e0 chiede ed ottiene di iniziare il torneo con due trasferte. Archiviato il battesimo di fuoco con due sconfitte, l'esordio al Cibali regala i primi punti con un travolgente (5-0) all'Udinese. Dopo la sospensione per la pioggia battente contro l'Atalanta, arriva l'Inter accolta al Cibali da trentamila persone, sar\u00e0 (1-1). Il bilancio finale del primo campionato di Serie A \u00e8 lusinghiero, dodicesimo posto e tranquilla salvezza conquistata attraverso un gioco pi\u00f9 che convincente. Tutto bene dunque? E invece no, che non va bene. Dapprima si diffondono voci che la Lega sta indagando sul Club rossazzurro. Poi l'inchiesta diventa ufficiale e scatena un terremoto. Un giornalista sportivo rivela accuse pesanti e circostanziate che pesano come macigni. La sentenza della Lega spedisce in Serie B Udinese, secondo in campionato, e Catania, si salvano le retrocesse Spal e Pro Patria. La prima avventura del Catania in \"A\" si chiude amaramente, con un illecito che macchia in modo indelebile il vessillo etneo, una sconfitta peggiore di qualunque batosta rimediata sul campo. Nella stagione 1954-1955 il Catania arriv\u00f2 12\u00b0 in Serie A, ma venne retrocesso d'ufficio dalla Lega Nazionale Professionisti a causa di un illecito sportivo."}
{"id": "1561499", "revid": "1305772", "url": "https://it.wikipedia.org/wiki?curid=1561499", "title": "Cry Baby Cry", "text": ""}
{"id": "1561509", "revid": "235600", "url": "https://it.wikipedia.org/wiki?curid=1561509", "title": "CryWar", "text": ""}
{"id": "1561511", "revid": "289247", "url": "https://it.wikipedia.org/wiki?curid=1561511", "title": "183\u00b0 reggimento paracadutisti Nembo", "text": ""}
{"id": "1561513", "revid": "1318658", "url": "https://it.wikipedia.org/wiki?curid=1561513", "title": "Aniello Palumbo", "text": "Biografia.\nVive a Giugliano in Campania (Napoli); \u00e8 sposato con Adele Corvino dalla quale ha avuto due figli; Filippo, nato il 7 luglio 1987, e Francesco, nato il 12 ottobre 1988.\nLaureato in giurisprudenza, ha esercitato la professione di avvocato e di professore universitario.\nAttivit\u00e0 politica.\nL'impegno politico ha inizio nella Democrazia Cristiana, partito con cui viene eletto Consigliere comunale a Napoli. \nCon il tramonto della DC entra nel Partito Popolare Italiano, con cui viene eletto senatore alle elezioni politiche del 1994: seppur sconfitto nel proprio collegio (Giugliano in Campania) dal rappresentante dei Progressisti, consegue un ragguardevole 25,92% che gli consente di essere eletto con il ripescaggio al proporzionale.\nAlle elezioni politiche del 1996 \u00e8 rieletto senatore, questa volta nel \"collegio uninominale\" di Acerra con l'appoggio de L'Ulivo, coalizione di cui faceva parte il PPI, aggiudicandosi il collegio con il 54,27%.\nDurante la XIII legislatura \u00e8 stato Sottosegretario nel Governo D'Alema II, prima al Ministero dell'industria e poi a quello degli affari esteri.\nNella sua carriera politica \u00e8 stato senatore per tre legislature (dal 1994 al 2001 e poi) e sottosegretario agli Affari Esteri durante il secondo governo D'Alema. \nAlle elezioni politiche del 2001, ricandidato senatore per L'Ulivo nel \"collegio uninominale\" di Acerra, non \u00e8 rieletto poich\u00e9 sconfitto da Salvatore Marano della CdL. \nNuovamente candidato in Senato anche alle elezioni politiche del 2006, \u00e8 risultato il primo dei non eletti de La Margherita in Campania. Entra comunque a Palazzo Madama a soli tre mesi dall'inizio della legislatura, il 24 luglio 2006, subentrando a Nicola Mancino, eletto componente del CSM.\nDopo un'iniziale adesione al Partito Democratico, nel 2008 passa assieme ai fedelissimi di Ciriaco De Mita all'UDC, partito con cui \u00e8 stato Assessori ai lavori pubblici della Provincia di Napoli, dal 2009 al 2012, nella giunta di centro-destra guidata da Luigi Cesaro."}
{"id": "1561514", "revid": "289247", "url": "https://it.wikipedia.org/wiki?curid=1561514", "title": "183\u00b0 reggimento paracadutisti NEMBO", "text": ""}
{"id": "1561516", "revid": "110157", "url": "https://it.wikipedia.org/wiki?curid=1561516", "title": "Event '76", "text": "Event '76 \u00e8 un album dal vivo del gruppo italiano Area pubblicato nel 1979 dalla Cramps Records.\n\u00c8 l'ultima opera del gruppo con il chitarrista Paolo Tofani, che lascer\u00e0 il gruppo alla fine del 1977, e Demetrio Stratos, morto pochi mesi dopo l'uscita dell'album.\nRegistrazione.\n\"Event '76\" \u00e8 stato registrato dal vivo nell'aula magna dell'Universit\u00e0 Statale di Milano il 27 ottobre del 1976. Il bassista Ares Tavolazzi e il batterista Giulio Capiozzo non hanno partecipato alla registrazione perch\u00e9 nel 1976 avevano temporaneamente lasciato il gruppo. Capiozzo \u00e8 sostituito da Paul Lytton, mentre Steve Lacy suona il sassofono: entrambi i musicisti collaborano con gli Area anche nell'album di studio \"Maledetti (maudits)\".\nUn'intervista al gruppo, registrata subito dopo il concerto, \u00e8 stata pubblicata come bonus track sulla ristampa di \"Maledetti (maudits)\" edita dalla Akarma.\nContenuto.\nL'album \u00e8 occupato quasi per intero dal brano \"Caos (parte seconda)\", diviso tra le due facciate a causa del minutaggio. Questa versione live del brano \u00e8 sostanzialmente diversa dalla versione in studio pubblicata su \"Maledetti (maudits)\", ma il principio secondo cui \u00e8 costruita \u00e8 il medesimo: a ciascun musicista sono stati dati cinque biglietti con una parola (\"silenzio\",\"ironia\",\"sesso\", \"violenza\",\"ipnosi\") e lui deve improvvisare seguendo quell'indicazione per tre minuti, per poi cambiare biglietto.\n\"Event '76\" \u00e8 una variazione del brano \"scum\", sempre da \"Maledetti (maudits)\"."}
{"id": "1561517", "revid": "125366050", "url": "https://it.wikipedia.org/wiki?curid=1561517", "title": "Rapagnano", "text": "Rapagnano (\"Rapagn\u00e0\" in dialetto fermano) \u00e8 un comune italiano di abitanti della provincia di Fermo nelle Marche.\nFa parte della Zona Territoriale n. 11 di Fermo dell'Azienda Sanitaria Unica Regionale delle Marche (in sigla Z.T. n. 11 - A.S.U.R. Marche).\nStoria.\nSi fa risalire l'etimologia del nome Rapagnano al fatto che sulla sommit\u00e0 del colle del paese sarebbe sorto un tempio dedicato al dio Giano. Rapagnano \u00e8 citata in alcuni scritti dello storico Plinio il Vecchio. Nel 1880 nel paese vennero trovati reperti romani e preromani.\nNel medioevo \u00e8 stato un castello alle dipendenze di Fermo. Dichiaratamente filopapale come dimostrano i merli guelfi dei suoi torrioni, si trov\u00f2 spesso in contrasto con Montegiorgio. Intorno al 600-700 un terremoto ha costretto il paese ad una ricostruzione con l'ampliamento della piazza e la ricostruzione di alcune chiese e del palazzo comunale.\nSociet\u00e0.\nReligione.\nA Rapagnano \u00e8 conservata in un prezioso reliquiario la mano destra di San Giovanni Battista.\nCultura.\nCorpo bandistico citt\u00e0 di Rapagnano.\nNon si conosce con esattezza l'anno a cui risale la formazione del primo nucleo bandistico di Rapagnano ma in un vecchio diario, manoscritto ed inedito, si narra che nel 1861 la banda rapagnanese tenne un concerto nella pubblica piazza.\n\u00c8 certo in ogni modo che il \"Corpo Bandistico citt\u00e0 di Rapagnano\" fu sciolto in seguito allo scoppio della prima guerra mondiale.\nAltri documenti testimoniano che nel 1924 la banda si era gi\u00e0 ricostituita ed operava con solerzia e passione, partecipando a molte feste patronali e patriottiche, scandendo cos\u00ec, con la musica, i lenti passi della vita sociale del paese.\nPartecip\u00f2 inoltre anche ad un concorso per bande nella capitale romana.\nCon l'inizio della seconda guerra mondiale, il gruppo si sciolse e nel 1950 conobbe nuova vita per alcuni anni.\nSolo nel 1986 grazie alla passione e all'amore per la musica dell'ormai scomparso Presidente Ermanno Macchini, i vecchi strumenti furono rispolverati creando un complesso che oggi vanta circa 40 musicisti.\nDal 2000 la Banda ha come Presidente il Sig. Danilo Ribichini, partecipa a feste religiose e patriottiche, a rassegne e concerti, organizza ogni anno corsi d'orientamento musicale per le varie sezioni strumentali.\nL'attuale Banda \u00e8 gemellata con il \"Corpo bandistico citt\u00e0 di Ostia\", con la \"Banda musicale di Marano sul Panaro\" e con la \"Banda musicale comunale cumianese\".\nNel 2006 la Banda si \u00e8 classificata al primo posto nella sua categoria alla IX edizione del concorso \"La Bacchetta d'Oro\".\nDiretto dal Maestro Daniele Berdini il \"Corpo bandistico citt\u00e0 di Rapagnano\" ha un repertorio costituito da marce, brani di musica popolare, folclorica e brani originali di stile moderno. Nel 2013 la banda cambi\u00f2 direttore, il nuovo si chiama Raffaele Cimica.\nSport.\nA Rapagnano \u00e8 presente una delle pi\u00f9 antiche societ\u00e0 ciclistiche della regione Marche, la U.S. Rapagnanese. Importante anche la societ\u00e0 di pallavolo femminile Rapagnese e la societ\u00e0 A.C. Rapagnano squadra di calcio che milita in Prima Categoria, inoltre c'\u00e8 anche la squadra, sempre di calcio, degli Amatori Osteria, che disputa i campionati UISP, ma c'\u00e8 anche una terza societ\u00e0 calcistica, l'Archetti calcio, che una volta aveva anche la prima squadra, ma ora ha solamente il settore giovanile.\nPer quanto riguarda il calcio a 5 il paese ha una squadra, il Reteunita, che gioca nei campionati CSI della provincia di Fermo, le partite della squadra vengono disputate alla palestra comunale del vicino comune di Torre San Patrizio."}
{"id": "1561518", "revid": "901389", "url": "https://it.wikipedia.org/wiki?curid=1561518", "title": "Decomposizione (chimica)", "text": "La decomposizione chimica (o degradazione o reazione di analisi) \u00e8 una reazione di scissione di una specie chimica (ad esempio una molecola) in pi\u00f9 specie chimiche.\nDefinibile concettualmente come l'opposto della sintesi chimica, il processo di decomposizione si configura spesso come fattore di disturbo, soprattutto nell'ambito della chimica industriale, in quanto principale meccanismo di degradazione della materia costituita da strutture molecolari complesse (macromolecole, polimeri, farmaci...).\nLa stabilit\u00e0 di un composto chimico \u00e8 influenzata dalle condizioni ambientali come calore, radiazioni, umidit\u00e0 o acidit\u00e0 di un solvente. Generalmente un processo di decomposizione non \u00e8 molto ben definito, dato che una molecola pu\u00f2 rompersi in una moltitudine di pezzi pi\u00f9 piccoli.\nLa decomposizione chimica \u00e8 sfruttata in diverse tecniche analitiche, in particolare nella spettrometria di massa, nell'analisi gravimetrica tradizionale e nella termogravimetria (TGA).\nReazioni.\nLa decomposizione chimica pu\u00f2 essere generalizzata nella formula:\nad esempio l'elettrolisi dell'acqua nei suoi componenti gassosi idrogeno e ossigeno sar\u00e0:\nUn esempio di decomposizione spontanea \u00e8 quella dell'acqua ossigenata, che lentamente si decompone in acqua e ossigeno:\nI carbonati si decompongono quando vengono riscaldati producendo il corrispondente ossido metallico e anidride carbonica. Nell'esempio la decomposizione del carbonato di calcio:\nAnche i clorati metallici si decompongono per riscaldamento generando il corrispondente cloruro metallico e ossigeno. Nell'esempio la decomposizione del clorato di potassio:"}
{"id": "1561519", "revid": "1543377", "url": "https://it.wikipedia.org/wiki?curid=1561519", "title": "Vitiligine", "text": "La vitiligine \u00e8 una condizione cronica della pelle, nella grande maggioranza dei casi non congenita, caratterizzata da ipomelanosi o leucodermia cio\u00e8 dalla comparsa sulla cute, sui peli o sulle mucose, di chiazze non pigmentate, cio\u00e8 zone dove manca del tutto la fisiologica colorazione dovuta alla melanina, e che appaiono bianche o traslucide. \u00c8 completamente infondata la credenza che tale malattia sia contagiosa.\nAllo stato attuale delle conoscenze \u00e8 considerata un disturbo primitivo, acquisito, poligenico e multifattoriale, con un'eziopatogenesi complessa ed elusiva alla quale parteciperebbero fattori sia genetici, sia immuno-mediati, sia endocrini e metabolici, sia infiammatori, e secondo alcune teorie, anche neurali o virali.\nPertanto la vitiligine viene oggi interpretata come una sindrome nella quale diversi fattori causali possono, da soli o in sinergia, indurre la scomparsa o la perdita di funzionalit\u00e0 dei melanociti cutanei in soggetti geneticamente predisposti.\nI fattori di rischio includono una storia familiare della condizione o di altre malattie autoimmuni, come l'ipertiroidismo, l'alopecia areata e l'anemia perniciosa.\nLa vitiligine non incide sulla speranza di vita, ma pu\u00f2 avere pesanti ripercussioni psicologiche sulla sua qualit\u00e0, in particolar modo se si manifesta sul volto.\nAlcune leucodermie indotte da fattori ambientali, in particolare dall'esposizione ad alcune sostanze chimiche, possono essere chiamate \"vitiligine da contatto\" o \"vitiligine occupazionale\".\nStoria.\nIl nome risalirebbe al trattato \"De Medicina\" di Aulus Cornelius Celsus e si ritiene derivi da \"vitius\", difetto o da \"vitilus\", vitello, riferendosi alla colorazione pi\u00f9 chiara dei vitelli. Nonostante sia una malattia conosciuta e descritta da migliaia di anni non \u00e8 ancora ben compresa la sua causa.\nIn passato, come si nota anche nell'Antico Testamento (Levitico XIII, 34, Esodo IV, 30 e Numeri, XII, 10) dove compare come \"zor\u00e1at\" o \"tzaarat\", in ebraico \u201cmacchie bianche\u201d, veniva confusa con la lebbra (la quale nella fase iniziale pu\u00f2 comportare placche depigmentate) e poteva comportare la stigmatizzazione ed emarginazione di chi ne soffriva, specie se compariva assieme alla psoriasi.\nLa condizione \u00e8 oggi assai nota a livello mediatico dopo che diverse persone celebri dichiararono di soffrirne, tra cui l'esempio pi\u00f9 noto \u00e8 il cantante e musicista Michael Jackson, seguito dalla modella Winnie Harlow, divenuta nota come top model anche per questa caratteristica fisica particolare.\nCaratteristiche.\nAll\u2019esordio, le chiazze depigmentate sono in genere poco numerose e localizzate simmetricamente nelle zone scoperte, soprattutto viso ed estremit\u00e0. Col tempo, la tendenza comune \u00e8 verso la progressione (74% dei casi), sebbene le diverse forme cliniche possano avere un decorso differente. La vitiligine pu\u00f2 colpire tutte le regioni cutanee prediligendo alcune aree: il viso (in particolare, le zone periorifiziali), il collo, le ascelle, i genitali, i gomiti, le mani, le ginocchia e i piedi. La comparsa di chiazze palmo-plantari e nelle mucose sembrerebbe una caratteristica delle etnie a pi\u00f9 intensa pigmentazione.\nNel 30% dei casi \u00e8 descritta la reazione isomorfa di Koebner, per cui ad un trauma cutaneo fa seguito la formazione di una macchia di vitiligine. Questo fenomeno riveste una grande importanza cosmetologica, visto che soggetti con vitiligine, attiva o latente, potranno mostrare ipopigmentazioni permanenti dopo peeling chimici, epilazione, ecc.\nLe chiazze sono generalmente diffuse su tutto il corpo spesso in modo simmetrico. Gli esordi della vitiligine interessano solitamente le zone del corpo intorno ad aperture (intorno a occhi, ano, glande e genitali) e alle unghie (sulle dita, partendo dalle estremit\u00e0), e pi\u00f9 in generale: viso, collo, mani, avambracci, inguine. In zone dove sono presenti cicatrici si possono formare nuove chiazze.\nLe macchie hanno una colorazione decisamente pi\u00f9 chiara della pelle circostante, con margini ben delineati e piuttosto scuri. La pelle delle zone colpite, a parte la modificazione cromatica, \u00e8 assolutamente normale. Nelle zone ricoperte da peli, sovente se ne nota lo sbiancamento e la parziale caduta o il diradamento. A volte compare anche prurito.\nNon potendosi proteggere mediante abbronzatura le zone bianche sono facilmente soggette a eritema solare e scottature da esposizione, come la pelle di un neonato o di una persona con albinismo. Viene consigliata la protezione solare mediante indumenti coprenti e/o creme a protezione alta o molto alta (SPF superiore a 30), se si trascorre molto tempo al sole.\nBen pi\u00f9 complessi possono essere invece i risvolti psicologici di chi \u00e8 affetto di vitiligine, per il senso di isolamento e depressione che a volte segue la comparsa delle macchie. Ci\u00f2 \u00e8 tanto pi\u00f9 vero quanto la persona affetta da vitiligine si sente diversa dalle altre o addirittura rifiutata, osservata per il problema estetico che le macchie generano. La cosa ha pi\u00f9 probabilit\u00e0 di verificarsi quando le macchie sono poste in parti del corpo molto visibili (volto, collo, mani) e la persona \u00e8 di carnagione scura; chi invece \u00e8 gi\u00e0 di carnagione molto chiara riesce a evitare di evidenziare le macchie con la semplice accortezza di non esporsi al sole e non abbronzarsi.\nUna localizzata repigmentazione spontanea, senza alcuna cura, non \u00e8 eccezionale, mentre \u00e8 relativamente rara la totale remissione spontanea della malattia.\nClassificazione.\nSecondo la classificazione internazionale pi\u00f9 recente, la vitiligine si pu\u00f2 presentare sotto tre forme cliniche:\nIl termine \u201csegmentale\u201d denota la localizzazione delle macchie solo in aree limitate della superficie cutanea dove appaiono contigue (non distribuite casualmente) come se seguissero una sorta di percorso.\nLa severit\u00e0 della malattia pu\u00f2 essere classificata con sistemi quantitativi come il VASI (\"Vitiligo Area Scoring Index\") o il VETF (Vitiligo European Task Force) che ne considera l'estensione, lo stadio e la progressione.\nEpidemiologia.\nLa vitiligine \u00e8 considerata il disordine della pigmentazione pi\u00f9 comune. Studi epidemiologici condotti in differenti aree geografiche su ampi campioni di popolazione suggeriscono una prevalenza che va dal 0,2 al 3%, sebbene in India, Messico e Giappone alcuni studi riportino picchi sino al 9%. Tale discrepanza potrebbe essere dovuta all\u2019inclusione anche di depigmentazioni da sostanze chimiche o post-infiammatorie, al pi\u00f9 frequente ricorso al consulto medico in aree dove la stigmatizzazione socio-culturale \u00e8 maggiore, o alla maggiore evidenza delle lesioni nelle popolazioni con pelle scura. Varie ricerche evidenziano una prevalenza relativamente maggiore in Africa e nella popolazione femminile. L\u2019incidenza \u00e8 simile nella popolazione adulta e pediatrica e tra i due sessi, anche se le donne richiedono un intervento medico e terapeutico pi\u00f9 frequentemente. Le stime riguardo all\u2019et\u00e0 media di insorgenza della malattia non sono univoche, variando dai 13 ai 24 anni di et\u00e0 a seconda degli studi. L\u2019esordio prima dei 12 anni \u00e8 documentato in circa il 35% dei casi.\n\u00c8 stata ampiamente documentata un'incidenza maggiore tra componenti della stessa famiglia.\nEziopatogenesi.\nL'origine \u00e8 sconosciuta (anche se molti studi rilevano fattori immuno-mediati e/o una predisposizione genetica), n\u00e9 sono noti specifici fattori scatenanti o favorenti.\nPare, ma non c'\u00e8 consenso scientifico sul fenomeno, che condizioni di stress emotivo, che potrebbe essere la causa dell\u2019alterato rilascio di catecolamine, diano il via alla manifestazione primaria della vitiligine o alla sua recrudescenza dopo periodi, anche lunghi, di stasi.\nLa perdita della funzionalit\u00e0, distruzione o distacco dei melanociti cutanei che porta alla vitiligine si ipotizza sia associata a diversi fattori: difetti del melanocita, disturbi metabolici, stress ossidativo, mediatori dell\u2019infiammazione. Lo specifico contributo di ognuno di essi e l'evento iniziale scatenante rimangono ancora non chiaramente individuati. Sulla modalit\u00e0 e sequenza con cui i diversi fattori sono collegati alla patogenesi della vitiligine sono state formulate varie teorie ed ipotesi.\nGenetica della vitiligine.\nL'ereditariet\u00e0 della vitiligine pu\u00f2 coinvolgere i geni associati alla biosintesi di melanina, alla risposta allo stress ossidativo ed alla regolazione dell'autoimmunit\u00e0.\nLe variazioni in oltre 30 geni, che si verificano in combinazioni diverse, sono state associate ad un aumento del rischio di sviluppare la vitiligine. Di questi oltre il 90% codificherebbero proteine regolatorie di processi immuno-mediati mentre solo il 10% interverrebbe direttamente nella melanogenesi. Si ipotizza che queste proteine inneschino una risposta immunitaria specifica del melanocita, fungendo da bersaglio per il riconoscimento e la distruzione o disattivazione delle cellule.\nMolti dei geni sospettati di conferire suscettibilit\u00e0 alla vitiligine, in particolare quelli espressi nei melanociti, sono coinvolti nella suscettibilit\u00e0 al melanoma maligno, con ruoli geneticamente opposti. Questa apparente relazione genetica inversa rispetto al melanoma ha portato a ipotizzare che la vitiligine possa rappresentare un malfunzionamento nel normale processo di sorveglianza immunitaria contro il melanoma maligno.\nIpotesi immunitaria.\nNumerose prove cliniche e sperimentali suggeriscono un ruolo di una reazione autoimmunitaria nella patogenesi della vitiligine, in particolare sottolineando il coinvolgimento di autoanticorpi e di linfociti T autoreattivi rivolti contro antigeni dei melanociti e/o dei cheratinociti. Entrambi i bracci dell\u2019immunit\u00e0 innata e adattativa del sistema immunitario sembrano essere coinvolti come evento primario o come conseguenza secondaria ad uno stimolo antigenico primario. Le reazioni immunitarie individuate nella vitiligine possono essere mediate a livello cellulare, umorale (anticorpi) o attraverso la produzione di citochine. La malattia di Addison (tipicamente una distruzione autoimmune delle ghiandole surrenali) pu\u00f2 essere osservata anche negli individui con vitiligine.\nIn una delle mutazioni, l'amminoacido leucina nella proteina NALP1 \u00e8 stata sostituita dall'istidina (Leu155\u2192 His). La sequenza e la proteina originale sono altamente conservate nell'evoluzione e si trovano negli umani, nello scimpanz\u00e9, nella scimmia rhesus e nei galagidi . Tra i prodotti infiammatori di NALP1 ci sono la caspasi 1 e la caspasi 7, che attivano la citochina infiammatoria interleuchina-1\u03b2. L'interleuchina-1 e l'interleuchina-18 sono espressi a livelli elevati nei pazienti. con vitiligine.\nSindromi autoimmuni associate.\nProva di una possibile patogenesi autoimmunitaria si riscontra nella presenza, in circa il 20 % degli individui affetti, di altre patologie autoimmuni che non incidono direttamente con il decorso della vitiligine. Tra esse: gastrite cronica atrofica autoimmune, tiroidite di Hashimoto, ipertiroidismo e ipotiroidismo, psoriasi (l'associazione di vitiligine e psoriasi, quindi con rischio di artrite psoriasica, \u00e8 pi\u00f9 rara di altre comorbilit\u00e0, ma \u00e8 possibile specie nei casi di famigliarit\u00e0), allergie, celiachia, lupus eritematoso sistemico, dermatite e dermatite atopica, alopecia areata, anemia perniciosa, diabete mellito di tipo 1 (diabete giovanile), malattia di Addison, miastenia gravis, artrite reumatoide e sclerodermia, nonch\u00e9 la presenza di segni come l'eosinofilia\nIpotesi stress ossidativo.\nLo stress ossidativo porterebbe alla generazione di una reazione flogistica e a una risposta immune innata che, in presenza di un adeguato background genetico, determinerebbe una risposta citotossica legata all'aumentato livello di specie reattive dell\u2019ossigeno (ROS) ed alla compromissione funzionale del sistema antiossidante enzimatico (catalasi, glutatione perossidasi e riduttasi, superossido dismutasi). Oltre agli enzimi antiossidanti altre proteine (TRP1, acetilcolinesterasi, diidropteridina reduttasi), cos\u00ec come i lipidi di membrana, possono essere coinvolti nel danno ossidativo.\nUn'altra possibile causa o concausa, si ipotizza sia legata al tenore di perossido di idrogeno che agirebbe sulla pigmentazione come si ipotizza agisca nel normale incanutimento dei capelli.\nNelle pelli affette da vitiligine \u00e8 stata rilevata una maggiore attivit\u00e0 della superossido dismutasi l'enzima preposto alla trasformazione dell'ossigeno singoletto in perossido di idrogeno.\nSono noti vari percorsi biochimici che porterebbero all'accumulo di perossido di idrogeno associato alla vitiligine;\nL\u2019ossidazione provocata dal perossido di idrogeno e da altre specie radicaliche non interferirebbe solo con la produzione di melanina, ma bloccherebbe anche altri enzimi necessari per riparare le proteine danneggiate. Il risultato \u00e8 una reazione a catena, fra cui la graduale perdita di pigmentazione.\nIpotesi neurogenica.\nL\u2019ipotesi neurale fu inizialmente formulata da Lerner nel 1959 basandosi sui percorsi della vitiligine segmentale affini ad alcuni percorsi nervosi e sulla presunta associazione con stati di stress emotivo. Oggi si fonda sulla possibile liberazione dalle terminazioni nervose di mediatori neurochimici tossici per il melanocita (infiammazione neurogenica). Nei pazienti con vitiligine sono state riportate anomalie nella secrezione di \u03b2-endorfina e metaencefalina e un\u2019aumentata immunoreattivit\u00e0 per il neuropeptide Y (NPY) e per il peptide intestinale vasoattivo (VIP). Ancora non sono del tutto noti gli effetti dei neuropeptidi sui melanociti, tuttavia il sistema nervoso sembra poter giocare un ruolo attivante i melanociti attraverso la secrezione del calcitonin gene-related peptide (CGRP).\nSono stati rilevate inoltre associazioni tra la vitiligine e l'attivit\u00e0 del sistema nervoso simpatico ed il fattore di crescita dei nervi (NGF)\nLo stress mentale potrebbe aumentare l'espressione di catecolamine attraverso l'asse asse ipotalamico pituitario adrenale.\nIpotesi del deficit della Zinco-\u03b12-Glicoproteina.\nLa Zinco-\u03b12-Glicoproteina pare associata alla proliferazione e ramificazione dei melanociti. Secondo una ipotesi che richiede per\u00f2 conferme da robusti studi in vitro ed in vivo la sua carenza potrebbe essere causa o concausa della vitiligine attraverso diversi meccanismi.\nIpotesi virale.\nSono state rilevate associazioni, a volte forti, tra la vitiligine e il virus della epatite C e B, dell'herpes (citomegalovirus) e dell'immunodeficienza umana (HIV).\nI dati per ipotizzare un nesso causale tra le infezioni virali e l'emergere della vitiligine sono sporadici e controversi\nIpotesi dei malfunzionamenti intrinseci.\nSecondo queste ipotesi i melanociti della vitiligine avrebbero dei difetti intrinseci o anomalie che li porterebbero alla loro morte o disattivazione o distacco. Si \u00e8 ipotizzata una apoptosi programmata, una senescenza prematura o anche un loro distacco ed eliminazione transepidermica, battezzato \u201cmelanocitorraggia\u201d.\nPer quanto riguarda l'ipotesi melanocitorraggica \u00e8 stato di recente segnalato come una particolare proteina possa essere la causa di tale distacco. Tale proteina, denominata proteina MIA (Melanoma Inhibitory Activity) \u00e8 stata riscontrata in una serie di pazienti affetti da vitiligine e data la sua capacit\u00e0 di rompere le proteine di adesione tra melanocitici e membrana basale, potrebbe rappresentare un fattore eziologico di primaria importanza nello sviluppo della malattia e nella sua futura cura.\nComorbilit\u00e0.\nLa vitiligine si associa significativamente a numerose patologie internistiche e il 30% dei pazienti con vitiligine presenta almeno un\u2019associazione con una patologia autoimmune.\nI pazienti affetti da vitiligine potrebbero soffrire di disturbi metabolici o endocrini dovuti a mancanza di sufficiente tirosinasi (ipertiroidismo e ipotiroidismo), un enzima secreto dai melanociti, coinvolto come catalizzante nella reazioni della tirosina, amminoacido che \u00e8 anche il precursore dell'ormone tiroideo tiroxina (T4), anche se lo scopo principale della tirosinasi \u00e8 convertire la tirosina in melanina cutanea, da cui lo scolorimento della pelle in sua assenza. Negli organi dove sono presenti melanociti in bassa quantit\u00e0, rispetto alla cute, si possono avere delle leggere disfunzioni, oppure \u00e8 la mancanza di essi che espone il paziente a complicazioni.\nAlle macchie cutanee possono talora associarsi: leucotrichia precoce (9-45%); disturbi oculari quali irite (10-40%; una forma di uveite), alterazioni pigmentarie della coroide, alterazioni dello strato pigmentato della retina, dovute alla diminuzione dei melanociti dell'iride e della retina, con relativa fotosensibilit\u00e0; deficit uditivi (controverso nei casi di vitiligine senza patologie aggiuntive); alopecia areata (1,8-4%); nevo di Sutton (7,2% nei soggetti in et\u00e0 pediatrica); malattie infiammatorie croniche intestinali (0,9-2%), come celiachia (0,4-1%), colite ulcerosa e malattia di Crohn; raramente sono associate altre patologie di presunta o accertata patogenesi autoimmunitaria neurologica (sindrome di Guillain-Barr\u00e9, ipereccitabilit\u00e0 dei nervi periferici, sclerosi multipla); sindrome di Vogt-Koyanagi-Harada (sindrome autoimmune con uveite granulomatosa cronica, coinvolgimento dermatologico, neurologico e uditivo); miastenia gravis; artriti (es. artrite reumatoide, artrite psoriasica, altre spondiloartriti sieronegative); patologie tiroidee autoimmuni come la tiroidite di Hashimoto (1,6-13%); ipoparatiroidismo e iperparatiroidismo idiopatici; anemia perniciosa (0,1-1%) e gastrite cronica atrofica autoimmune; diabete mellito di tipo 1 (giovanile); altre malattie reumatiche quali lupus eritematoso sistemico, sindrome di Sj\u00f6gren, sclerodermia, lupus discoide, sarcoidosi; dermatite atopica; vasculite; allergia; psoriasi; reazioni disimmuni varie; malattia di Addison e altre sindromi autoimmuni polighiandolari.\nNei soggetti affetti da vitiligine, cos\u00ec come nei familiari di primo grado apparentemente non affetti, \u00e8 significativamente pi\u00f9 elevata (20-30%) la presenza di autoanticorpi organo-specifici, soprattutto rivolti contro autoantigeni tiroidei e della mucosa gastrica.\nDiagnosi.\nLa diagnosi si effettua tramite esame obiettivo e strumentale, e diagnosi differenziale. Rinvenute le tipiche chiazze, \u00e8 necessario il test tramite lampada di Wood, alla cui luce le chiazze di vitiligine emettono una caratteristica fluorescenza bianca.\nTest di laboratorio per le patologie in comorbilit\u00e0 sono invece test di funzionalit\u00e0 tiroidea e pancreatica, nonch\u00e9 la ricerca di anticorpi anti-dsDNA, anti-ANA, anti-ENA, anticorpi anti-citoplasma dei neutrofili (ANCA), anti-muscolo liscio, anti-tireoglobulina, anti-gliadina (indicatori di celiachia), anticorpi anti-mucosa gastrica (APCA).\nDiagnosi differenziale.\nLa diagnosi differenziale si pone con la sindrome di Vogt-Koyanagi, il nevo depigmentato, la depigmentazione postinfiammatoria, il leucoderma chimico e leucoderma senile, l'ipomelanosi guttata (a macchia di leopardo), l'ipomelanosi di Ito, la pitiriasi alba, le micosi (Tinea versicolor), il piebaldismo, la sclerosi tuberosa, la sindrome di Waardenburg, il lichen sclerosus et atrophicus, la sindrome di Alezzandrini (una variante di vitiligine o di leucodermia molto rara, che si pu\u00f2 associare a degenerazione retinica monolaterale e sordit\u00e0).\nTerapia.\nLa scarsa chiarezza circa i possibili meccanismi eziopatogenetici ha una ricaduta clinica, sia per quanto riguarda la classificazione sia per quanto riguarda l\u2019approccio terapeutico.\nConsiderando la vitiligine come il risultato del sovrapporsi di pi\u00f9 processi compromessi, la terapia dovrebbe mirare in maniera specifica combinata o sequenziale a ristabilire la corretta attivit\u00e0 dei processi metabolici alterati.\nSebbene non sia disponibile una cura completa per la vitiligine, vari trattamenti possono produrre risultati accettabili, a seconda dello stadio della malattia.\nIl risultato, in alcuni casi la completa ripigmentazione, dipende molto dalla risposta soggettiva oltre che dal percorso terapeutico adottato.\nL'obiettivo dei trattamenti medicali \u00e8 quello di stimolare la proliferazione o riattivazione dei melanociti ancora presenti nell'epidermide in modo da ridurre le chiazze di leucodermia.\nI melanociti rispondono lentamente alle terapie, quindi possono essere necessari 6-12 mesi o pi\u00f9 per ottenere buoni risultati, per questo si raccomanda di non interrompere un tentativo terapeutico prima di 3 mesi dall\u2019inizio del ciclo terapeutico.\nI trattamenti possono essere farmacologici, fisici e chirurgici o loro combinazioni. Fra questi, i pi\u00f9 noti sono:\nUna revisione fatta nel 2010 dalla Cochrane Collaboration degli studi sui trattamenti della vitiligine conclude che alcuni possono ripristinare la pigmentazione cutanea, ma nessuno pu\u00f2 curare la vitiligine o prevenire la sua diffusione o ricorrenza. Inoltre l'utilit\u00e0 delle conclusioni tratte dagli studi \u00e8 limitata dalle diversit\u00e0 nel disegno e metodologiche delle ricerche oltre che dall'assenza delle valutazioni sulla qualit\u00e0 della vita.\nI trattamenti sono sempre protratti per lunghi periodi, e possono variare a seconda del clima e delle stagioni. Vengono utilizzati con successo trattamenti, topici e non, che vanno ripetuti nel tempo, come l'uso di immunosoppressori come il tacrolimus o di corticosteroidi. Sono stati sperimentati anche trattamenti con analoghi della vitamina D, analoghi delle prostaglandine F2\u03b1 ed analoghi degli ormoni \u03b1-melanociti stimolanti (\u03b1-MSH).\nAlternativi e a volte combinati sono i trattamenti con sorgenti UVA-UVB. La fototerapia PUVA o \"UVB a banda stretta\" pu\u00f2 essere associata a sostanze fotosensibilizzanti come gli psoraleni.\nNei casi pi\u00f9 difficili si pu\u00f2 ricorrere il trapianto autologo di tessuti cutanei o di melanociti sani.\nSbiancamento.\nSe le chiazze sono troppo estese, sopra il 50% della superficie cutanea, e non migliorano con altri trattamenti si pu\u00f2 ricorrere allo sbiancamento artificiale delle parti pigmentate, per uniformare il colore della pelle. I prodotti depigmentanti agiscono degradando la melanina (inibendo l'azione della tirosinasi), causando la perdita indotta dei melanociti o aumentando ed estendendo l'azione dello scolorimento naturale della vitiligine, tramite fenomeno di Koebner.\nSull'area depigmentata \u00e8 consigliato usare una protezione solare cosmetica totale, specie durante la depigmentazione o in caso di esposizione al Sole (come nel caso anche delle chiazze di vitiligine).\nIn genere si utilizza il monobenzone di idrochinone chiamato anche monobenzone etil etere (MBEH) o \"etere monobenzilico di idrochinone\", un derivato diretto dell'idrochinone (HQ), appartenente ai fenoli (1,4 diidrossibenzene, un benzene che si trova naturalmente in diverse piante).\nIl MBEH provoca quasi sempre una depigmentazione quasi irreversibile della pelle, a differenza di altre sostanze in cui la depigmentazione pu\u00f2 regredire per fotosensibilit\u00e0 in caso di esposizione alla luce solare senza protezione. Le altre creme hanno meno azione depigmentante da \"leucodermia indotta\", presentando fotolabilit\u00e0 e instabilit\u00e0.\nLa soluzione di depigmentare la pelle sana \u00e8 apprezzata dai malati di vitiligine con pelle molto scura (Fitzpatrick tipo V e VI) dove il contrasto tra la pelle sana e le chiazze della vitiligine \u00e8 pi\u00f9 forte. Considerando che con questo trattamento si pu\u00f2 produrre una depigmentazione irreversibile, chi ci si sottopone deve essere ampiamente informato.\nTuttavia il monobenzone \u00e8 stato vietato in Italia, e l'idrochinone sottoposto a restrizioni. L'idrochinone e i suoi derivati nell'Unione europea sono classificati come sostanze CMR (\"cancerogeno, mutageno o pericoloso per la riproduzione\") ma nella categoria 2, cio\u00e8 \"con evidenze limitate\". Uno studio clinico avrebbe dimostrato infatti che l'idrochinone al 3% per un periodo di sei anni non sia associato a sviluppo di tumori della pelle. Lo stesso monobenzone \u00e8 usato difatti come antitumorale contro il melanoma.\nLe creme idrochinoniche hanno alcuni possibili effetti collaterali a breve termine (eritema, dermatite da contatto, citotossicit\u00e0, ocronosi esogena), e per evitare tali effetti il suo uso va limitato nel tempo e utilizzato a basse concentrazioni (massimo 2 % di idrochinone puro, fino al 20 % di MBEH).\nL'idrochinone nell'Unione europea \u00e8 ammesso nei cosmetici con severe restrizioni, e solo come ingrediente per unghie. In molti paesi (Stati Uniti, Australia, Turchia, Canada, Indonesia, ecc.) \u00e8 ammesso per la produzione di creme schiarenti in percentuali anche elevate comprese tra il 2% e il 5%, commercializzate liberamente anche come cosmetici quando la concentrazione \u00e8 inferiore al 2%. In Europa le creme sbiancanti e depigmentanti a base di idrochinone sono invece vendute solo come farmaco galenico magistrale, su prescrizione medica e con un piano terapeutico dermatologico, bench\u00e9 sia possibile (come per il MBEH) acquistarle tramite internet da siti commerciali stranieri, e non siano illegali n\u00e9 la detenzione n\u00e9 l'uso personale. L'unico uso ammesso per l'idrochinone \u00e8 il trattamento sbiancante. Il monobenzone \u00e8 stato messo fuori commercio nei territori UE, mentre viene usato in Svizzera.\nLe principali alternative efficaci e di libera vendita sono le creme a base di arbutina (un glucoside dell'idrochinone estraibile dall'uva ursina), fino al 4 %, e di resorcinolo (un esfoliante chimico detto anche \"m-idrochinone\" o resorcina/1,3 diidrossibenzene) tramite i suoi derivati: principalmente butil-resorcinolo (b-resorcinol) e feniletil-resorcinolo (p-resorcinol), massimo al 1-2% per uso cosmetico. Come effetti indesiderati possono causare irritazione della pelle e leggera vasodilatazione con arrossamento.\nAltri composti schiarenti sono quelli a base di acido cogico, acido lattico, rhododenol (4-4-idrossifenil-2-butanolo, efficace ma poco studiato e poco uniformante), acido glicolico, acido tricloroacetico, acido azelaico, acido salicilico. Anche questi prodotti sono di libera vendita ma meno efficaci. Le creme contenenti sali di mercurio (es. cloruro mercurico, sostanza tossica che causa anche leucodermia), utilizzate fino agli anni '90, sono state invece abbandonate e vietate in quasi tutti i Paesi del mondo (ad eccezione di alcune zone come Africa e Cina), a causa della forte tossicit\u00e0 biologica e ambientale del metallo.\nRimedi cosmetici.\nL'apparenza \u00e8 la causa primaria di disagio e infelicit\u00e0 nelle persone con la vitiligine. Le chiazze possono essere mascherate da un adeguato make up.\nConsiderando l'impatto della malattia sull'immagine di s\u00e9, la possibilit\u00e0 di mascherare i segni della vitiligine rientra nella gestione complessiva della malattia. Il \"camouflage\", cio\u00e8 il trucco in grado di coprire anche gravi inestetismi, richiede una tecnica di applicazione specializzata. Ci sono molti modi per nascondere piccole o ampie chiazze di vitiligine. Tra i prodotti cosmetici possono essere utilizzati autoabbronzanti, fondotinta, \"primer\", lozioni sbiancanti, creme colorate (\"BB cream\"). Il \"camouflage\" permanente, la dermopigmentazione ed i tatuaggi sono sconsigliati a causa del corso imprevedibile della vitiligine.\nCura psicologica.\nAnche se la vitiligine non provoca dolore fisico o invalidit\u00e0, l'impatto psico-sociale che provoca \u00e8 importante, per l'impatto negativo sull'aspetto e l'autostima di chi ne soffre. La prevalenza di morbilit\u00e0 psichiatrica associata alla vitiligine varia dal 25% al 30% in Europa Occidentale, con soggetti dalla pelle prevalentemente chiara, e dal 56% al 75% in India, con una predominanza di soggetti di carnagione scura.\nDiversi interventi di supporto psicologico possono essere necessari, in quanto permettono di migliorare la qualit\u00e0 della vita."}
{"id": "1561520", "revid": "83531", "url": "https://it.wikipedia.org/wiki?curid=1561520", "title": "Luciano Bettarini", "text": "La vita.\nNato a Prato l'11 maggio 1914, inizia da giovane lo studio della musica e a diciassette anni si diploma in violino. Studia poi pianoforte, organo, canto, direzione corale e composizione.\nDal 1950 al 1974 collabora con la RAI. Come direttore d'orchestra, guida numerose volte i quattro complessi sinfonici dell'emittente radiotelevisiva e come collaboratore pianistico e clavicembalistico, insegna repertorio antico e moderno alle compagnie di canto. Pi\u00f9 tardi cura rubriche culturali alla radio, apprezzate per la chiarezza delle idee, la competenza musicale e il parlare toscano.\nCon l'amico Roberto Fioravanti \u00e8 tra i fondatori della Societ\u00e0 Pratese dei Concerti, della quale \u00e8 anche il primo direttore artistico.\nNegli anni '70 fonda il Complesso Settecentesco Italiano, frutto di profondi studi filologici e di ricerche negli archivi internazionali. Opere di Scarlatti, Pergolesi, Vivaldi, Johann Adolf Hasse, Piccinni, Giovanni Benedetto Platti, Giovanni Legrenzi, Mattia Vento, Antonio Ferradini, figurano oggi nei volumi della \u201cCollezione settecentesca Bettarini\u201d, edita da Nazionalmusic.\nInnumerevoli sono i concerti eseguiti assieme alla moglie Maria Luisa con le orchestre RAI e con quelle di altre istituzioni: Maggio Musicale Fiorentino, AIDEM, Orchestra Alessandro Scarlatti di Napoli, Teatro Massimo di Palermo. Ripetute tourn\u00e9e lo portano in Europa, nel Medio Oriente ed in Oriente fino in Cina. \nLa citt\u00e0 di Prato ha intitolato al Maestro la Biblioteca musicale della Scuola di Musica Giuseppe Verdi. Nel patrimonio della biblioteca particolare importanza \u00e8 rivestita proprio dal Fondo Bettarini che raccoglie la biblioteca privata del Maestro.\nInsegnamento.\nDal 1939 insegna presso il Centro di Avviamento al Teatro Lirico di Firenze e il Maggio musicale fiorentino. Hanno studiato con il maestro: Fedora Barbieri, Ettore Bastianini (del quale, il giovane maestro scopre subito dopo la Boheme dell'esordio il vero timbro baritonale), Beatrice Bianco, Ennio Buoso, Carmelo Corrado Caruso, Franco Corelli, Giorgio Gatti, Veriano Lucheti, Silvia Fadda Adams, Giovanni Mazzei, Mirto Picchi, Rosa Ricciotti, Vincenzo Sanso, Mario Sereni, Mietta Sighele, Giuseppe Taddei, Ferruccio Tagliavini. Con la moglie, il soprano Maria Luisa Zeri, insegna ai giovani anche nella sua casa di Prato. Qui sar\u00e0 tra i primi maestri di Andrea Bocelli. Tra gli allievi della nuova generazione figurano: Laura Biancalani, Luisa Berti, Paola Conca, Stefano Giannotti, Andrea Mencaglia, Matteo Benvenuti, Angela Dal Rio, Rossella Rega, Riccardo Buoncristiani, Antonio Petricone, Sunita Zucca.\nComposizioni.\nCome compositore spazia tra il genere strumentale, religioso, liederistico, operistico. Il maestro adotta un linguaggio che mantiene l'impianto tonale ma senza alcun asservimento di scuola. Tra le sue composizioni pi\u00f9 applaudite \u00e8 da citare la Sonata per violoncello e pianoforte eseguita al Festival di Musica Contemporanea di Venezia; il Concerto per archi, ottoni, percussioni eseguito al Teatro Argentina di Roma e il recitante I tre mondi, diretto da Antal Dor\u00e1ti. Nel 1959 Massimo Pradella dirige alla RAI Cartelli d'autobus spartito che vede il coro impegnato nelle frasi di avvertimento ai passeggeri. Va inoltre ricordata l'opera in tre atti \"Le notti\", mai rappresentata, di cui Bettarini firma anche il libretto.\nLe liriche.\nBettarini \u00e8 stato uno tra i pochi compositori a essersi dedicato alla poesia pascoliana, e non si \u00e8 lasciato scoraggiare dalla complessa struttura delle rime e dei timbri. \nPer canto e pianoforte\nPer canto e orchestra\nPer canto, orchestre d'archi e arpa\nPer pianoforte, su dizione di poesie\nPer coro e orchestra\nPer coro solo\nDecine quelle su testi di altri autori.\nRealizzazioni e revisioni di musiche antiche.\nMelodrammi, Intermezzi, Oratori\nMusica religiosa (con organici sinfonico-corali)\nPer voci e strumenti\nMusica per coro solo\nPer voci sole\nPer complessi da camera (con voci e strumenti)\nBrani staccati da melodrammi, oratori e cantate\nPer orchestra\nSonate strumentali\nAltra musica strumentale\nCollezione settecentesca\nLa collezione Settecentesca Bettarini \u00e8 edita dalla Casa Editrice Nazionalmusic"}
{"id": "1561521", "revid": "13644002", "url": "https://it.wikipedia.org/wiki?curid=1561521", "title": "Islam Karimov", "text": ""}
{"id": "1561526", "revid": "984922", "url": "https://it.wikipedia.org/wiki?curid=1561526", "title": "The Other Boleyn Girl (film 2003)", "text": "The Other Boleyn Girl \u00e8 un film TV del 2003, diretto dalla regista Philippa Lowthorpe.\nTrama.\nSpinte dai genitori e dallo zio le sorelle Anna e Maria Bolena abbandonano la vita di campagna per stabilirsi alla corte del Re Enrico VIII d'Inghilterra come damigelle della regina Caterina D'Aragona. Le due giovani sorelle hanno il compito di sedurlo per far avere benefici economici alla famiglia.\nMaria, spinta da sentimenti sinceri, diviene l'amante del Re e d\u00e0 alla luce un figlio illegittimo, ma la sorella Anna non si d\u00e0 per vinta e trama alle spalle della sorella e della legittima moglie del Re, Caterina d'Aragona, determinata a diventare la nuova Regina d'Inghilterra.\nNote.\nTratto dal romanzo \"L'altra donna del re\" di Philippa Gregory, portato poi sul grande schermo nel 2008 nel film \"L'altra donna del re\"."}
{"id": "1561528", "revid": "125859379", "url": "https://it.wikipedia.org/wiki?curid=1561528", "title": "L'altra donna del re", "text": "L'altra donna del re (\"The Other Boleyn Girl\") \u00e8 un film del 2008 diretto da Justin Chadwick.\nIl soggetto \u00e8 tratto dall'omonimo romanzo di Philippa Gregory.\nTrama.\nXVI secolo. Spinte dai genitori e dallo zio, le sorelle Anne e Mary Boleyn abbandonano la vita di campagna per stabilirsi alla corte di Enrico VIII d'Inghilterra come damigelle della regina. La posta in gioco \u00e8 alta: sedurlo per far avere benefici economici e prestigio alla famiglia.\nMary, spinta da sentimenti sinceri, diviene l'amante del re e d\u00e0 alla luce un figlio illegittimo, ma la sorella Anne non si d\u00e0 per vinta e, determinata a conquistare il posto di nuova Regina d'Inghilterra, trama alle spalle di Mary e della legittima moglie del re, Caterina d'Aragona. Con l'inganno e la persuasione, riesce nel suo intento, costringendo Enrico a sposarla diventando cos\u00ec Regina d'Inghilterra, causando lo scisma con la Chiesa cattolica e divenendo capo della Chiesa anglicana. Ma in seguito, le cose sono destinate a precipitare. Anne d\u00e0 alla luce una bambina, Elisabetta e l'unico maschio portato a compimento della gravidanza nasce morto.\nIn seguito a un aborto spontaneo, Anne matura la convinzione che il re \u00e8 ormai deciso a farla condannare se non dar\u00e0 alla luce un figlio maschio, cos\u00ec, disperata, chiede aiuto al fratello, che per\u00f2 non riesce ad andare fino in fondo alla cosa. La moglie di lui, Jane, credendo che Anne e il fratello abbiano avuto un rapporto incestuoso, va a riferirlo al re. Enrico, ormai stanco e logorato dal desiderio di avere un maschio, decide di far decapitare Anne e suo fratello, nonostante le suppliche di Mary di risparmiare la sorella. La storia si conclude mostrando Mary e il suo nuovo marito William Stafford in campagna con i loro figli, tra cui la piccola Elizabeth, figlia di Anne, e il figlio illegittimo di Enrico VIII.\nAccoglienza.\nCritica.\nSull'aggregatore di recensioni Rotten Tomatoes \"L'altra donna del re\" possiede un tasso di approvazione dell'41% basato su 133 recensioni, con un voto medio di 5,3 su 10. La critica del sito sostiene che \u00abAnche se presenta alcuni momenti stravaganti e di intrattenimento, \"L'altra donna del re\" sembra pi\u00f9 una soap opera che un dramma storico\u00bb."}
{"id": "1561529", "revid": "119982", "url": "https://it.wikipedia.org/wiki?curid=1561529", "title": "Maciste nelle Miniere di Re Salomone", "text": ""}
{"id": "1561530", "revid": "289247", "url": "https://it.wikipedia.org/wiki?curid=1561530", "title": "187\u00b0 reggimento paracadutisti Folgore", "text": ""}
{"id": "1561537", "revid": "1543377", "url": "https://it.wikipedia.org/wiki?curid=1561537", "title": "Pallone d'oro 1995", "text": "L\u2019edizione 1995 del Pallone d'oro, 40\u00aa edizione del premio calcistico istituito dalla rivista francese \"France Football\", fu vinta dal liberiano George Weah (Paris Saint-Germain / Milan).\n\u00c8 stata la prima edizione in cui i giurati poterono votare anche per calciatori non europei ma militanti in squadre associate all'UEFA.\nI giurati che votarono furono 49, provenienti da Albania, Armenia, Austria, Belgio, Bielorussia, Bosnia ed Erzegovina, Bulgaria, Cipro, Croazia, Danimarca, Estonia, Finlandia, Francia, Galles, Georgia, Germania, Grecia, Inghilterra, Irlanda, Irlanda del Nord, Islanda, Isole F\u00e6r \u00d8er, Israele, Italia, Jugoslavia, Lettonia, Liechtenstein, Lituania, Lussemburgo, Macedonia, Malta, Moldavia, Norvegia, Paesi Bassi, Polonia, Portogallo, Repubblica Ceca, Romania, Russia, San Marino, Scozia, Slovacchia, Slovenia, Spagna, Svezia, Svizzera, Turchia, Ucraina e Ungheria."}
{"id": "1561540", "revid": "289247", "url": "https://it.wikipedia.org/wiki?curid=1561540", "title": "187\u00b0 reggimento paracadutisti FOLGORE", "text": ""}
{"id": "1561548", "revid": "287204", "url": "https://it.wikipedia.org/wiki?curid=1561548", "title": "Fa\u00e0 di Bruno", "text": "Fa\u00e0 di Bruno \u00e8 una famiglia italiana. Il suo nome compare in diversi contesti:"}
{"id": "1561549", "revid": "92723", "url": "https://it.wikipedia.org/wiki?curid=1561549", "title": "Arcieparchia di Istanbul", "text": ""}
{"id": "1561553", "revid": "400518", "url": "https://it.wikipedia.org/wiki?curid=1561553", "title": "Nikita Dmitrievi\u010d Magalov", "text": "Biografia.\nDi origine principesca, nel 1919 si stabil\u00ec con la famiglia Parigi, dove studi\u00f2 pianoforte con Isidore Philipp. Ancora bambino conobbe Sergej Prokof'ev grazie allo zio, il poeta Boris Verin, amico del compositore. Durante un soggiorno negli Stati Uniti venne a contatto con Paderewski e Rachmaninov. Negli anni trenta inizi\u00f2 a suonare in duo col violinista Joseph Szigeti (che diventer\u00e0 suo suocero).\nEsegu\u00ec un repertorio vastissimo, dedicandosi anche a pagine di non comune esecuzione, come quelle di Stravinskij, Weber, Mendelssohn. Ottenne la cittadinanza svizzera nel 1956, dopo essersi stabilito nella Maison de l'\u00c9lys\u00e9e, a C\u00e9ligny. Nel 1964 esegu\u00ec \"Burlesca per pianoforte e orchestra in Re minore\", di Richard Strauss, nel Cortile di Palazzo Ducale a Venezia diretto da Claudio Abbado per il Teatro La Fenice.\nSi dedic\u00f2 anche all'insegnamento, e fu insegnante di Martha Argerich. Musicista dallo stile nobile e riservato, brillante e allo stesso tempo morbido, fu tra i pi\u00f9 alti interpreti di Schumann e Chopin, di cui esegu\u00ec l'intera opera per pianoforte, presentandola in ordine cronologico.\nFu anche membro di giuria in importanti concorsi internazionali."}
{"id": "1561555", "revid": "36426", "url": "https://it.wikipedia.org/wiki?curid=1561555", "title": "Via Cairoli (Livorno)", "text": "Via Cairoli \u00e8 una strada del centro di Livorno; collega piazza Grande con piazza Cavour ed \u00e8 sede di numerosi istituti bancari. Qui si trovano il palazzo delle Poste ed il palazzo della Galleria.\nStoria.\nLe origini della strada.\nLa realizzazione di una strada ortogonale all'abside del Duomo, orientata secondo l'asse nord - sud, risale alla fondazione della citt\u00e0 medicea: nella seconda met\u00e0 del XVI secolo l'architetto Bernardo Buontalenti appront\u00f2 il progetto per l'ampliamento del piccolo castello di Livorno, ideando, all'interno di una serie di fortificazioni a pianta pentagonale, una maglia di strade perpendicolari tra loro.\nCon la costruzione della vicina Sinagoga, nelle aree attorno alla suddetta strada si concentrarono le abitazioni della numerosa comunit\u00e0 ebraica; infatti, da prima del 1784, la strada si chiam\u00f2 via delle Quattro cantonate e \"quattro cantonate degli ebrei\" era il nome che indicava il punto d'incontro fra via di Franco, via del Tempio e via Cairoli (si veda la voce Stradario di Livorno).\nLe prime importanti modifiche si registrano solo nei primi decenni del XIX secolo: sul finire degli anni venti, la via fu messa in comunicazione diretta con i sobborghi del Casone, oltre il Fosso Reale, mediante l'apertura di una porta, avente funzione esclusivamente doganale, lungo le antiche fortificazioni buontalentiane.\nLa porta, progettata da Luigi de Cambray Digny, ebbe per\u00f2 vita breve perch\u00e9, con l'estensione dell'area del porto franco e la costruzione delle Mura Leopoldine, il varco del Casone divenne inutile e quindi fu demolito, con l'apertura di una vera e propria piazza, ampliata poi dopo l'unit\u00e0 d'Italia (oggi piazza Cavour).\nLe trasformazioni del Novecento.\nTuttavia solo all'inizio del nuovo secolo fu avviato un piano di risanamento dell'intero centro cittadino che coinvolse anche la zona di via Cairoli, dove furono demoliti alcuni antichi edifici per la costruzione di imponenti palazzi pubblici e privati.\nIl primo ad essere innalzato fu il palazzo delle Poste, i cui lavori furono solennemente avviati il 5 ottobre 1919 nel corso di una cerimonia ufficiale: l'immobile, che inizialmente avrebbe dovuto sorgere nelle aree risanate di via San Giovanni, nei pressi dell'Ospedale di Sant'Antonio, fu completato solo nel 1927.\nNel 1924, di fronte al palazzo delle Poste, prese avvio la costruzione del palazzo della Galleria, dell'architetto Ugo Giovannozzi.\nFrattanto, intorno al 1926, l'ingegner Gino Cipriani, coadiuvato dall'architetto Giuseppe Machin, avvi\u00f2 i lavori per l'allargamento della strada e la demolizione dei caseggiati dietro il Duomo.\nAttorno all'abside della cattedrale, decorata nell'occasione con una fontana monumentale (oggi scomparsa), furono costruiti i blocchi speculari di San Francesco e di Santa Giulia, quest'ultimo proprio a ridosso dell'omonima chiesa; di fronte al transetto destro del Duomo, all'altezza del battistero, sorse il blocco San Sebastiano. I palazzi furono ornati con sculture di Valmore Gemignani.\nPoco pi\u00f9 a sud, nel limitrofo quartiere raccolto attorno alla Sinagoga furono edificati il liceo scientifico e l'istituto tecnico.\nI successivi bombardamenti della seconda guerra mondiale danneggiarono la gran parte delle nuove realizzazioni e, nei pressi di piazza Cavour, causarono la distruzione di alcuni palazzi storici che erano sopravvissuti alle demolizioni prebelliche.\nTuttavia l'opera di ricostruzione non stravolse ulteriormente l'assetto della strada, ma cancell\u00f2 una piccola piazza che, a seguito degli sventramenti, si apriva ancora tra via Cairoli e il glorioso Teatro Rossini (distrutto dai bombardamenti), dove Raffaello Fagnoni edific\u00f2 la sede del Credito Italiano (1954).\nArchitettura.\nIl piano di risanamento, intrapreso a partire dagli anni venti del Novecento, ha portato alla realizzazione di numerosi edifici di stampo eclettico riconducibili ad un anacronistico filone storicista, dove accanto al Neorinascimento, confluiscono elementi derivati dal Manierismo e dal Neoclassicismo.\nAll'architettura toscana del Cinquecento guarda, ad esempio, lo sfarzoso palazzo delle Poste, progettato dall'Ufficio tecnico del Comune di Livorno. Analogo ad esso \u00e8 il palazzo della Galleria, il cui disegno fu approntato da Giovannozzi in collaborazione con Cipriani e Machin: la presenza di una galleria pedonale al centro dell'edificio, che mette in comunicazione via Cairoli con la zona prossima al Mercato delle vettovaglie, \u00e8 infatti sottolineata da una serliana che alleggerisce la massiccia cortina muraria del fabbricato.\nAncora alla tradizione guardano i due blocchi speculari posti sul retro del Duomo, entrambi caratterizzati da porticati semicircolari con arcate a tutto sesto, timpani e cornicioni molto elaborati.\nPi\u00f9 vicini all'architettura neoclassica sono invece i due immobili costruiti nelle aree limitrofe, comprese tra la Sinagoga ed il Palazzo Maurogordato, subito dietro via Cairoli; questi edifici, che un tempo ospitavano due istituti scolastici, furono disegnati dallo stesso Cipriani con l'aiuto di Machin e mostrano un disinvolto uso di colonne e frontoni in una sorta di omaggio all'importante tradizione della citt\u00e0 labronica, dove, nell'Ottocento, erano stati costruiti monumentali complessi neoclassici quali la Gran Conserva e le altre cisterne dell'acquedotto di Colognole."}
{"id": "1561569", "revid": "7969", "url": "https://it.wikipedia.org/wiki?curid=1561569", "title": "Guerrilla Gardening", "text": ""}
{"id": "1561572", "revid": "838137", "url": "https://it.wikipedia.org/wiki?curid=1561572", "title": "AMPL", "text": "AMPL, acronimo di \"A Mathematical Programming Language\" (Linguaggio di programmazione matematica), \u00e8 un linguaggio ad alto livello, sviluppato dai laboratori Bell, per descrivere e risolvere grossi e complicati problemi di programmazione matematica (per esempio problemi di ottimizzazione e di scheduling). AMPL non risolve i problemi direttamente; chiama invece dei solver (come CPLEX, FortMP, MINOS, IPOPT, SNOPT, KNITRO, ed altri) per ottenere le soluzioni.\nUn particolare vantaggio di AMPL \u00e8 la vicinanza tra la notazione matematica e la sua sintassi nei problemi di ottimizzazione. Questo permette di essere molto concisi nella definizione di problemi di ottimizzazione matematica. Alcuni dei solver sono disponibili nel server NEOS.\nAMPL \u00e8 stato creato da Robert Fourer, David Gay e Brian Kernighan. Attualmente appartiene all'AMPL Optimization LLC."}
{"id": "1561573", "revid": "212348", "url": "https://it.wikipedia.org/wiki?curid=1561573", "title": "Hystricomorpha", "text": "Gli Istricomorfi (Hystricomorpha Brandt, 1855) sono un sottordine di Roditori che comprende le istrici, le cavie, i cincill\u00e0, il capibara, la nutria ed altre forme affini.\nDescrizione.\nQuesto grande gruppo di roditori comprende forme molto eteregenee, tra i quali animali fortemente adattati alla vita fossoria come le batiergidi, semi-acquatici come la nutria, arboricoli come gli echimidi o cursori come i mar\u00e0. Anche le dimensioni variano notevolmente, da specie delle dimensioni di un piccolo topo fino al capibara, il pi\u00f9 grande roditore vivente. Tra le caratteristiche comuni spicca la disposizione del muscolo massetere tipicamente istricomorfa (\"Fig.1\"), la presenza di un premolare su ogni semi-arcata e le placche zigomatiche sottili disposte sempre sotto il foro infra-orbitale.\nDistribuzione ed habitat.\nIl sottordine \u00e8 diffuso nel Continente americano, in Africa, Europa meridionale e nell'Asia meridionale ed orientale.\nTassonomia.\nIl sottordine \u00e8 diviso in due superfamiglie, caratterizzate ciascuna da una differente conformazione della mandibola (\"Fig.2\")"}
{"id": "1561574", "revid": "486946", "url": "https://it.wikipedia.org/wiki?curid=1561574", "title": "M59 Long Tom", "text": ""}
{"id": "1561575", "revid": "287204", "url": "https://it.wikipedia.org/wiki?curid=1561575", "title": "Medaglia di bronzo", "text": "La medaglia di bronzo nello sport o in altri ambiti \u00e8 un premio che consiste in un medaglia fatta in bronzo, che viene conferita al terzo classificato di una determinata gara o competizione. Ai primi due classificati viene data rispettivamente una medaglia d'oro al primo e una medaglia d'argento al secondo. I tre tipi di medaglie vengono assegnati nelle gare dei giochi olimpici, dei giochi del Commonwealth, dei giochi del Mediterraneo e in molte altre manifestazioni.\nLa medaglia di bronzo pu\u00f2 riguardare anche altri ambiti, civili e sociali, in cui rappresenta un simbolo di onorificenza, come nel caso della medaglia di bronzo al valor civile, attribuita dalla Repubblica Italiana, della medaglia di bronzo al valor militare e della medaglia di bronzo al valore atletico, assegnata dal Comitato olimpico nazionale italiano. "}
{"id": "1561576", "revid": "287204", "url": "https://it.wikipedia.org/wiki?curid=1561576", "title": "Eleonora d'Alburquerque", "text": "Origine.\nEra figlia secondogenita del conte d'Alburquerque, Sancho Alfonso (1342-1375), e della di lui moglie, Beatrice del Portogallo (1347-1381).\nBiografia.\nEleonora, molto probabilmente, nacque postuma, essendo il padre morto il 19 febbraio del 1374.\nNel 1385, in seguito alla morte di suo fratello, Fernando, alla battaglia di Aljubarrota, Eleonora, che era rimasta orfana anche della madre, nel 1381, eredit\u00f2 il titolo di contessa di Alburquerque. Eleonora eredit\u00f2 parecchi feudi, che costituivano un notevole dominio (da cui il suo soprannome).\nEleonora fu fidanzata col cugino, Federico Enriquez (?-1394), duca di Benavente, che, alleatosi con la propria sorellastra, Eleonora Enriquez, regina di Navarra, stava conducendo una politica di fronda al nipote, il re di Castiglia, Enrico III. A questo matrimonio per\u00f2 si oppose l'arcivescovo di Toledo, Pedro Tenorio, nel 1390, nell'interesse del nuovo re di Castiglia, Enrico III.\nNel 1393 Eleonora spos\u00f2, a Madrid, Ferdinando I Trastamara, figlio secondogenito del re di Castiglia e Le\u00f3n, Giovanni I di Trastamara e della sua prima moglie, Eleonora d'Aragona. (1358 \u2013 1382).Eleonora, discendente dalle famiglie reali di Castiglia e Portogallo, era una ricca ereditiera e port\u00f2 in dote a Ferdinando parecchi feudi, specialmente nella Rioja e in Estremadura che, uniti alle propriet\u00e0 di Federico, costituirono un notevole dominio.\nQuando nel 1410 mor\u00ec il re della corona d'Aragona e re di Sicilia, Martino il Vecchio, zio di suo marito Ferdinando (la madre, Eleonora, era sorella di Martino il Vecchio), questi fu tra i pretendenti al trono aragonese e nei due anni che seguirono, conosciuti come interregno aragonese, non disdegn\u00f2 di entrare in armi in Aragona per difendere i suoi interessi.Prima che si arrivasse ad una guerra civile, le \"cortes\" di Catalogna, di Valencia e d'Aragona decisero per un arbitrato, che port\u00f2 al Compromesso di Caspe, del 1412.\nIn seguito al compromesso di Caspe, nel 1412 Ferdinando, anche per l'appoggio dell'antipapa Benedetto XIII, fu designato come successore di Martino il Vecchio e il 28 giugno, divenne Ferdinando I d'Aragona, e nel 1414, Ferdinando ed Eleonora furono incoronati re e regina di Aragona.Durante i quasi quattro anni di regno del marito Eleonora fu molto sensibile alle richieste di porre termine al Grande Scisma e fece pressione sul marito affinch\u00e9 l'antipapa, Benedetto XIII (Pedro Mart\u00ednez di Luna), si dimettesse; Ferdinando, che inizialmente era titubante perch\u00e9 i rappresentanti di Benedetto XIII a Caspe lo avevano appoggiato, accolse gli inviti della moglie e dell'imperatore, Sigismondo, pregando Benedetto XIII di dimettersi come avevano fatto l'antipapa Giovanni XXIII ed il papa Gregorio XII. Ma Benedetto, che era stato eletto nel pieno rispetto delle regole, non cedette, si rinchiuse nel castello di Pen\u00edscola (Regno di Valencia), dove resistette sino alla morte, avvenuta nel 1423.\nNel 1416, alla morte di Ferdinando, Eleonora rientr\u00f2 in Castiglia ed insieme ai figli, Giovanni ed Enrico, fu coinvolta nella lotta politica castigliana contro il partito realista, guidato da \u00c1lvaro de Luna. Dopo alterne vicende il partito realista ebbe la meglio ed i suoi figli, Giovanni ed Enrico, verso il 1430, furono esiliati dalla Castiglia e ritornarono in Aragona, mentre lei veniva espropriata di quasi tutti i suoi feudi.\nRitiratasi a Medina del Campo, nel suo palazzo trasformato nel convento di Santa Maria la Real, Eleonora vi mor\u00ec nell'agosto del 1435, dopo aver ricevuto la notizia del disastro della battaglia di navale di Ponza (5 agosto 1435), dove tre dei suoi figli, Alfonso V, re della corona d'Aragona e di Sicilia, Giovanni, re di Navarra ed Enrico, erano stati fatti prigionieri dai genovesi.\nLa sua salma fu tumulata a Medina del Campo e non al pantheon reale del Monastero di Santa Maria di Poblet, dove avrebbe dovuto essere sepolta e dove il figlio Alfonso V aveva fatto costruire un sepolcro dallo scultore Pietro Oller, nel 1417, accanto a quello del marito Ferdinando.\nFigli..\nEleonora a Ferdinando diede sette figli:"}
{"id": "1561580", "revid": "1305772", "url": "https://it.wikipedia.org/wiki?curid=1561580", "title": "Medaglia d'oro (disambigua)", "text": ""}
{"id": "1561591", "revid": "287204", "url": "https://it.wikipedia.org/wiki?curid=1561591", "title": "Quarantology", "text": "Quarantology \u00e8 il quarto libro scritto da Jovanotti (Lorenzo Cherubini) pubblicato in occasione dei suoi 40 anni.\nSi tratta prevalentemente di un libro fotografico; contiene infatti pi\u00f9 di 500 fotografie scelte e completate da brevi commenti e considerazioni personali da parte da Jovanotti. Ha spunti autobiografici, pur ricordando il genere letterario del diario."}
{"id": "1561592", "revid": "181699", "url": "https://it.wikipedia.org/wiki?curid=1561592", "title": "Intervento (diritto)", "text": "L'intervento, nel diritto processuale civile italiano, \u00e8 un istituto con il quale un terzo entra come parte in un giudizio gi\u00e0 instaurato fra altri soggetti. Pu\u00f2 essere volontario a istanza o coatto per ordine del giudice.\nIntervento volontario.\nL'intervento volontario (ex art. 105 c.p.c) pu\u00f2 essere \"principale\", \"litisconsortile\" o \"adesivo\".\nQuindi per intervenire il terzo deve essere titolare di un diritto connesso, con il diritto oggetto del giudizio, per oggetto o titolo ossia per sostenere le ragioni di una delle parti.\nL'intervento si dice \"principale\" quando il terzo afferma un diritto proprio in contrasto sia con l'attore, sia col convenuto. Quindi in tale caso il terzo fa valere un'autonoma domanda in contrasto con tutte le parti.\nL'intervento si dice \"litisconsortile\" o \"adesivo autonomo\" quando il terzo fa valere un diritto autonomo, ma in realt\u00e0 assume una posizione uguale o parallela a quella di una delle parti.\nL'intervento si dice \"adesivo dipendente\" o \"semplice\" quando il terzo sostiene le ragioni di una parte, es sub-locazione.\nNel caso di intervento principale e litisconsortile, l'interventore conserva tutti i poteri della parte. Solo che nell'intervento principale il suo diritto lo fa valere nei confronti di tutte le parti, mentre nell'intervento litisconsortile fa valere il suo diritto nei confronti di alcune parti. A differenza dei due tipi di interventi in quello adesivo dipendente l'interventore non conserva tutti i poteri delle parti, infatti non pu\u00f2:\nIn compenso pu\u00f2:\nIntervento coatto.\nA istanza di parte.\nQuesto tipo d'intervento lo si attiva attraverso la citazione in giudizio ed \u00e8 cos\u00ec disciplinato:\nLa norma quindi prescinde dalla motivazione, che pu\u00f2 pure non sussistere, e si limita a legittimare una parte nell'esercizio della chiamata in causa. Le ragioni che possono spingere una parte alla chiamata in causa sono le stesse, grosso modo, che spingono il terzo ad intervenire spontaneamente, ma pi\u00f9 genericamente a far ricadere gli effetti del provvedimento anche in capo a questi.\nL'intervento coatto a istanza di parte quindi pu\u00f2 essere per ragioni di:\nLa garanzia reale e propria ha fondamento della legge o nel contratto. Quella impropria deriva dalla concatenazione economica dei rapporti.\n\u00c8 importante distinguere tra garanzia propria e impropria ai fini dell'art. 108 c.p.c. dato che nella garanzia propria il rapporto tra garantito, garante e parte \u00e8 unico a norma dell'art. 108 c.p.c. Se il garante si costituisce e compare in luogo del garantito quest'ultimo pu\u00f2 chiedere al giudice, se nessuna parte si oppone, di essere estromesso. Nella garanzia impropria questo non lo pu\u00f2 fare.\nIntervento coatto per ordine del giudice.\nL'intervento coatto per ordine del giudice \u00e8 simile a quello a istanza di parte, dato che oltretutto in realt\u00e0 non \u00e8 il giudice che chiama direttamente il terzo, ma fa gravare l'onere sulle parti gi\u00e0 costituite stabilendo che in mancanza non giudicher\u00e0, pena estinzione del processo e cancellazione del ruolo (\"ex\" 270 c.p.c.).\n\u00c8 disciplinato dall'art. seguente:\nquindi quando il giudice ritiene \"opportuno\" (e qui l'opportunit\u00e0 la stabilisce il giudice) che la causa sia comune al terzo, ne ordina l'intervento. Comune vuol dire che il terzo \u00e8 titolare di un diritto connesso per oggetto o titolo al diritto dedotto in giudizio.\nLa comunanza si estende a tre tipi di rapporti:\ni rapporti in cui se esiste l'uno non pu\u00f2 esistere l'altro e viceversa (es: contestazione della legittimazione passiva);\noggetto del giudizio \u00e8 il rapporto dipendente, e si fa intervenire anche il titolare del rapporto pregiudiziale;\noggetto del giudizio \u00e8 il rapporto pregiudiziale e si fa intervenire anche il rapporto dipendente."}
{"id": "1561593", "revid": "2153076", "url": "https://it.wikipedia.org/wiki?curid=1561593", "title": "When You Say Nothing at All", "text": "When You Say Nothing at All \u00e8 un singolo del cantante irlandese Ronan Keating, pubblicato il 16 giugno 1999 come primo estratto dal primo album in studio \"Ronan\".\nIl singolo \u00e8 la colonna sonora del film \"Notting Hill\".\nLa canzone in realt\u00e0 \u00e8 una cover del brano omonimo cantato da Keith Whitley del 1988 ed \u00e8 stato pubblicato come singolo nel terzo quarto del 1999.\n\"When You Say Nothing at All\" ha raggiunto la vetta delle classifiche di vendita in diversi paesi come il Regno Unito, l'Italia e la Nuova Zelanda. Nel Regno Unito, il singolo ha ottenuto anche il disco d'oro.\nNel 2003, Keating ha registrato nuovamente il brano come duetto con la cantante messicana Paulina Rubio, pubblicato in America Latina per promuovere una compilation della cantante.\nIn Italia il brano \u00e8 noto inoltre per essere stato utilizzato da Canale 5 per la sua sigla del ciclo \"Tante Storie\".\nTracce.\nKeith Whitley US 7\" and cassette single\nAlison Krauss US 7\" single\nRonan Keating UK CD single #1\nRonan Keating UK CD single #2"}
{"id": "1561601", "revid": "1305772", "url": "https://it.wikipedia.org/wiki?curid=1561601", "title": "Asia (album)", "text": "Asia \u00e8 l'album di esordio del supergruppo britannico omonimo Asia, pubblicato dalla Geffen Records nel marzo 1982.\nIl disco ha raggiunto il primo posto nella classifica Billboard 200 ed \u00e8 risultato l'album pi\u00f9 venduto negli Stati Uniti durante l'anno 1982.\nIn tutto il mondo si stima che abbia venduto oltre 10 milioni di copie.\nFormazione.\nNote aggiuntive"}
{"id": "1561606", "revid": "287204", "url": "https://it.wikipedia.org/wiki?curid=1561606", "title": "Federazione calcistica delle Antille Olandesi", "text": "La Federazione calcistica delle Antille Olandesi, ufficialmente \"Nederlands Antilliaanse Voetbal Unie (NAVU)\", fondata nel 1921, \u00e8 stato il massimo organo amministrativo del calcio nelle Antille Olandesi. Affiliata alla FIFA dal 1932, come Cura\u00e7aose Voetbalbond (CVB), e alla CONCACAF dal 1961, essa era responsabile della gestione del campionato di calcio delle Antille Olandesi e della Nazionale di calcio delle Antille Olandesi."}
{"id": "1561608", "revid": "486946", "url": "https://it.wikipedia.org/wiki?curid=1561608", "title": "Brigata dell'illusione", "text": ""}
{"id": "1561613", "revid": "131358", "url": "https://it.wikipedia.org/wiki?curid=1561613", "title": "Nederlands Antilliaanse Voetbal Unie", "text": ""}
{"id": "1561614", "revid": "363629", "url": "https://it.wikipedia.org/wiki?curid=1561614", "title": "Toni Occhiello", "text": "\u00c8 accreditato anche col nome di Anthony Occhiello.\nBiografia.\nIl suo primo lavoro l'ha realizzato, utilizzando una macchina da presa 8mm, all'et\u00e0 di 13 anni, con i suoi compagni di scuola come maestranze e cast. A questo film seguirono altre produzioni, tra cui il suo adattamento della commedia \"Le allegre comari di Windsor\" di William Shakespeare.\nA 18 anni si trasfer\u00ec a Roma per frequentare la facolt\u00e0 di scienze politiche alla \"Sapienza - Universit\u00e0 di Roma\". In questo periodo collabor\u00f2 in qualit\u00e0 di fotogiornalista ad alcune importanti testate nazionali come \"Lui-Vogue\", \"Rockstar\" e \"L'Espresso\". Dopo il conseguimento della laurea, ha lavorato come regista free-lance di video musicali per EMI, RCA, Polygram e altri ancora. Si trasfer\u00ec poi a Los Angeles, dove si diplom\u00f2 in regia presso il DGA (Directors Guild of America) e fu trainee sul set di \"1941\" con Steven Spielberg. Subito dopo, sempre a Hollywood, form\u00f2 una creative partnership con Marlene Stewart, divenuta poi la creatrice del look di Madonna, ed una delle pi\u00f9 famose costumiste di Hollywood.\nTra il 1990 ed 1997 il dipartimento di Sociologia dell'Universit\u00e0 di Roma gli ha commissionato la realizzazione di due documentari per la TV: \"Rosso Continuo\" e \"Las Fiestas de San Luis Rey\", trasmessi da RAI e Mediaset e proiettati in numerosi festival internazionali e ambienti accademici come il \"Museo Calouste Gulbenkian\" di Lisbona, il \"Museo nazionale delle arti e tradizioni popolari\" di Roma e la \"Sorbona\" di Parigi\nOcchiello ha scritto e diretto numerosi documentari, spettacoli radiofonici e due film per la RAI: \"Tamburo\" e \"Aisha &amp; Odette\"; ha inoltre girato dal 1998 al 2000 una serie TV, da lui creata e prodotta a Hollywood, chiamata \"In My Craft or Sullen Art\". Sempre a Hollywood, la sua sceneggiatura originale \"The Sixth Root Race\" fu finalista nel 2003 al prestigioso Nicholl Screenwriting Award, gestito dall'AMPAS (Academy of Motion Picture Arts and Sciences), l'organizzazione che conferisce gli Oscar.\nIn Italia ha realizzato due film su pellicola da 35mm: \"Majidas\" (1990) e \"Il gioiello di Arturo\" (1993), premiati a vari festival del cinema, tra cui la Mostra internazionale dell'arte cinematografica di Venezia, il Festival dei Due Mondi di Spoleto, il Festival di Annecy in Francia ed il Premio Grolla d'oro di Saint-Vincent.\nDal 1998 contribuisce inoltre, come Hollywood contributing editor accreditato con la MPAA (Motion Picture Association of America) e membro della IPA (International Press Academy), a numerosi siti web e magazine relativi al mondo del cinema, tra cui \"SET Magazine\", \"Filmmaker Magazine\", \"Filmbazaar.com\", \"Inwind.it\" e \"Vision Magazine\"."}
{"id": "1561615", "revid": "71433", "url": "https://it.wikipedia.org/wiki?curid=1561615", "title": "Frankie", "text": ""}
{"id": "1561623", "revid": "701660", "url": "https://it.wikipedia.org/wiki?curid=1561623", "title": "Palazzo delle Poste (Livorno)", "text": "Il palazzo delle Poste di Livorno si trova in via Cairoli, di fronte al palazzo della Galleria.\nStoria.\nAll'inizio del Novecento i vecchi uffici postali ubicati al piano terreno del palazzo Rosselli, in piazza Carlo Alberto, erano divenuti insufficienti per soddisfare le esigenze della cittadinanza.\nPertanto le autorit\u00e0 decisero di avviare l'iter per la costruzione di un nuovo palazzo postelegrafico: scartate varie ipotesi, tra cui quella che sembrava la pi\u00f9 accreditata di erigerlo lungo la via San Giovanni, la scelta cadde sulla via Cairoli, e in particolare su un lotto di terreno ottenuto dall'abbattimento di un vecchio edificio preesistente.\nLa prima pietra fu posata il 5 ottobre 1919, sotto il sindaco Rosolino Orlando, ma i lavori subirono molti rallentamenti, tanto che le attivit\u00e0 poterono riprendere a pieno ritmo solo nel 1924, sotto la direzione dell'ufficio tecnico comunale guidato da Luigi Pastore.\nLa nuova sede fu inaugurata il 22 agosto 1927.\nDanneggiato durante la seconda guerra mondiale, il palazzo fu ristrutturato e, a partire dal 1947, i vari servizi postali, che erano stati trasferiti altrove durante il periodo precedente, poterono gradualmente far ritorno nella sede originaria.\nDescrizione.\nIl palazzo presenta un prospetto di matrice neorinascimentale.\nL'avancorpo \u00e8 caratterizzato da colonne aggettanti che sostengono la balconata del primo piano e inquadrano i portali di accesso.\nI piani superiori sono dotati di ampie finestre ornate con elaborate cornici modanate, che in corrispondenza dell'avancorpo assumono l'aspetto di serliane.\nAll'interno spicca l'atrio, riccamente decorato e articolato mediante una serie colonne in marmi policromi. Nelle intenzioni dei progettisti, i soffitti del salone di accettazione telefonica e le porte di accesso alle cabine telefoniche dovevano rimandare rispettivamente al soffitto della basilica di Santa Maria in Aracoeli in Roma e alle porte della cappella Pazzi di Firenze."}
{"id": "1561626", "revid": "729019", "url": "https://it.wikipedia.org/wiki?curid=1561626", "title": "Battaglia di Ponte Caffaro", "text": "La battaglia di Ponte Caffaro fu un episodio della terza guerra di indipendenza italiana.\nFu combattuta nei territori comunali di Bagolino e Storo, il 25 giugno 1866, tra il 2\u00ba Battaglione Bersaglieri Volontari Italiani e alcune compagnie del 2\u00ba Reggimento Volontari Italiani comandate dal maggiore Nicostrato Castellini del Corpo Volontari Italiani di Giuseppe Garibaldi e gli austriaci del reggimento Principe Alberto di Sassonia, bersaglieri di Innsbruck comandate dal capitano conte Wickenburg della 8\u00aa Divisione del generale Von Kuhn. Vinta dagli italiani costrinse gli austriaci a ripiegare nei forti d'Ampola e Lardaro.\nPremessa.\nLa sera del 24 giugno mentre giungevano al Quartier Generale di Garibaldi a Sal\u00f2 le notizie sulla sconfitta dell'esercito regio a Custoza, le prime avanguardie di garibaldini erano gi\u00e0 attestate saldamente sulla linea del fiume Caffaro, lungo il confine con il Tirolo. Garibaldi in concomitanza con le operazioni condotte dall'esercito nella pianura Padana, era seriamente intenzionato a saggiare le difese austriache.\nPertanto alle nove di sera del 23 giugno ordin\u00f2 al capitano di stato maggiore Ergisto Bezzi, pratico dei luoghi, e ai soli due reparti che in quel momento erano a disposizione nella zona di Sal\u00f2, il 2\u00ba Reggimento Volontari Italiani e il 2\u00ba battaglione bersaglieri milanesi del maggiore rezzatese Nicostrato Castellini, di impossessarsi della linea di confine del Caffaro. Anche il 1\u00ba reggimento di stanza a Desenzano ricevette sulle prime l'ordine di occupare Bagolino per il 25, ma poi la disposizione fu annullata per il mutarsi degli eventi.\nLasciato il 4\u00ba battaglione a Sal\u00f2 a protezione del comando e della flotta, il tenente colonnello Pietro Spinazzi del 2\u00ba Reggimento, comandante della spedizione, preceduto dalla sua 1\u00aa e 2\u00aa compagnia degli intrepidi capitani Ettore Filippini e Tommaso Marani, mosse deciso nella notte verso l'obiettivo assegnatogli, ma gi\u00e0 lungo il percorso, verso Vestone, alcuni dei suoi uomini diedero segno di indecisione \u201c\"temendo d'essere fatti prigionieri e considerati, perch\u00e9 non vestiti, come briganti e quindi fucilati, non vollero proseguire la marcia, e ritornarono a Sal\u00f2\u201d\".\nRaggiunto il lago d'Idro nella giornata del 24, una parte del reggimento si divise in due colonne: il 3\u00ba battaglione del maggiore Numa Palazzini occup\u00f2 la Pieve d'Idro e spinse subito una compagnia in esplorazione sulle montagne di Capovalle (Hano nei documenti di allora) verso la frontiera con la Valvestino mentre il resto prosegu\u00ec acquartierandosi poi, alle ore 17, all'interno della solida Rocca d'Anfo.\nLa testimonianza di un tenente garibaldino impegnato sul fronte della Val Vestino.\nDi questa operazione in Val Vestino ce ne fornisce i particolari il tenente Virgilio Estival che vi partecip\u00f2 con la sua unit\u00e0 scrive:\n\"\u201cArrivati a Idro, ove la strada che conduce al Caffaro ha una diramazione che trasformarsi in un faticoso ed aspro sentiero che passa sul lago d'Idro e che conduce fino a Hano e nell'interno del Tirolo, il reggimento si frazion\u00f2 ed una parte prosegu\u00ec fino al Caffaro, mentre le quattro compagnie del battaglione distaccato inoltraronsi pei piccoli paesi posti sulla linea di confine tra il Trentino e la provincia di Brescia.\"\n\"Due ore dopo il nostro arrivo a Hano (oggi Capovalle), i distaccamenti, in fretta dovettero riprendere le armi e portarsi avanti per salvare una compagnia, la quale, dicevasi, era in procinto di rimanere prigioniera degli Austriaci. Allora, tutti i distaccamenti operarono isolatamente con lo scopo d'incontrare il nemico e d'impedirlo di far prigionieri i nostri compagni; e questo movimento offensivo fu seguito con tanta rapidit\u00e0 e maestria, che in poche ore molte importanti posizioni della parte destra del Trentino cadeva in poter nostro\u201d\".\nL'avvicinamento alla frontiera.\nSulle prime, l'impaziente e energico capitano Ergisto Bezzi aveva pianificato per l'imminente notte un attacco agli austriaci al fine di sorprendere con il buio quelle pattuglie nemiche di presidio in prossimit\u00e0 del confine, ma gli ufficiali dei bersaglieri resisi conto della stanchezza nella quale versava la maggior parte della truppa dopo l'estenuante trasferimento, fatto quasi tutto sotto il dilagare di un fastidioso temporale, e soprattutto dell'impreparazione militare dei giovani volontari, preferirono saggiamente rimandare l'azione al giorno successivo.\nNella stessa giornata, da Sal\u00f2, Garibaldi, prima di aver ricevuto la notizia della vergognosa sconfitta di Custoza, emanava alle sue camicie rosse il seguente ordine del giorno:\n1866 giugno 24, Sal\u00f2. \"\u201cAi Volontari Ordine del giorno. Il nostro prode Esercito ha corrisposto degnamente alla fiducia del Re \u2013alle speranze d'Italia. Esso sta cacciando davanti a s\u00e9 il nostro secolare nemico \u2013e sul suolo della rigenerante Venezia- gi\u00e0 si stringon la destra \u2013il glorioso milite della libert\u00e0 ed il liberato fratello. E voi giovani veterani d'una santissima causa \u2013voi pure- gi\u00e0 al cospetto dei depredatori della nostra terra \u2013presto sarete chiamati a combatterli e li vincerete\".\n\"Una volta ancora la sua nazione andr\u00e0 superba di voi. Non pi\u00f9 grida dunque \u2013non pi\u00f9 parole- ma fatti \u2013e dopo i fatti brillanti che la fortuna affida alle vostre bajonette \u2013dopo aver purgato le nostre belle contrade dall'ultimo soldato straniero \u2013con la fronte alta- riconfortati dal bacio delle vostre donne \u2013accompagnati dal plauso festante delle popolazioni \u2013farete ritorno al rigenerato focolare\u00a0\u2013 al fragore dell'inno della vittoria. Sal\u00f2, 24 giugno 1866. Giuseppe Garibaldi\u201d\".\nLo Spinazzi, sentendosi un po' troppo condottiero, imit\u00f2 il suo comandante e dal confine del Caffaro lanci\u00f2 un proclama, definito da qualcuno inopportuno e magniloquente, ai suoi uomini:\n1866 giugno 24, Caffaro. \"\u201cUfficiali, Sott'Ufficiali, Caporali e Soldati del 2.o Reggimento! Anche voi ieri a Caffaro, come gli altri vostri fratelli volontari e dell'esercito, deste le prime prove del vostro valore ed avete continuate le gloriose tradizioni della camicia rossa. In nome della patria io vi ringrazio. Con giovani pari a voi, io mi prometto di compiere qualsiasi miracolo, e non dubito che le marcie disastrose, le fatiche, la mancanza d'abiti, il freddo e la fame, invece di avvilirvi faranno risplendere di maggiore potenza i vostri sguardi ed accresceranno la gagliardia ai vostri polsi.\"\n\"Bravi volontari, di quanto avete fatto nei primi duri giorni della vita militare, la patria pu\u00f2 attendere un brillante esito d'ogni pi\u00f9 ardita impresa, che ci venga in comune affidata.\"\n\"Alla vittoria che niuna forza umana pu\u00f2 contenderci, alla conquista di tutti i sacrosanti diritti, che despoti d'ogni maniera hanno finora calpestati prepariamoci animosi. Il Comandante il Reggimento. Pietro Spinazzi\u201d \".\nLa presa di posizione sul fiume Caffaro.\nIl 25 di buon mattino, inizi\u00f2 il movimento offensivo pianificato. Il maggiore Nicostrato Castellini invi\u00f2 due sue compagnie e la 1a del capitano Ettore Filippini sulla strada verso Bagolino per occupare le alture di Monte Suello dominanti il villaggio del Caffaro; mentre egli stesso con le rimanenti due sue compagnie e la 2^ del capitano Tommaso Marani punt\u00f2 deciso all'attacco verso il ponte del Caffaro.\n\u201c\"Gli austriaci tenevano un piccolo posto fra il Caffaro e Lodrone, con sostegni a Dazio e Storo; in tutto due compagnie di fanteria ed una di tiragliatori di Innsbruck, mentre il resto della brigata H\u00f6ffern, era ancora a Tione a circa 25 chilometri, forze distribuite non molto felicemente, malgrado avessero potuto sperare nel tenente colonnello Hermann Thour von Fernburg, il quale comandava la mezza brigata con sede a Riva del Garda, e distaccamenti a Pieve di Ledro e due compagnie a Tiarno\u201d\".\nIl combattimento.\nAbbattuto sul ponte con un robusto calcio il cancello di legno che segnava il confine di Stato, il tenente Giovanni Battista Cella dei bersaglieri vi pass\u00f2 per primo con la sua avanguardia. Alla prudente avanzata dei garibaldini fino alle porte del villaggio di Lodrone segu\u00ec un immediato contrattacco, al grido di \u201cKaiser-Kaiser!\u201d, delle compagnie austriache comandate dal capitano conte Wickenburg dei bersaglieri di Innsbruck che costrinse sul momento i volontari di Garibaldi a ripiegare sulla sponda italiana del fiume Caffaro.\nTra i vari episodi del combattimento vi fu il celebre duello fra il Cella e il capitano boemo Rudolf Ruzicka della 12\u00aa compagnia del reggimento Principe Alberto di Sassonia che si affrontarono sul ponte in un vigoroso corpo a corpo, alternato da colpi di sciabola, magistralmente descritto nei suoi racconti da Cesare Abba. Rimasti entrambi feriti, il capitano Ruzicka, nonostante fosse difeso dal solo trombettiere Lusk, poich\u00e9 tutta la sua truppa si era ritirata pi\u00f9 in l\u00e0 a debita distanza, fu colpito dapprima da una baionettata alle natiche infertagli da Giovanni Trovaioni detto il Rosso di Trento, soldato della 2\u00aa compagnia del Marani, poi da una morsicatura di Caffaro (cane), il bulld\u00f2g al seguito delle camicie rosse e alla fine, malconcio, dovette arrendersi prigioniero.\nIl cane, di propriet\u00e0 del sottotenente Giulio Grossi di Venezia sempre della compagnia del Marani, fu ribattezzato per l'occasione \u201cCaffaro\u201d e segu\u00ec fedele il suo padrone per tutta la campagna fino a Magasa e alla battaglia di Pieve di Ledro del 18 luglio ove il Grossi fu ucciso in un intrepido assalto. Caffaro, affranto dal dolore, sost\u00f2 pietosamente per due giorni sulla sua tomba, guaiolando in continuazione, finch\u00e9 non fu preso in consegna dal capitano Tommaso Marani. A guerra finita, lo affid\u00f2 a Venezia al padre dell'eroico ufficiale, gondoliere dell'albergo Danieli, ma ben presto Caffaro mor\u00ec, di crepacuore.\nIl duello sopra descritto, fu immediatamente seguito da un contrattacco della compagnia del Marani comandata dal capitano Bezzi che mise precipitosamente in fuga i nemici oltre Darzo. L'operazione fu sostenuta con impeto dalle due compagnie di bersaglieri del maggiore Castellini che di corsa entrarono in Darzo, lo oltrepassarono, e cacciarono gli austriaci sino di l\u00e0 dal ponte di Storo. Tra i valorosi volontari figurava anche Eugenio Popovich della compagnia del Marani.\n\u00c8 in quest'ultimo frangente che \u00e8 riconducibile l'episodio raccontato nel suo diario dal popolano Giovanni Rinaldi (1848-1929) dei Gnes\u00e0t riguardante l'incontro tra le autorit\u00e0 comunali e religiose di Darzo con i garibaldini. Infatti con l'improvvisa avanzata di costoro, i rappresentanti comunali temendo per l'incolumit\u00e0 fisica dei paesani e eventuali devastazioni delle propriet\u00e0, decisero di farsi incontro ai nuovi venuti per rassicurarli delle buone intenzioni dei Darzesi.\nIn questo piccolo corteo troviamo anche due valvestinesi: Angelo Stefani detto Vicario di Magasa (1803-1873) e don Antonio Andreoli di Turano in Valvestino. In testa vi era il capocomune Marini seguito dal segretario Angelo Stefani, Giovan Battista deputato della merce, il maestro Zaninelli, il parroco e pochi altri che raggiunsero la localit\u00e0 Barisende ove s'incontrarono con i bersaglieri volontari e il loro comandante.\nIl Rinaldi che assistette di persona al fatto lo racconter\u00e0 poi con queste parole: \"\u201cMa i primati di questo Comune di Darzo presero seco il Signor Curato Don Antonio Andreoli di Turano e andarongli incontro ai Barisende, ed ivi incontrammo il maggiore del terzo Reggimento Castellini che ci fece il saluto benignamente con la spada in alto e col sorriso sulle labbra, e dopo cinque minuti di fermata che ci domand\u00f2 di vari oggetti cio\u00e8 se in paese vi erano ancora nemici, o se i paesani fossero ribelli, ma le parole del Capo Comune e del Curato, in coraggi\u00f2 il maggiore a divenire ancora pi\u00f9 benigno, e di buona armonia gli condusse in paese, dove il popolo uscito dalle loro case mise subito bandiere tricolori, e segni di Italia unita\u201d.\"\nUn'altra descrizione dell'evento ce la fornisce sempre un cronista dell'epoca, il popolano Bortolo Scalvini detto Cocen\u00e8l (1831-1917) di Ponte Caffaro, che nel suo manoscritto \u201cStoriche memorie intorno alla guerra del 1866. Dei combattimenti dei Garibaldini per il Tirolo\u201d narra che all'avanzata dei bersaglieri del maggiore Castellini \u201c\"tanti tirolesi di Lodrone e Darzo si nascosero temendo forse di essere uccisi e maltrattati, per\u00f2 fra questi timorosi di Lodrone c'erano 4 o 5 che si fecero coraggio e si fecero incontro a riceverli con belle maniere, tra questi c'era il reverendo curato di Lodrone, il maestro Zaninelli con suo fratello Venerio e il Pietro Poli eccetera, invitandoli ad entrare in paese senza paura\"\u201d.\nUn'ultima spiegazione di quella indimenticabile mattina l'apprendiamo dal corrispondente di guerra del quotidiano \u201cIl Sole\u201d di Milano (ancor oggi stampato con il nome di \u201cIl Sole 24 Ore\u201d): \u201cLa prima volta che sono entrato nel Trentino, fu dopo il primo fatto del Caffaro: mi trovava a Darzo col povero Castellini, ed egli andava interrogando dei buoni paesani, larghi d'informazioni e di buona volont\u00e0: \u201c\"Vede, signore, diceva uno di loro, qua da noi non \u00e8 questione di simpatia per loro o per gli austriaci, ma bens\u00ec di polenta. La guerra devasta i campi, e il contadino teme sempre vedersi l'inverno dattorno la sua famiglia domandargli da mangiare, ed egli non averne\u201d\".\nLe perdite.\nGli austriaci ebbero 10 morti, 8 feriti, 10 dispersi e 1 ufficiale prigioniero mentre gli italiani accusarono solo sei feriti, quattro dei bersaglieri volontari e due dei fucilieri o \u201crossi\u201d.\nConclusione.\nVinta dagli italiani, la battaglia non port\u00f2 a nessun successo militare evidente in quanto le posizioni occupate dai garibaldini, Storo e parte della Valvestino, dovettero essere abbandonate il giorno successivo per coprire la zona di Desenzano e del lago di Garda minacciate dall'avanzata degli austriaci vittoriosi nella Battaglia di Custoza."}
{"id": "1561629", "revid": "1342360", "url": "https://it.wikipedia.org/wiki?curid=1561629", "title": "Pallone d'oro 1996", "text": "L\u2019edizione 1996 del Pallone d'oro, 41\u00aa edizione del premio calcistico istituito dalla rivista francese \"France Football\", fu vinta dal tedesco Matthias Sammer ().\nI giurati che votarono furono 51, provenienti da Albania, Andorra, Armenia, Austria, Azerbaigian, Belgio, Bielorussia, Bosnia ed Erzegovina, Bulgaria, Cipro, Croazia, Danimarca, Estonia, Finlandia, Francia, Galles, Georgia, Germania, Grecia, Inghilterra, Irlanda, Irlanda del Nord, Islanda, Isole F\u00e6r \u00d8er, Israele, Italia, Jugoslavia, Lettonia, Liechtenstein, Lituania, Lussemburgo, Macedonia, Malta, Moldavia, Norvegia, Paesi Bassi, Polonia, Portogallo, Repubblica Ceca, Romania, Russia, San Marino, Scozia, Slovacchia, Slovenia, Spagna, Svezia, Svizzera, Turchia, Ucraina e Ungheria."}
{"id": "1561642", "revid": "1522738", "url": "https://it.wikipedia.org/wiki?curid=1561642", "title": "La guerra degli elfi (serie di romanzi)", "text": "La guerra degli elfi (in inglese \"The Faerie Wars Chronicles\") \u00e8 una serie di romanzi di Herbie Brennan.\nPersonaggi.\nHenry Atherton.\nHenry \u00e8 un ragazzo umano, che vive in Inghilterra con la madre.\n\u00c8 nato a Londra, il 6 dicembre 1989. Ha una sorella di nome Aisling che gli provoca non pochi problemi.\nNel 2003, la sua vita verr\u00e0 tormentata dal fatto che la madre si \u00e8 riscoperta lesbica e convive con una donna. Il padre che accetta la decisione della consorte, si separa da questa.\nHenry, sconvolto da ci\u00f2, trova sollievo nell'anziano Alan Fogarty. Grazie a lui, il quale crede nelle fate, nei fantasmi e negli elfi, entra in contatto con il Regno degli Elfi, quando salva il principe Pyrgus Malvae dalle grinfie di Poutpourri, il gatto del vecchio Fogarty. Entrato in questo mondo fantastico, s'innamora perdutamente della principessa Aurora, dopo averla vista nuda in una occasione.\nNel terzo volume, Henry viene rapito dai demoni per essere trasformato in demone egli stesso, e farlo cos\u00ec accoppiare con la Principessa Aurora per originare un figlio di sangue demoniaco che avrebbe governato il regno.\nHenry \u00e8 l'unico umano ad aver attraversato la Terra di Halek durante l'esilio del principe Colias, quando afferm\u00f2 che era stato Pyrgus ad uccidere Danaus Plexippus.\nHenry verr\u00e0 nominato \"Acciaio invitto\" nel 2006, una delle cariche pi\u00f9 importanti del Regno.\nInsieme a Pyrgus e ad Aurora, nel volume \"Il Regno in pericolo\", salva il Regno degli Elfi dal principe Beleth.\nNel volume \"Il destino del regno\", Henry dovr\u00e0 trovare una cura per la Febbre Temporale, una malattia che imperversa nel Regno e che invecchia chi ne viene colpito fino alla morte. Assieme a Lorquin, un ragazzo nomade del Deserto, riesce a sconfiggere il Serpente di Midgard e a salvare Aurora, con la quale alla fine del libro si sposer\u00e0.\nPyrgus Malvae.\nPyrgus Malvae \u00e8 l'erede al trono del Regno degli Elfi, e nasce il 27 agosto 1988 essendo il primogenito del Monarca Danaus Plexippus.\nViene inseguito da Lord Rodilegno, il Signore degli Elfi della Notte, per avergli rubato una fenice. Durante la sua fuga, si imbatte in una fabbrica di colla di propriet\u00e0 di Bombix e Silas Sulfureo, due misteriosi quanto malvagi individui, che vogliono sacrificare il ragazzo a Beleth, il principe dei demoni.\nIn preda alla disperazione, riuscir\u00e0 a salvarsi tornando nel Mondo Analogo, rappresentato come la Terra reale, trasformandosi in una farfalla a causa del sabotaggio di un portale.\nLo salver\u00e0 Henry, un ragazzo inglese soggetto a profonde crisi depressive, che lo aiuter\u00e0 nelle sue avventure nel Mondo Elfico assieme alla Principessa Aurora.\nDopo essere diventato Re, Pyrgus non riesce a governare bene; cos\u00ec chiede aiuto a un negromante, che resuscita suo padre. Tuttavia, Pyrgus verr\u00e0 scoperto da Lord Rodilegno; alla fine del secondo libro, abdica in favore della sorella Aurora.\nPyrgus sposer\u00e0 la Principessa Nymphalis, un'Elfa della Foresta.\nAlan Fogarty.\nJames Alan Fogarty (17 marzo 1923-2008).\nNato in Irlanda, si trasferisce a Londra nel 1940 nel corso della Seconda guerra mondiale. Paranoico ex fisico e rapinatore di banche, con uno straordinario talento per fabbricare ammennicoli d'ogni genere. \u00c8 stato nominato Vicer\u00e9 di Casa Danaus quale ricompensa per l'aiuto fornito al Principe Pyrgus. Si credeva che fosse stato lui ad uccidere il Monarca Danaus Plexippus con un colpo di fucile, ma in realt\u00e0 fu Limenitis Archippus. Ha inventato il portale portatile e il Teletrasporto, inoltre ha introdotto varie invenzioni del Mondo Analogo nel Regno degli Elfi. Si \u00e8 trasferito definitivamente nel regno per poter portare avanti le cure di ringiovanimento ma, nonostante tutto, la Febbre Temporale l'ha ucciso.\nCossus Rodilegno.\nLord Cossus Rodilegno \u00e8 un elfo leader degli Elfi della Notte. Nasce a Croz il 7 febbraio 1958, ed \u00e8 il fratello minore di Quercusia.\nHa tentato varie volte di impossessarsi del Trono del Regno degli Elfi, ma senza successo. Dopo la morte del Monarca si \u00e8 impossessato del corpo di quest'ultimo resuscitato dal figlio, Pyrgus, impossessandosi cos\u00ec del regno facendo da reggente a Colias, suo nipote. In seguito il monarca viene definitivamente ucciso, facendo cos\u00ec perdere il potere acquisito. Ma ha ancora un asso nella manica: un editto firmato dal monarca quando era ancora in \"vita\", che obbliga Pyrgus a cedere il trono al Fratellastro Colias. Rodilegno fallisce anche in questo caso, perch\u00e9 Pyrgus abdica immediatamente a favore della sorella Aurora e, dato che il trattato vincola solamente Pyrgus, non serve pi\u00f9 a niente.\nPrincipe Beleth.\nBeleth \u00e8 il principe di Infera e nasce nell'Inferno il 6 giugno 1877. Sale sul trono a 40 anni nel 1917 dopo aver ucciso il padre e averlo divorato: la legge locale prevede infatti che il primogenito, erede al trono, potr\u00e0 sostituire il padre solo dopo essersi cibato delle carni del genitore dinanzi al popolo esultante. La sua incoronazione avviene in concomitanza con l'inizio della Rivoluzione russa\nSua \u00e8 l'attestazione del Libro di Beleth, un libro scritto da lui con sangue di agnello. Tramite questo libro, il lettore potr\u00e0 evocare lo stesso Beleth per avere conoscenze su eventi futuri oppure per chiedere la realizzazione di un desiderio. Sinora, solamente Silas Sulfureo evoc\u00f2 il Principe, l'ultima risalente al 2000.\nNel 1999 tent\u00f2 di uccidere Pyrgus nella lava del regno senza riuscirci.\nBeleth viene ucciso nel 2006 da Aurora, dopo aver tentato di sposarla davanti al suo popolo: Aurora stava per firmare con il sangue il trattato di matrimonio ma, anzich\u00e9 firmare, tagli\u00f2 la gola di Beleth con un rasoio, diventando cos\u00ec la Regina di Infera.\nJasper Bombix.\nBombix \u00e8 nato a Gnammeth Croz il 6 febbraio 1901. Viene allevato dalla zia, Matilda, che in seguito avvelena per ereditarne i beni.\nNella sua vita trova fortuna grazie a Sulfureo, con il quale danno vita a una fabbrica di colla. Sin dall'inizio dei suoi affari, era inconsapevole delle intenzioni di Sulfureo, che voleva liquidarlo una volta andato in possesso del Libro di Beleth.\nNel 1999, viene condannato ad essere rinchiuso nel carcere di Massakr, dove sarebbe stato condannato a morte se non ci fosse stato l'aiuto di un contingente di Lord Rodilegno, dove lavorava come capo dei servizi segreti.\nSilas Sulfureo.\nSulfureo, elfo della notte, nasce il 1\u00ba gennaio 1895. \u00c8 un demonologo immischiato in vari affari sporchi: frode, corruzione, appropriazione indebita, evasione fiscale, sfratti illegali, contratti loschi, negromanzia e stregoneria. Costruisce assieme all'elfo della notte Jasper Bombix una fabbrica di colla. In seguito riesce ad impossessarsi del libro di Beleth, con il quale stringe un patto di sangue. Secondo il contratto, in cambio dei servigi in suo favore, Sulfureo avrebbe dovuto sacrificare Pyrgus. Non ci riesce e, avendo il terrore della vendetta da parte di Beleth per esser venuto meno ai patti, si nasconde andando ad abitare in campagna. Beleth riesce a trovarlo lo stesso, e, per pareggiare i conti, affida lui il compito di preparare la prossima invasione demoniaca. Essendo stati chiusi a causa della distruzione del libro di beleth, i portali dovranno essere creati da Infera verso il mondo analogo e dal mondo analogo verso il regno degli elfi.\nAurora Antocharis Cardamines.\nAntocharis Cardamines, detta Aurora, \u00e8 la monarca del Regno dal 2006. Nasce nel regno il 22 agosto 1990. Sorella minore di Pyrgus e figlia di Danaus. Aurora si innamora di Henry Atherton quando questi casualmente entra in contatto con il Regno degli Elfi, arrivando a chiedergli se vuole rimanere nel Regno anzich\u00e9 tornare sulla Terra. Beleth tent\u00f2 di sposarla il 4 aprile 2007, anche se nel corso della cerimonia viene ucciso dalla principessa e cos\u00ec ne diventa regina (per i demoni il nuovo sovrano deve uccidere il precedente).\nAlla fine de \"Il destino del Regno\" sposer\u00e0 Henry.\nDanaus Plexippus.\nDanaus Plexippus (1949-2003) \u00e8 stato Monarca del regno degli elfi. Sal\u00ec al trono giovanissimo (a 10 anni) alla morte del padre Primus Plexippus, in quanto era l'unico figlio del monarca. Dal suo primo matrimonio con donna ignota (1986) ebbe due figli: Danaus Pyrgus Malvae e Danaus Antocharis Aurora Cardamines. Si spos\u00f2 una seconda volta nel 1991 con l'elfa della notte Quercusia ed ebbe un terzo figlio: Colias. \u00c8 stato uno dei Regnanti pi\u00f9 diplomatici del regno. Nel 1986 inizi\u00f2 l'edificazione della prigione di Massakr. Muore ucciso da Limenitis Archippus (sebbene la colpa sia stata data ad Alan Fogarty, che si trovava sotto l'ipnosi di un demone) nel 2003.\n\"Danaus Plexippus\" \u00e8 il nome scientifico della farfalla monarca (appare evidente il riferimento alla storia).\nMadama Circe.\nElfo della Luce, \u00e8 capo dei servizi segreti di stato.\nHa come aiutante un triniano arancione di nome Ciancia.\n\u00c8 una donna alta magra che veste molto sfarzosamente. \u00c8 una delle migliori amiche di Aurora.\nEra sposata con il Grande Mefisto, ora deceduto, in seguito ha avuto una relazione con Alan Fogarty.\nPrincipe Colias.\nColias (13 luglio 1991) nato dal matrimonio fra il precedente Monarca Danaus Plexippus (Elfo Della Luce) e Quercusia (Elfo Della Notte), sorella del leader degli elfi della notte Lord Rodilegno.\nSale al trono molto giovane, grazie ad un editto reale fatto creare apposta dal Monarca Danaus, ormai controllato da Lord Rodilegno, in quanto morto e resuscitato da un negromante.\nPersonaggi minori.\nElenco dei personaggi che non hanno una grande rilevanza nell'opera:\nTemporane padrona di casa di Sulfureo e ancor pi\u00f9 temporanea consorte. Proprietaria di una baita lontana dai centri abitati e vedova di 5 mariti. Fu uccisa da Sulfureo per rubarle l'eredit\u00e0\nSorella minore di Henry Atheron.\nFiglia della Regina Cleopatra. Sposer\u00e0 Pyrgus dopo \"Il regno in pericolo\".\nDirettrice di una scuola femminile nel Sud dell'Inghilterra. Moglie di Tim Atherton, madre di Hanry e Aisling. Separata dal marito, convive con i figli e Anais Ward (sua amante).\nTriniano Arancione al servizio di Madama Circe. \u00c8 un ottimo consigliere che difende con grande aggressivit\u00e0 le persone a cui \u00e8 stato affidato.\nRegina degli elfi della foresta e madre di Nymphalis.\nMembri di una gilda esclusivamente femminile, sono addestrate al controllo dei ragni filatori e usano la seta filiera per preparare abiti costosissimi e alla moda.\nNegromante che ha riportato in vita il precedente monarca Danaus Plexippus.\nConsorte della regina Cleopatra.\nRicco mercante proveniente dalla Terra di Halek stabilitosi a Gnameth Croz con la moglie \"Genoveva\" e con la figlia \"Gela\". \u00c8 il pi\u00f9 stretto alleato di Lord Rodilegno. Coltiva i \"fiori di cristallo\".\nIngegnere Capo addetto al portale di Casa Danaus.\nMadre di Colias e seconda moglie del precedente monarca. Era stata chiusa nelle segrete perch\u00e9 pazza, in seguito \u00e8 stata liberata dal figlio Colias e poi di nuovo rinchiusa.\nLa migliore amica di Henry sulla Terra.\nRagazzino appartenente alla trib\u00f9 dei Luchti. Nel quarto libro Lorquin deve uccidere una creatura mostruosa di nome draugr per diventare uomo ed Henry \u00e8 il suo Compagno. In seguito, quando Henry deve salvare Aurora, \u00e8 Lorquin a fare a sua volta da Compagno ad Henry.\nTrib\u00f9 che vive nel deserto del Buthner. Sono gli unici a trovare sostentamento nel deserto e sono interamente di colore azzurro (pelle, capelli, occhi).\nDi razza n\u00e9 umana n\u00e9 elfica, popolano la Terra di Halek.\nSono specializzati nella produzione di armi magiche, in particolare dei pugnali.\nSpecie d'animali.\nNel mondo ideato da Herbert Brennan esistono varie specie d'animali:\nAnimale intelligente in grado di parlare che somiglia moltissimo a un tappetino lanoso. I canveri sono in grado di individuare la verit\u00e0 in ci\u00f2 che dicono le altre persone, e non sono in grado di mentire, il che li rende molto popolari nel Regno degli Elfi.\nAnimale da soma intelligente simile a una lepre gigante\nForma solitamente assunta dai Mutaforma che popolano il Regno di Infera quando entrano in contatto con elfi o umani.\nIl padre dei vaettir.\nGrosso ragno usato per produrre la pregiatissima seta filiera, un tipo di seta molto apprezzato nel settore dell'alta moda elfica.\nBipede semiselvatico, intelligente, pi\u00f9 magro e un po' pi\u00f9 basso dell'elfo maschio medio. Si nutre di sangue. Si dice che i Glaistig selvatici uccidano i viaggiatori per dissanguarli.\nLeone alato che vive nella foresta del Regno degli elfi.\nNiffolo(fauna di Infera)\nAnimale con guscio corazzato e zanne d'acciaio, un po' pi\u00f9 piccolo di una volpe.\nPericoloso rettile grigio che vive nella foresta del Regno degli Elfi. Secerne un acido altamente tossico che pu\u00f2 sputare da notevole distanza.\nRazza gnomica, n\u00e9 umana ne elfica, che vive nel Regno degli elfi. Quelli di colore Arancione sono dediti al servizio altrui, quelli Viola alla guerra e i Verdi si specializzano nella nanotecnologia e nella costruzione di macchine viventi.\nI Triniani inoltre si difendono a volte mordendo le persone. Il loro morso \u00e8 altamente velenoso.\nNome elfico della letale creatura zannuta \"pelle-e-ossa\" che il professor Tolkien ha ribattezzato \"Spettro dei Tumuli\".\nSi occupano di difendere la loro \"regina\", il draugr, fino anche a morire. Il loro morso \u00e8 molto velenoso e mortale, per curarlo bisogna intervenire subito e colpire il cuore della ferita che \u00e8 a forma di un punto nero.\nLuoghi.\nRegno degli elfi.\n\u00c8 il regno in cui vivono Elfi della Luce ed Elfi della Notte e gli Elfi Selvatici. A causa di queste differenti entit\u00e0 i luoghi in cui questi Elfi sono concentrati sono diversi. Quelli della Luce sono situati nei pressi di casa Danaus, quelli della Notte nei pressi della citt\u00e0 di Gnammeth Croz e quelli Selvatici vivono nei boschi della Foresta degli Elfi.\nGnammeth Croz.\n\u00c8 la capitale degli Elfi della Notte, situata nell'omonima regione di Croz. \u00c8 un luogo di vitale importanza per gli Elfi della Notte, essendo la zona di culto e di governo.\nMolti personaggi sono nati a Gnammeth Croz, fra questi vi sono: Jasper Bombix, Silas Sulfureo, Quercusia, Lord Cossus Rodilegno.\nInfera.\n\u00c8 il termine vezzeggiativo con cui \u00e8 famoso il Regno dell'Inferno. \u00c8 una dimensione parallela al Regno degli Elfi. A governarla per 89 anni vi \u00e8 stato il principe Beleth prima del suo assassinio nel 2006. Attualmente \u00e8 governato dalla regina Aurora.\nInfera \u00e8 popolata dai demoni, mutaforme di razza non-elfica a servizio del principe e degli Elfi della Notte.\nPrigione di Massakr.\n\u00c8 la prigione di massima sicurezza del Regno degli Elfi, fatta edificare dal Monarca Danaus Plexippus.\nI lavori della costruzione della prigione iniziarono nel 1978 e terminarono nel 1990.\nNella prigione vengono detenute le persone colpevoli di gravi omicidi, per i quali vengono condannati a morte. Le condanne non si limitano solo all'impiccagione o l'iniezione letale, ma anche altre pratiche molto pi\u00f9 cruente. L'unico che \u00e8 riuscito a evadere dalla prigione \u00e8 stato Jasper Bombix, evaso grazie all'aiuto di Lord Rodilegno.\nTerra di Halek.\n\u00c8 la terra in cui vivono gli stregoni Halek, di razza n\u00e9 umana n\u00e9 elfica. \u00c8 una distesa alquanto desertica, formata per lo pi\u00f9 da miniere di salgemma e diamanti. Da queste miniere vengono estratti minerali utilizzati per la produzione di armi magiche.\nButhner.\nIl Buthner \u00e8 una regione desertica e desolata nella quale \u00e8 proibito l'uso della magia. \u00c8 abitata da creature mostruose come vaettir e draugr. Solo la popolazione dei Luchti (dalla pelle azzurra) riesce ad adattarsi e a sopravvivere. La citt\u00e0 dei Luchti, non edificata da loro, si trova sotto la sabbia, attraverso la quale essi possono nuotare.\nEmpireo.\n\u00c8 il luogo dove vivono e provengono gli angeli, ancor pi\u00f9 lontano dal Regno di Infera, tanto che quando un angelo viene rapito dal suo mondo e portato in un altro ne sconvolge il continuum spazio-temporale."}
{"id": "1561649", "revid": "4175", "url": "https://it.wikipedia.org/wiki?curid=1561649", "title": "European Challenge Cup 1999-2000", "text": "La European Challenge Cup 1999-2000 (; ) fu la 4\u00aa edizione della European Challenge Cup, competizione per club di rugby a 15 organizzata da European Rugby Cup come torneo cadetto della Heineken Cup.\nSi tenne dal 19 novembre 1999 al 28 maggio 2000 tra 28 formazioni, di cui 27 squadre di club e il XV nazionale della .\nLe rientranti inglesi furono 6, mentre a rappresentare la Francia furono 11 squadre.\n5 furono le rappresentanti gallesi, mentre Irlanda, Romania e Spagna (con la propria selezione nazionale) figurarono con una squadra ciascuna; le rimanenti tre formazioni furono italiane.\nPer la quarta volta consecutiva la finale fu un monologo francese, tra e con vittoria dei primi per 34-21 nella finale di Tolosa, anche se le semifinali furono un doppio confronto anglo-francese tra le due finaliste e rispettivamente e .\n poteva essere l'ennesima francese a comporre il tabellone degli quarti che gi\u00e0 ne vedeva in lizza quattro, se non fosse sopraggiunta una squalifica di quattro punti per irregolarit\u00e0 di tesseramento che spian\u00f2 la strada ai \"play-off\" ai citati London Irish.\nFormula.\nLe 28 squadre furono suddivise in 7 gironi da quattro squadre ciascuno, ognuna delle quali dovette affrontare in gara di andata e ritorno tutti gli altri avversari.\nPassarono ai quarti di finale la prima classificata di ciascuno dei sette gironi, pi\u00f9 la seconda miglior classificata, che accedette ai \"play-off\" con il rango pi\u00f9 basso e fu destinata a incontrare la migliore delle prime.\nLe semifinali si tennero tra le vincitrici dei quattro quarti di finale.\nLa finale si tenne ai Sept Deniers di Tolosa.\nTutte le gare a eliminazione si tennero in partita unica."}
{"id": "1561653", "revid": "1305772", "url": "https://it.wikipedia.org/wiki?curid=1561653", "title": "Everybody's Got Something to Hide Except Me and My Monkey", "text": "Everybody's Got Something to Hide Except Me and My Monkey \u00e8 una canzone dei Beatles scritta da John Lennon e Paul McCartney, pubblicata nel 1968 nell'album \"The Beatles\" (conosciuto anche come \"Doppio bianco\" o \"White Album\").\n\u00c8 la canzone della discografia dei Beatles dal titolo pi\u00f9 lungo.\nIl brano.\nOrigine e storia.\nA proposito di questo pezzo John Lennon disse, in un'intervista del 1980: \u00ab...Parla di me e Yoko. Tutti quanti sembravano paranoici a parte noi due che eravamo nell'idillio dell'amore. Tutto ti appare chiaro quando sei innamorato. Tutti sembravano tesi attorno a noi sai, tipo; Cosa ci fa lei qui durante le sessioni? Perch\u00e9 lei sta con lui? Follie di questo tipo erano generate semplicemente dal nostro desiderio di stare sempre insieme...\u00bb\nL'interpretazione pi\u00f9 diffusa propende ad assegnare a Y\u014dko Ono la paternit\u00e0 della definizione \"monkey\", poich\u00e9 quello era il soprannome con cui John, in quel periodo, amava chiamarla.\nL'espressione \"monkey\" (scimmia) o \"monkey on the back\" (scimmia sulla spalla) aveva tra i musicisti jazz degli anni quaranta e cinquanta un significato gergale riferito all'uso di droghe, e nello specifico per indicare chi si faceva di eroina.\nRegistrazione.\nLa base ritmica del brano fu registrata presso gli Abbey Road Studios il 26 giugno 1968, e l'incisione prosegu\u00ec il giorno seguente e il 1\u00ba del mese successivo per essere completata il 23 luglio.\nSi tratta di uno dei pezzi pi\u00f9 \"duri\", tra quelli presenti nel \"White Album\", insieme a \"Birthday\", \"Helter Skelter\", \"Yer Blues\", \u00e8 un tentativo da parte del quartetto di Liverpool (e in particolare del suo autore John Lennon), di discostarsi dal consueto sound melodico del gruppo, suonando in maniera pi\u00f9 selvaggia e veloce un pezzo maggiormente rock.\nTesto e significato.\nNel libro di Alan Aldridge Yoko Ono comment\u00f2, sinteticamente ma efficacemente, il senso della canzone, dicendo: \u00abIo sono molto timida, anche John \u00e8 timido\u00bb.\nLa filosofia lennoniana del momento, sotto l'influenza di Yoko Ono, sembr\u00f2 indirizzarsi verso un mondo etico-morale-comportamentale autentico, genuino, in cui i protagonisti della canzone venivano invitati a essere se stessi e a liberarsi di tab\u00f9 e di maschere artificiose."}
{"id": "1561666", "revid": "1427733", "url": "https://it.wikipedia.org/wiki?curid=1561666", "title": "Felix von Luckner", "text": "Origini.\nLa famiglia Luckner era una famiglia di nobili bavaresi. Di loro sappiamo che era anche popolata da gente sregolata e inquieta, sempre a caccia di avventure poco ortodosse. Nicolas Luckner, per esempio, scapp\u00f2 di casa a 15 anni (1737) per combattere contro i turchi, poi arruol\u00f2 a sue spese un esercito di ussari per la Guerra dei sette anni e infine mor\u00ec ghigliottinato durante la Rivoluzione francese, essendosi stabilito in Francia per servire il Re di quel paese. I Luckner, persi i beni in Baviera, si erano stabiliti in Holstein, divenendo momentaneamente danesi, per via dei possedimenti che erano parte della moglie di uno di loro, ma ben presto questa terra venne annessa alla Germania nel 1850. \nIl padre di Felix era una persona particolare, che combatt\u00e9 contro i danesi e in varie guerre come quella del 1864, '66 e '70. La sua vita era quella di un nobile che si potrebbe dire \u2018decadente\u2019, vissuta tra le varie guerre da gran signore, ma che agli altri appariva sregolata e irrazionale, tanto che lo chiamavano \"Luckner il matto\". Persi i suoi beni in spese al di sopra delle sue possibilit\u00e0, si fece ospitare dal cugino di Dresda. Anche lui era a dire il minimo, strano. Percorreva le strade di questa bellissima citt\u00e0 sassone con una carrozza tirata da sei splendidi cavalli bianchi, e non disdegnava di salirci anche le scalinate esterne dei palazzi. Quando il re lo diffid\u00f2 da usare quel tiro di cavalli, obbed\u00ec sostituendo uno di loro con un mulo.\nFelix von Luckner non era certo esente dalle stranezze e dallo spirito di ribellione della casata: a 15 anni decise che la scuola, che frequentava con malavoglia, era una perdita di tempo e scapp\u00f2 di casa, si imbarc\u00f2 come mozzo su di una nave in partenza da Amburgo e gir\u00f2 il mondo come forse solo in quegli anni si poteva fare, lavorando duramente a bordo di questo fino a quando decise di averne abbastanza e scapp\u00f2 pure da questo, per imbarcarsi in Africa su di un altro veliero e alla fine venne promosso marinaio, infine ebbe la qualifica di marinaio scelto. A terra non era estraneo dal vivere di una vasta gamma di espedienti. Fece il lavapiatti, come anche il lottatore e il membro dell'Esercito della Salvezza. Gir\u00f2 tutti I mari del mondo, tra quelli del Nord e l'Australia. Si interess\u00f2 anche di quello che potremmo definire culturismo, vantando di avere bicipiti grandi come la coscia di un uomo normale. \nAlla fine di questa esperienza di mare, torn\u00f2 ad Amburgo nel 1910 con un certo quantitativo di denaro e la volont\u00e0 di mettere l'esperienza accumulata come base per una carriera da capitano della marina mercantile.\nLa carriera militare.\nFelix studi\u00f2 alacremente per entrare in possesso del brevetto di capitano, e dopo una serie di lezioni private riusc\u00ec a superare l'esame in una sede tra le pi\u00f9 isolate e modeste. Sebbene affermasse che le conoscenze teoriche fossero inutili per una persona della sua esperienza, e che tutto quello che poteva diventare dipendeva dalle sue forze, non vi sono molti dubbi che la famiglia lo sostenesse in maniera discreta, almeno dal momento che era tornato in Germania. Infatti super\u00f2 l'esame, e trov\u00f2 subito un posto nella linea Amburgo-Sud America per il tirocinio richiesto, poi venne accettato come volontario annuale per la Marina Militare tedesca, ed ebbe anzianit\u00e0 convenzionale aumentata di 3 anni \"motu proprio\" da parte del Kaiser: cose che sono alquanto difficili da spiegare con le sole proprie forze.\nPromosso Ufficiale Effettivo nella Kaiserliche Marine, Felix torn\u00f2 finalmente in famiglia, e godette di un periodo in cui essere considerato a tutti gli effetti \"conte von Luckner\". \nMa dur\u00f2 poco. Infatti, venne presto destinato alla , una piccola cannoniera coloniale tedesca gi\u00e0 protagonista di vari episodi controversi compresa la crisi di Agadir. Tutto questo era accaduto in appena 4 anni, quando poi scoppi\u00f2 la guerra, e Felix fu fortunato, perch\u00e9 la sua nave era appena tornata in Germania per i lavori di manutenzione. Non potendo essere rinviata in Africa, la piccola nave a 2 fumaioli fece la sua comparsa in pattugliamenti nel Baltico. \nCon un'operazione di appendicite non necessaria, riusc\u00ec a farsi sbarcare per riprendere poi il mare con la nave da battaglia , con cui partecip\u00f2 alla Battaglia dello Jutland.\nComando della Seeadler.\nInsofferente alla disciplina com'era, si fece finalmente assegnare il comando di una nave tutta sua, che con la sua esperienza di vela non poteva essere pi\u00f9 adatta: il \"Pass of Balamha\", che ribattezz\u00f2 Seeadler. Questa nave corsara prest\u00f2 servizio nell'Atlantico e nel Pacifico, tra il 1916 e il 1917. Dopo il naufragio della Seeadler, Luckner venne infine fatto prigioniero a Wayaka (Grandi Figi).\nFuga dalla prigionia.\nInterrogato da un ufficiale giapponese che era un ammiratore dei tedeschi e ascoltava con delizia le avventure della \"Seeadler\", ma voleva anche informazioni sui marinai di Mopelia, Luckner venne poi mandato in Nuova Zelanda in un campo di prigionia di Mutuili, dove altri tedeschi, provenienti dalla Polinesia, erano gi\u00e0 presenti dal 1914. \nDal momento che i prigionieri erano notevolmente liberi, e che sull'isola era attraccato la \"Pearle\", il motoscafo del comandante del campo prigionieri, Luckner non ci mise molto a convincerlo che poteva fidarsi di lui, dal momento che il pilota impiegato gi\u00e0 era tedesco, e che vi erano disponibili all'azione 7 cadetti di una nave civile, tutti loro organizzarono l'evasione. \nRadunarono provviste e benzina per un lungo periodo di tempo, costruirono bombe a mano, pugnali veri come anche armi finte, e il 23 dicembre 1917 scapparono, fingendo una normale navigazione di collegamento. Il giorno dopo scatt\u00f2 l'allarme, ma ci si rese conto che la radio era stata sabotata. La mattina dopo part\u00ec una flottiglia di imbarcazioni alla caccia dei fuggiaschi, ma grazie ad un sestante artigianale, la \"Pearle\" riusc\u00ec in 3 giorni a raggiungere l'isola di \"Red Mercury\", nascondersi agli inseguitori, e a quel punto, riprendere la missione di corsaro. \nLuckner abbord\u00f2 un paio di schooner, uno venne lasciato andare mentre la \"Moa\" venne presa. Ma sebbene i corsari avessero trovato un deposito di viveri d'emergenza sull'isola Curtis, l'errore di lasciare libero l'altro vascello si rivel\u00f2 pienamente quando un battello militare neozelandese, dopo essere stato informato da questo, riusc\u00ec a intercettare la \"Moa\" e gli fece terminare la sua avventurosa fuga. Luckner venne mandato in un forte militare, poi di nuovo a Moutili, che per\u00f2 aveva nel frattempo cambiato comandante, e non riusc\u00ec a portare a termine altre fughe. \nL'armistizio venne firmato l'11 novembre 1918, e lui venne rimpatriato, nonostante tutto, prima dei compagni, il 29 luglio 1919. Avrebbe poi preso servizio nella piccola marina militare tedesca nel dopoguerra. Aveva causato, con la sua vecchia nave catturata, danni decine di volte superiori al costo del riarmo di tale bastimento, eppure non vi furono vittime."}
{"id": "1561671", "revid": "1522738", "url": "https://it.wikipedia.org/wiki?curid=1561671", "title": "Raven (Tekken)", "text": ""}
{"id": "1561673", "revid": "93556", "url": "https://it.wikipedia.org/wiki?curid=1561673", "title": "Locomotiva FS E.333", "text": "Le locomotive E.333 sono state un gruppo di locomotive elettriche delle Ferrovie dello Stato (FS), alimentate a corrente alternata trifase a frequenza ferroviaria, che ha prestato servizio dal 1923 al 1968.\nFurono progettate dall'ingegner K\u00e1lm\u00e1n Kand\u00f3 per il traino dei treni viaggiatori veloci. Avendo la stessa parte elettrica delle locomotive FS E.552, non ancora entrate in servizio quando le FS le ordinarono, presentarono gli stessi difetti e dovettero essere sottoposte a importanti modifiche, grazie alle quali riuscirono a espletare i servizi per cui erano state ideate.\nPremesse.\nPer il servizio sulle linee elettrificate col sistema a corrente alternata trifase nel 1920 le FS disponevano delle locomotive dei gruppi E.550, E.330, E.331 ed E.332. Tutti erano basati su schemi elettrici progettati e brevettati da industrie elettrotecniche straniere. Il Servizio Materiale e Trazione delle FS, volendo affrancarsi da tale onere, progett\u00f2 autonomamente i gruppi E.551 ed E.431, che riprendevano gli schemi dei gruppi E.550 ed E.330.\nContemporaneamente la Ganz, nella persona dell'ingegner K\u00e1lm\u00e1n Kand\u00f3 che era stato il progettista delle E.550 e delle E.330 e che durante la prima Guerra mondiale aveva dovuto lasciare l'Italia, stava cercando di riconquistare le posizioni perdute tramite la societ\u00e0 Ing. Nicola Romeo di Saronno, che fino ad allora aveva costruito soltanto locomotive a vapore\n. Primo risultato di detta collaborazione fu il nuovo gruppo E.552, commissionato dalle FS il 17 gennaio 1920, che nelle intenzioni avrebbe dovuto costituire un'alternativa ad altre commesse di E.550.\nMentre le E.552 erano in costruzione la societ\u00e0 Romeo riusc\u00ec a ottenere una commessa di 18 locomotive per la trazione di treni viaggiatori su linee di pianura o moderatamente acclivi, che fu decretata il 17 gennaio 1922 con consegne previste entro il maggio 1924: le E.333.001-018. Il 4 ottobre 1922 segu\u00ec l'ordinazione di altre 22 unit\u00e0: le E.333.019-028 e 029-040. La societ\u00e0 Romeo, che era legata finanziariamente alle Officine Meccaniche e Navali di Napoli tramite il Credito Italiano, subappalt\u00f2 a esse la costruzione della parte meccanica e la responsabilit\u00e0 di tutta la fornitura delle E.333.029-040. Trattandosi di una ripartizione prevalentemente formale la storiografia divide il gruppo E.333 in un primo sottogruppo comprendente le 001-014 e le 029-034 e in un secondo sottogruppo comprendente le 015-028 e le 035-040: queste ultime si distinguevano esteriormente per la cabina di manovra pi\u00f9 alta e per altri particolari\nProgetto.\nSecondo il progetto le E.333 avrebbero dovuto avere un modesto carico per sala e la possibilit\u00e0 di trainare treni viaggiatori locali e diretti di media composizione su linee moderatamente acclivi con velocit\u00e0 massima di 75\u00a0km/h in entrambi i sensi di marcia.\nCi\u00f2 implic\u00f2 un rodiggio analogo a quello delle E.330, con ruote motrici e portanti degli stessi diametri, e uno schema di trazione che sviluppasse le maggiori forze di trazione alle due velocit\u00e0 pi\u00f9 alte. Erano previste quattro velocit\u00e0 di regime (con una frequenza di alimentazione di 16,7\u00a0Hz): 25, 37,5, 50 e 75\u00a0km/h.\nCostruzione.\nParte meccanica.\nLa parte meccanica delle E.333 riprendeva quella delle E.330, con un rodiggio (UIC) 1'C1' a \u201cruote alte\u201d, con le sale motrici e portanti delle estremit\u00e0 formanti due carrelli Zara e senza passo rigido. Un dispositivo permetteva di ridurre la massa aderente da 51\u00a0t a 45\u00a0t per consentire il transito su linee ammettenti un modesto carico per sala.\nLa configurazione complessiva della macchina riprendeva quella delle E.552 e di altri progetti sviluppati dal Kand\u00f3: un lungo avancorpo contenente al centro i motori di trazione coi loro ausiliari, a un'estremit\u00e0 il reostato e all'altra la cabina di manovra. Tale disposizione, vantaggiosa per l'accessibilit\u00e0 alle apparecchiature e per la riduzione dei rischi d'infortunio per i macchinisti in caso di esplosione del reostato (avvenuta pi\u00f9 volte su macchine di vari gruppi, con conseguenze anche mortali), aveva come contropartita il disagio nel caso d'interventi in caso di guasti quando le condizioni atmosferiche erano avverse.\nParte elettrica.\nLa parte elettrica delle E.333 riprendeva, sostanzialmente, quella delle locomotive FS E.552. Uniche differenze notevoli erano la presenza di 2 motoventilatori dei motori di trazione e un minor numero (13) di elettrodi del reostato a causa della tensione pi\u00f9 elevata.\nI due motori di trazione sarebbero stati identici a quelli delle E.552, con una potenza di 800\u00a0kW a 75\u00a0km/h per ciascuno. Gli statori sarebbero stati avvolti secondo un brevetto del Kand\u00f3 e i rotori secondo un brevetto del suo connazionale e collega della Ganz ingegner Ott\u00f3 Titusz Bl\u00e1thy. Come per tutte le locomotive progettate dal Kand\u00f3 la regolazione dell'avviamento e delle transizioni da una velocit\u00e0 all'altra si sarebbe fondata su un reostato a liquido (soluzione di soda) controllato automaticamente.\nErano previsti due collegamenti in cascata per le velocit\u00e0 di 25 e 37,5\u00a0km/h (rispettivamente con 12+12 e 8+8 poli) e due in parallelo per quelle di 50 e 75\u00a0km/h (rispettivamente con 12 e 8 poli). Le correnti indotte erano trifasi nel collegamento a 8 poli e bifasi in quello a 8 poli.\nModifiche.\nAvendo in comune con le E.552 la parte elettrica, le E.333 riprodussero il loro maggior difetto: l'insufficiente forza di trazione allo spunto e nelle due prime caratteristiche di funzionamento, corrispondenti alle velocit\u00e0 di 25 e 37,5\u00a0km/h. In particolare nella prima caratteristica la forza era di 96,8\u00a0kN, e crollava nella seconda a 69,3\u00a0kN. Pertanto l'Ufficio Studi Locomotive del Servizio Materiale e Trazione delle FS, diretto dall'ingegner Giuseppe Bianchi, propose al fornitore di eliminare la seconda caratteristica e di modificare i motori e il reostato. In particolare il Bianchi, nel 1926, studi\u00f2 dei motori di ricambio che permettessero di erogare una forza di trazione massima di 176\u00a0kN a 25\u00a0km/h. Essi, ulteriormente modificati grazie a osservazioni del Kand\u00f3, furono poi posti in opera su tutte le locomotive.\nIn conseguenza di tali modifiche le caratteristiche di funzionamento furono ridotte a tre corrispondenti alle velocit\u00e0 di 25, 50 e 75\u00a0km/h e le buone prestazioni erogate specialmente alle due velocit\u00e0 pi\u00f9 alte fecero recedere dall'idea di modificare radicalmente o demolire tutto il gruppo: il fatto che, nel 1930, un'unit\u00e0 continuasse a essere assegnata al deposito di Firenze mentre tutte le altre erano ad Alessandria, Genova (Terralba) e Lecco dimostra che il Servizio Materiale e Trazione FS stava ancora sottoponendola a prove.\nIl reostato progettato dal Kand\u00f3 presentava una regolazione pneumatica del livello della soluzione. Successivamente i tecnici delle FS studiarono un nuovo reostato che permetteva una sua regolazione esclusivamente meccanica, e che, dopo le prime applicazioni sulle E.333, costitu\u00ec la base per lo studio della versione definitiva che fu impiegata nei gruppi E.432 ed E.554 progettati integralmente dalle FS.\nLe macchine vennero consegnate con una caldaia elettrica per la generazione del vapore con cui alimentare l'impianto di riscaldamento delle vetture. Essa dette risultati insoddisfacenti e fu tolta d'opera dopo poco tempo.Nella seconda met\u00e0 degli anni Trenta trentotto E.333 furono dotate della nuova caldaia studiata e sperimentata dalle FS nel 1924 e applicata, con modifiche successive, a 184 locomotive di vari gruppi.\nNel 1933-1934 quattro E.333 dei depositi di Bolzano e di Lecco furono dotate del dispositivo vigilante (\"uomo morto\") progettato e costruito dalla Breda per la condotta con agente unico. Esso, applicato anche a dieci E.550, costitu\u00ec la premessa per l'applicazione di analoghi dispositivi studiati dall'ingegner Gino Minucciani. Fu poi integrato da un dispositivo per la regolazione automatica della caldaia per il riscaldamento del treno. Il dispositivo vigilante fu tolto d'opera verso il 1945, volendosi ripristinare la condotta con due agenti di macchina anche a causa di pressioni sindacali generate dalla situazione occupazionale postbellica.\nDopo la sperimentazione eseguita nel 1958-1959 su alcune E.554, nel 1960 le E.333.025 e 033 vennero dotate dei dispositivi per il comando multiplo del \u201ctipo Genova\u201d. Esso per\u00f2 venne utilizzato in poche occasioni.\nModifiche minori furono quelle dell'impianto d'illuminazione e di altre apparecchiature, in qualche caso con conseguenze sull'aspetto esteriore delle macchine (modifiche degli sportelli d'ispezione, spostamento dei fanali e altre).\nDa segnalare anche la sperimentazione, eseguita nel 1927 sull'E.333.006, di due nuovi organi di presa di corrente a pantografo in sostituzione dei trolley tipo Brown Boveri originali. Tolti d'opera dopo poco tempo, essi ispirarono gli organi di presa che equipaggiarono i gruppi E.432, E.470 ed E.472.\nEsercizio.\nLe E.333 furono consegnate fra il settembre 1923 e il dicembre 1924 e, superate le difficolt\u00e0 iniziali, si dimostrarono macchine \u201cnotevolmente efficienti\u201d. Dapprima furono assegnate ai depositi di Alessandria, Genova (Terralba) e Lecco.\nStatistiche della seconda met\u00e0 degli anni trenta confermano la raggiunta affidabilit\u00e0 del gruppo (per esempio l'E.333.010 di Lecco nel 1937-1938 totalizz\u00f2 una media di 5.609\u00a0km di percorrenza al mese e di 170.223\u00a0km tra due grandi riparazioni).\nNell'esercizio 1963-1964 l'intervallo fra due grandi riparazioni fu, per tutto il gruppo, di 224.545\u00a0km.\nServizi.\nNel 1927 furono assegnate al deposito di Firenze per far servizio sulla Porrettana, e tra l'altro trainarono i primi rapidi Roma\u2013Milano (e viceversa) e quasi tutti i treni tra Firenze e Pistoia, con una prestazione di 440\u00a0t a 75\u00a0km/h. Dal marzo 1934 alcune di esse (alla fine 13) vennero trasferite al deposito di Bolzano per il servizio sulle linee Bolzano\u2013Trento, Bolzano\u2013Merano e Bolzano\u2013Brennero. In quei servizi poterono trainare a 75\u00a0km/h treni di 480\u00a0t (ossia di una decina di vetture a carrelli).\nDal 1931, grazie all'elettrificazione della linea Savona\u2013Ventimiglia, vennero impiegate estensivamente sulla linea litoranea ligure, trainando anche treni prestigiosi composti con vetture della CIWL come il Milano\u2013Cannes con sezione da Berlino e il Cannes\u2013Sanremo. Impegnativi anche i servizi sulla linea del Brennero, tra i quali i diretti periodici da Merano per Vienna, Monaco e Berlino, o il Bolzano\u2013Merano con carrozze in prosecuzione per Rotterdam.\nNel 1943 l'E.333.023 di Bolzano fu distrutta da un bombardamento. Nello stesso periodo si decise di allontanare da quel deposito molte locomotive (anche dei gruppi E.432 ed E.554), costituendo un \"centro sussidiario di trazione\" a Bronzolo.\nNel 1950 fu radiata e demolita l'E.333.015, che nel 1949 era sviata per una frana in localit\u00e0 Malpasso sulla Genova\u2013Ventimiglia.\nLe trasformazioni delle linee del Brennero, liguri e piemontesi dal sistema a corrente alternata trifase a quello a corrente continua e la decisione di mantenere in servizio solo i gruppi E.431, E.432 ed E.554 implicarono una costante riduzione del numero di unit\u00e0 in servizio. Le E.333, ridottesi nel 1968 a sole 7 unit\u00e0 in turno, cessarono i servizi entro quell'anno, venendo accantonate per la demolizione a Savona (Fornaci) e Verona (Santa Lucia).\nDepositi.\nAssegnazioni nel 1923-1924: Alessandria, Lecco e Genova (Terralba).\nSecondo Neri Baldi alla data del 30 giugno 1927 8 unit\u00e0 erano assegnate al nuovo deposito di Firenze Santa Maria Novella (Romito). Diventarono 11 alla data del 30 giugno 1928 e 4 a quella del 1\u00ba gennaio 1930.\nAssegnazioni nel 1930: Alessandria (11), Firenze (1), Genova (Terralba) (13), Lecco (15).\nNel 1934, in conseguenza dell'elettrificazione, il deposito di Bolzano ricevette 11 macchine.\nAssegnazioni nel 1953: Alessandria (21), Savona (Fornaci) (17).\nConservazione museale.\nLa locomotiva E.333.026, rimasta a lungo accantonata nel deposito di Novi Ligure (San Bovo) e radiata dal parco FS nel settembre 1992 \u00e8 stata restaurata ripristinando lo schema di verniciatura originario (nero e rosso) ed \u00e8 esposta nel Museo nazionale ferroviario di Pietrarsa."}
{"id": "1561685", "revid": "1075510", "url": "https://it.wikipedia.org/wiki?curid=1561685", "title": "Giuseppe Giacinto Moris", "text": "Biografia.\nNacque ad Orbassano nel 1796 e si laure\u00f2 in Medicina presso l'Universit\u00e0 di Torino nel 1815. Allievo di Giovanni Battista Balbis si appassion\u00f2 agli studi botanici.\nNel 1822 si trasfer\u00ec a Cagliari come Professore di Clinica medica.\nNel 1829 rientr\u00f2 a Torino come Professore di Medicina e nel 1831 fu nominato Direttore dell'Orto Botanico, carica che mantenne fino al 1869, anno della morte. \nricopr\u00ec numerosi incarichi in Societ\u00e0 scientifiche quali l'Accademia delle Scienze di Torino e l'Accademia di Agricoltura di cui fu Vicepresidente dal 1836 al 1838; fu membro della Soci\u00e9t\u00e9 Botanique de France; Direttore della Scuola di Farmacia e Presidente del Consiglio dell'Istruzione Pubblica.\nFu nominato Senatore del Regno di Sardegna il 3 maggio 1848.\nBotanico.\nLavor\u00f2 alla flora della Sardegna di cui pubblic\u00f2 tre volumi dedicati alle Dicotiledoni. L'opera rest\u00f2 incompleta perch\u00e9 non furono pubblicati i volumi relativi alle Monocotiledoni e alle Gimnosperme. \nRiconoscimenti.\nAlle memoria.\nLa citt\u00e0 di Torino gli ha dedicato una via nei quartiere del Centro storico."}
{"id": "1561687", "revid": "767487", "url": "https://it.wikipedia.org/wiki?curid=1561687", "title": "Contea di Adams (Pennsylvania)", "text": "La contea di Adams (in inglese Adams County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di abitanti. Il capoluogo di contea \u00e8 Gettysburg.\nGeografia fisica.\nLa contea si trova nella parte centro-meridionale della Pennsylvania. L'U.S. Census Bureau certifica che l'estensione della contea \u00e8 di \u00a0km\u00b2, di cui 5\u00a0km\u00b2 costituiti da acque interne.\nComuni.\nLa contea \u00e8 amministrativamente suddivisa in 13 \"borough\" e 21 \"township\".&lt;br&gt;\nBorough e Township\nCDP"}
{"id": "1561697", "revid": "767487", "url": "https://it.wikipedia.org/wiki?curid=1561697", "title": "Contea di Armstrong (Pennsylvania)", "text": "La contea di Armstrong (in inglese Armstrong County) \u00e8 una contea dello Stato della Pennsylvania, negli Stati Uniti. La popolazione al censimento del 2000 era di 72.392 abitanti. Il capoluogo di contea \u00e8 Kittanning."}
{"id": "1561702", "revid": "1305772", "url": "https://it.wikipedia.org/wiki?curid=1561702", "title": "Democratici Popolari", "text": "Democratici Popolari \u00e8 stato un partito politico di orientamento regionalista e cristiano-sociale attivo in Valle d'Aosta dal 1972 al 1984.\nAffermatosi in seguito ad una scissione dalla Democrazia Cristiana, si present\u00f2 per la prima volta in occasione delle elezioni regionali del 1973, piazzandosi al primo posto con il 22,4% dei voti e otto seggi. Cesare Dujany, esponente del partito, divent\u00f2 Presidente della Regione.\nAlle successive elezioni regionali del 1978, il movimento vide calare i propri consensi all'11,8%, con quattro seggi. In tale prospettiva, i Democratici Popolari si presentarono insieme all'Union Vald\u00f4taine Progressiste alle elezioni regionali del 1983: la \"F\u00e9d\u00e9ration UVP-DP\" si attest\u00f2 al 10,4% dei voti, con quattro eletti.\nNel 1984 i due partiti si unirono definitivamente: nacquero cos\u00ec gli Autonomisti Democratici Progressisti, che confluiranno nel 1998 nella F\u00e9d\u00e9ration Autonomiste."}
{"id": "1561708", "revid": "22356", "url": "https://it.wikipedia.org/wiki?curid=1561708", "title": "Mammuthus imperator", "text": "Il mammut imperiale o mammut imperatore (\"mammuthus imperator\") \u00e8 stata la pi\u00f9 grande delle specie conosciute di mammut nordamericani, con un'altezza di 4.90 metri al garrese, vissuto tra il Canada e il Nuovo Messico nel tardo pleistocene, circa tra i 4.6 milioni e i 17.000 anni fa. Era leggermente pi\u00f9 grande dei pi\u00f9 famosi cugini europei come il mammut della steppa o il mammut della tundra. Dato che il clima nordamericano era pi\u00f9 caldo di quello eurasiatico, il mammut imperiale presumibilmente non era ricoperto di peli come quelli eurasiatici. Viveva al fianco del mammuth di Jefferson e al mammut columbiano. Quest'ultimo venne spesso confuso con il mammut imperiale perch\u00e9 la grandezza e la localizzazione dei fossili \u00e8 simile. La differenza pi\u00f9 evidente tra i due fossili \u00e8 che le zanne del mammut imperiale curvano nel punto in cui coincidono, a differenza di quelle del mammut columbiano. Il mammut imperiale inizialmente era stato descritto come una specie di elefante da Joseph Leidy nel 1858.\nI migliori fossili di mammut imperiale sono stati rinvenuti nei laghetti di catrame a Rancho La Brea presso Los Angeles, nel sud della California."}
{"id": "1561711", "revid": "21880", "url": "https://it.wikipedia.org/wiki?curid=1561711", "title": "Myzopodidae", "text": ""}
{"id": "1561713", "revid": "1573940", "url": "https://it.wikipedia.org/wiki?curid=1561713", "title": "Myzopoda", "text": "Myzopoda () \u00e8 l'unico genere di pipistrelli della famiglia dei Mizopodidi comunemente noti come \"pipistrelli dai piedi a ventosa\".\nDescrizione.\nDimensioni.\nAl genere Myzopoda appartengono pipistrelli di piccole dimensioni, con lunghezza totale tra 92 e 118\u00a0mm, la lunghezza dell'avambraccio tra 45 e 52\u00a0mm, la lunghezza della coda tra 40 e 53\u00a0mm e un peso fino a 10,5\u00a0g.\nCaratteristiche craniche e dentarie.\nIl cranio \u00e8 corto, largo e arrotondato. La bolla timpanica \u00e8 alquanto ingrandita. Gli incisivi superiori sono piccoli e non essenzialmente modificati, come i canini e i premolari.\nSono caratterizzati dalla seguente formula dentaria:\nAspetto.\nLe orecchie sono grandi e a forma di imbuto, non unite alla base ma con il margine anteriore che termina sul lato del muso. Il trago ha un'insolita forma a fungo. Sono presenti dei caratteristici cuscinetti carnosi adesivi sia alla base dei pollici che sulle piante dei piedi. Il labbro superiore si estende ben oltre quello inferiore. Il secondo dito della mano ha soltanto l'osso metacarpale ed una falange, mentre il terzo ne ha tre. Le dita dei piedi invece sono munite ognuna di due falangi. Il pollice ha un artiglio relativamente ridotto. La coda \u00e8 lunga ed inclusa interamente nell'uropatagio.\nDistribuzione.\nIl genere \u00e8 diffuso nel Madagascar.\nTassonomia.\nIl genere comprende 2 specie:"}
{"id": "1561717", "revid": "669523", "url": "https://it.wikipedia.org/wiki?curid=1561717", "title": "Lorraine Bracco", "text": "Biografia.\nLorraine Bracco nasce a Bay Ridge, un quartiere di Brooklyn (New York), il 2 ottobre del 1954 da padre statunitense di origini italiane, Salvatore Bracco Sr., e da madre inglese, figlia di immigrati francesi, Eileen Molyneux. Top model, la Bracco lavora in Francia per Jean-Paul Gaultier e Wilhelmina Models.\nDebutta nel cinema nel 1979 con la produzione francese \"Duos sur canap\u00e9\" (all'epoca lavorava per Radio Luxembourg). Dopo altre piccole apparizioni in due produzioni europee, torna negli Stati Uniti dove si fa notare da pubblico e critica nel 1987 con la sua interpretazione accanto a Tom Berenger in \"Chi protegge il testimone\", di Ridley Scott.\nNel 1990, la sua brillante interpretazione di moglie e donna di mafia nel film \"Quei bravi ragazzi\", di Martin Scorsese, le frutta una candidatura all'Oscar. La notoriet\u00e0 della Bracco \u00e8 tuttavia legata alla carriera televisiva, che, seppur circoscritta, \u00e8 stata di grande successo: ha infatti dato vita al personaggio della dottoressa Melfi, la psicanalista a cui si rivolge il boss Tony Soprano, protagonista della pluripremiata serie televisiva \"I Soprano\", dell'emittente televisiva HBO (1999-2007).\nTra il 2010 ed il 2016, \u00e8 nel cast principale della serie televisiva poliziesca \"Rizzoli &amp; Isles\", nel ruolo di Angela Rizzoli, madre della protagonista Jane, interpretata da Angie Harmon.\nVita privata.\nNel 1979 sposa Daniel Guerard, proprietario di un salone e attore, da cui ha una figlia, Margaux. Si separano qualche mese dopo, mentre Lorraine \u00e8 ancora incinta, ma rimangono sposati fino al 1982, anno in cui divorziano. Dal 1982 al 1993 ha una relazione con l'attore Harvey Keitel, dal quale ha un'altra figlia, Stella. Le figlie hanno preso parte in piccoli ruoli nel film \"Quei bravi ragazzi\" accanto alla madre. Dal 1994 al 2002 \u00e8 stata sposata con l'attore Edward James Olmos.\nDoppiatrici italiane.\nNelle versioni in italiano dei suoi film, Lorraine Bracco \u00e8 stata doppiata da: "}
{"id": "1561725", "revid": "287204", "url": "https://it.wikipedia.org/wiki?curid=1561725", "title": "Renouveau Valdotain", "text": ""}
{"id": "1561726", "revid": "110157", "url": "https://it.wikipedia.org/wiki?curid=1561726", "title": "The Rising Tide", "text": "The Rising Tide \u00e8 il quarto ed ultimo album della emo band statunitense Sunny Day Real Estate. \u00c8 uscito il 20 giugno 2000 in America, il 24 gennaio 2001 in Giappone con una versione acustica live del brano with \"Television\" come bonus track. Questo \u00e8 stato il primo album della band a non essere prodotto dalla Sub Pop Records.\nSessione di registrazione.\nSu YouTube si trovano vari video del \"Making Of\", in cui si vede la preparazione della band. Esistono due outtake presi da queste sessioni(\"Eye of the Storm\" and \"Holiday\"), cos\u00ec come la versione demo di \"The Ocean\", inviato sul sito della band nel 2000.\nGrafica.\nLa copertina presenta una statua di un angelo su sfondo azzurro. La statua \u00e8 il \"Bronze Angel\"(Angelo di Bronzo) di Vancouver posta alla Canadian Pacific Railway Station. Il memoriale di guerra in bronzo fu eretto nel 1921 per commemorare i lavoratori della Canadian Pacific Railway che persero la vita nella Prima guerra mondiale. Lo scultore \u00e8 Coeur de Lion McCarthy."}
{"id": "1561744", "revid": "287204", "url": "https://it.wikipedia.org/wiki?curid=1561744", "title": "Sabzi polo", "text": "Il Sabzi polo (farsi \u0633\u0628\u0632\u06cc \u067e\u0644\u0648) \u00e8 un piatto della cucina iraniana (persiana) e turca.\n\u00c8 un piatto di riso con erbe aromatiche spezzettate, servito di solito con pesce.\nIn persiano, \"sabz\" vuole dire verde, e \"sabzi\" \u00e8 un termine che pu\u00f2 riferirsi a erbe o verdure. \"Polo\" si riferisce ad un metodo di cottura del riso (il riso pilaf).\nLe erbe usate in questo piatto includono coriandolo, aneto, erba cipollina o scalogni, fieno greco e prezzemolo.\nQuesto piatto viene consumato in famiglia per pranzo e in occasione del \"norouz\" il capodanno iranico."}
{"id": "1561755", "revid": "1543377", "url": "https://it.wikipedia.org/wiki?curid=1561755", "title": "Cagnano Varano", "text": "Cagnano Varano (localmente chiamato anche solo \"Cagnano\") \u00e8 un comune italiano di abitanti della provincia di Foggia in Puglia.\nFa parte del parco nazionale del Gargano.\nPosta in posizione dominante rispetto al lago di Varano, secondo alcuni storici potrebbe coincidere con l'antico abitato di \"Uria\".\nGeografia fisica.\nCagnano Varano si trova nella parte settentrionale del Gargano in posizione dominante rispetto al vicino Lago di Varano, che lo separa dal Mare Adriatico.\nTerritorio.\nIl territorio di Cagnano Varano, molto variegato, si estende dal mare verso l'interno del Promontorio del Gargano.\nClassificato come \"collina litoranea\", presenta una variazione altimetrica di 913 metri, mentre l'abitato si trova a un'altitudine di 165 m s.l.m..\nIl paesaggio si presenta brullo e sassoso nella parte superiore; caratterizzato da dune coperte da bosco fitto (costituito prevalentemente da pini d'Aleppo, eucalipti e lentischi), verso il mare e il lago.\nA nord del territorio comunale si estende un istmo sabbioso che divide le acque del mare Adriatico da quelle del lago, noto come \"Isola di Varano\", lungo circa 10\u00a0km tra la foce di Capojale e Foce Varano e largo in media 800 metri con un'altitudine massima di 5m s.l.m. La parte occidentale (circa 5\u00a0km) appartiene al territorio di Cagnano, la parte orientale al territorio di Ischitella. Su tale istmo sono situate la maggior parte delle strutture ricettive e degli stabilimenti balneari di Cagnano.\nA ovest, il territorio si presenta simile alla parte orientale. L'altitudine massima \u00e8 di 258 m presso il Monte d'Elio, mentre la minima (coincidente con un'area pianeggiante) \u00e8 di poche decine di metri s.l.m. in localit\u00e0 San Nicola Varano, a ovest del Lago di Varano.\nA est, il territorio di Cagnano \u00e8 caratterizzato da varie alture che degradano verso il \"Poggio la Marrella\" e le \"Coppe\" fino ad arrivare alla piana di Cagnano e alla piana di Carpino (Italia), unica parte pianeggiante del territorio e confinante con il lato sud orientale del lago.\nA sud la morfologia del territorio si presenta quasi montuosa. Qui si trova il punto pi\u00f9 alto del comune: \"Coppa Ferrata\", a sua volta cima del monte \"Lo Sfrizzo\".\nPi\u00f9 a nord si sviluppa un altopiano (450 m s.l.m.) attraversato dalla valle di San Giovanni. A nord di tale altopiano si sviluppa un'ulteriore dorsale, collinare, che circonda la parte meridionale del Lago di Varano, con punte di 600 m s.l.m. nei pressi delle alture denominate Murgia Bianca, Nido di Corvo, Monte Pizzuto e Monte Tudisco.\nLa struttura rocciosa \u00e8 quella calcarea e, di conseguenza, la fenomenologia pi\u00f9 ricorrente \u00e8 quella del carsismo. Il modellamento dei rilievi, quindi, risulta essere frutto sia degli agenti atmosferici che dalle caratteristiche chimiche delle rocce carbonatiche.\nA causa del carsismo sono ricorrenti canaloni, inghiottitoi (localmente chiamati \"grave\"), grotte, cave e depressioni creati dalla circolazione sotterranea dell'acqua che penetra attraverso la struttura porosa della rocce.\nDelle numerose grotte e cave, solo alcune risultano inserite nel catasto delle grotte pugliesi: la pi\u00f9 nota \u00e8 la grotta di San Michele, da secoli adibita a luogo di culto.\nSpiagge.\nLa spiaggia dell\"Isola di Varano\" si estende sul tratto costiero dell'istmo per oltre 10 chilometri da Capojale fino a Foce Varano, frazione del comune di Ischitella, per una larghezza media di 60 metri.\nL'arenile, costituito da sabbia fine, \u00e8 quasi interamente spiaggia libera, mentre nell'entroterra sono presenti strutture ricettive a poca distanza dal mare.\nIn questa spiaggia, l'11 dicembre 2009, si spiaggiarono sette capodogli.\nSismicit\u00e0.\nL'intero territorio comunale di Cagnano Varano \u00e8 parte integrante del distretto sismico del Gargano.\nClima.\nIl mese pi\u00f9 freddo \u00e8 gennaio (3\u00a0\u00b0C di media) e il pi\u00f9 caldo \u00e8 luglio (32\u00b0).\nDal punto di vista legislativo il comune di Cagnano Varano ricade nella \"Fascia Climatica C\" in quanto i gradi giorno sono 1353, dunque limite massimo consentito per l'accensione dei riscaldamenti \u00e8 di 10 ore giornaliere dal 15 novembre al 31 marzo.\nOrigini del nome.\nLe fonti riportano come prima denominazione di Cagnano Varano quella di Canianum intorno al XII secolo.\nParte degli studiosi fa risalire il nome alla denominazione di una gens latina: la gens cania; secondo altri dal latino \"Canius\" con il suffisso \"anus\", ad indicare il vicino Lago di Varano.\nSecondo altri ancora, il nome della comune deriverebbe, da \"Ca-Iani\", casa di Giano, il pi\u00f9 venerato fra gli dei pagani del promontorio\nNel 1862, dopo l'unificazione del Regno d'Italia, il consiglio comunale deliber\u00f2 di aggiungere a Cagnano il toponimo Varano, in memoria della primitiva citt\u00e0 prima collocata vicino al lago omonimo, da cui sarebbero provenuti i primi abitanti del paese, affinch\u00e9 non si confondesse con altri comuni d\u2019Italia omonimi.\nStoria.\nAntichit\u00e0.\nIl ritrovamento di graffiti nella grotta di Tommasone, nella valle di San Giovanni (a sud dell'abitato), confermerebbe la presenza dell'uomo nel Paleolitico Superiore.\nLa presenza di un insediamento in epoca romana \u00e8 dimostrata dalle fonti, che spesso menzionano una strada che collegava l'antica Teanum Apulum (San Paolo di Civitate) agli abitati di \"Civitella\" (San Nicandro Garganico), Avicenna (Carpino), \"Monte Civita\" (Ischitella) e \"Fara\", nell'area di San Nicola Imbuti (Cagnano). Gli storici ipotizzano che tale via avesse un'importante funzione politico-commerciale per l'area del Gargano Settentrionale, oltre a quella di collegamento tra i vari \"municipia\" della zona.\nSoprattutto nell'area al confine con il territorio di Carpino sono stati rinvenuti tombe e reperti paleocristiani.\n\u00c8 possibile, inoltre, che l'attuale monastero di San Nicola sia sorto proprio sulle rovine di un'antica villa romana.\nMedioevo.\nAlto Medioevo.\nLa leggenda collegherebbe l'origine di Cagnano alle sorti dell'antica citt\u00e0 di Yria, cui fanno spesso riferimento Plinio e Strabone nel descrivere l'area dove oggi si trova il Lago di Varano, la cui sponda meridionale costituiva l'antica costa di un golfo.\nLe fonti, invece, si limitano a documentare che, a partire dal V secolo le invasioni barbariche determinarono uno spopolamento dei centri abitati costieri del Gargano per ragioni sicurezza.\nTale spopolamento determin\u00f2 la nascita di piccole comunit\u00e0, i \"Casali\", in luoghi pi\u00f9 sicuri dell'entroterra, come quello in cui adesso si trova l'abitato di Cagnano.\nI Bizantini, che dominarono a lungo tempo l'area, contribuirono a ravvivare i luoghi abbandonati ed i neonati \"casali\", favorendo l'immigrazione dai Balcani e la ripresa economica dell'area.\nDopo i Bizantini, l'area fu soggetta al dominio dei Longobardi.\nLe istituzioni familiari, politicamente e militarmente organizzate, stanziatesi nel territorio, finirono col rappresentare le prime tenute agricole, aventi, tra l'altro, la funzione di controllo del traffico nell'area del lago di Lesina e del lago di Varano, importantissimi visto la diffusione della pesca in acque lacustri in alto medioevo.\nL'abitato si svilupp\u00f2, nella posizione attuale, in epoca normanna, quando vennero realizzati l'attuale \"Palazzo Baronale\", allora fortezza, e una cinta muraria di cui oggi restano poche tracce.\nIl documento pi\u00f9 antico su Cagnano \u00e8 un \"Diploma dei principi longobardi\" Landolfo I e Landolfo IV risalente al 969d.C. in cui si assegnava il feudo di Cagnano al Santuario di San Michele di Monte Sant'Angelo.\nBasso Medioevo.\nNel 1095 il feudo pass\u00f2 al conte Enrico, divenendo suffeudo del monastero di \"San Giovanni de Lama\" (oggi di \"San Matteo\").\nNel 1177 divenne terra della regina Giovanna, moglie di re Guglielmo e figlia di Enrico II d'Inghilterra, di stirpe normanna.\nAltri documenti, tra cui la \"Chartula offertionis\" del 1058, una sentenza del 1173 e una fonte relativa ai privilegi del re Guglielmo II (1176) e di Innocenzo III (1208), ben descrivono il \"tenimento\" di Cagnano. I suoi confini si estendevano dal porto di Sant'Andrea (Capojale) all'area circostante il lago, fino all'attuale territorio di Ischitella.\nDurante la dominazione sveva e angioina il feudo di Cagnano rimase dipendente da Monte Sant'Angelo, mentre dal 1326 al 1492 il feudo appartenne alla famiglia \"Della Marra\".\nEt\u00e0 moderna.\nNel 1492 Cagnano e Carpino passarono alla famiglia Di Sangro, ma nel 1497 il re Ferdinando II di Napoli le concesse a Troiano Mormille.\nNel 1526 il Sacro Regio Consiglio ordin\u00f2 la vendita, per 38.000 ducati, del feudo di Cagnano e Carpino per soddisfare i creditori del feudatario Fabrizio Mormille ed il feudo fu acquistato da Antonio Loffredo, pass\u00f2 ai Nava nel 1596 e successivamente alla famiglia Vargas. Nel 1628 il feudo venne poi venduto a Giulia d'Aiello, suocera di Alfonso de Vargas, per 10.000 ducati.\nIl disastroso terremoto del Gargano del 1646 caus\u00f2 il crollo completo di oltre una ventina di edifici (fra cui diverse chiese) ma, a differenza di molti altri centri garganici, a Cagnano Varano non vi furono vittime.\nGli ultimi signori feudali furono i Vargas-Cussavaglio nel 1732 ed infine i Brancaccio-Vargas.\nEt\u00e0 contemporanea.\nNel 1806, con la cancellazione dei privilegi feudali da parte di Giuseppe Bonaparte, termin\u00f2 il dominio feudale della famiglia Brancaccio-Vargas.\nCon l'unificazione d'Italia, Cagnano divenne comune. Inizi\u00f2 un periodo complesso per la cittadina, segnato da forti tensioni sociali legate ai repentini cambiamenti ed agli squilibri economici e sociali post-unitari, che sfoci\u00f2 in una violenta rivolta durante la quale persero la vita tre persone e furono registrati diversi feriti.\nNovecento.\nNel primo decennio del XX secolo l'area di San Nicola divenne demaniale e venne usata per contrastare gli attacchi aerei provenienti dalla marina austriaca, posizionata a Cattaro.\nDurante la seconda guerra mondiale, il vicino lago di Varano venne trasformato in base d'appoggio per sommergibili e idrovolanti, utilizzati per le operazioni belliche in Adriatico. Cessato il conflitto, parte dei terreni pass\u00f2 a privati, talvolta usurpatori. Della zona militare, oggi, non restano che delle rovine inaccessibili.\nNel 1941 Cagnano fu oggetto di una violenta rivolta, condotta soprattutto dalle donne cagnanesi, spinte dalla miseria, dalla povert\u00e0 a ribellarsi contro il podest\u00e0. Si recarono davanti l'allora municipio e tentarono di scacciare il podest\u00e0 ed in seguito organizzarono un lungo corteo per le vie del paese.\nSimboli.\nLo stemma e il gonfalone della comune di Cagnano Varano sono arricchiti da una simbologia evidentemente ispirata al territorio ed alla storia del comune.\nNel 1628 Alfonso de Vargas vendette il feudo di Cagnano a sua suocera, Giulia D'Aiello, per diecimila ducati e nel 1630 il feudo acquis\u00ec il titolo di ducato. Lo stemma di Cagnano venne attribuito proprio dalla famiglia d'Aiello. Rappresenta il bastone di San Cataldo, su un campo di azzurro.\nIl Comune ha ottenuto ufficialmente il riconoscimento dello stemma e del gonfalone il 6 settembre 1935, attraverso decreto del Capo del governo, oggi reca il capo di porpora, residuo del capo del Littorio che era presente in tutti gli emblemi concessi durante il regime fascista.\nMonumenti e luoghi d'interesse.\nPrincipali luoghi di interesse sono la Grotta carsica di San Michele, il quartiere storico del \"Ca\u00f9t\" con case scavate nella pietra, il palazzo baronale, l'idroscalo \"Ivo Monti\", la chiesa madre e i numerosi siti archeologici che rientrano nel suo territorio, oltre che, da un punto di vista naturalistico, il lago di Varano, la riserva naturalistica dell'isola di Varano e la valle di San Giovanni.\nGrotta di San Michele.\nGrotta di origine carsica che vanta frequentazioni risalenti al Paleolitico.\nIn questa grotta, secondo la leggenda, apparve san Michele Arcangelo a cui \u00e8 dedicato l'altare maggiore posto in fondo alla grotta.\n\u00c8 per questo motivo che si fa collegare la consacrazione della grotta la periodo del culto micaelico nel Gargano, ma l'iconografia di molti affreschi dimostrerebbe la sua consacrazione gi\u00e0 in epoca paleocristiana.\nI particolari contenitori che raccolgono l'acqua che gocciola dal soffitto e gli altari minori sono dedicati a vari santi tra cui Santa Lucia, San Raffaele e la Santissima Annunziata;\nSecondo la tradizione venne visitata sia da San Francesco che da San Pio. In omaggio al santo di Pietrelcina \u00e8 stata impressa nella roccia calcarea la sua immagine.\nArchitetture religiose.\nChiesa Madre Santa Maria della Piet\u00e0.\nEdificata fra XV e XVII secolo, si trova nella piazza antica dell'abitato.\nL'esistenza di un luogo di culto in quel punto \u00e8 documentata gi\u00e0 nel 1325, mentre un documento conferma la consacrazione a Santa Maria della Piet\u00e0 il 25 gennaio 1676 ad opera dell'allora arcivescovo Vincenzo Orsini, poi divenuto papa col nome di Benedetto XIII. La chiesa fu elevata a collegiata nel 1758.\nLa pianta \u00e8 a croce latina e lo stile \u00e8 barocco, con elementi neoclassico. \u00c8 costituita da sei cappelloni e quindici finestroni. La volta \u00e8 impreziosita da stucchi e decorazioni.\nAl suo interno sono presenti antiche statue lignee raffiguranti San Pietro, San Paolo, san Michele Arcangelo e la Madonna dell'Assunta, oltre ad un'orchestra fisarmonica collocata sul pronao ed un coro ligneo risalente al 1783\nChiesa della Madonna di Loreto.\nUn tempo chiesetta rurale, oggi situata all'interno dell'abitato di Cagnano, venne edificata nel XVI secolo.\nSorge su un antico tratturo che collegava l'abitato di Cagnano al Lago di Varano. La leggenda vuole che sia stata fondata da alcuni pescatori\nArchitetture civili.\nCa\u00f9t.\nIl Ca\u00f9t costituiva l'intero nucleo abitativo di Cagnano fino al 1600, quando Cagnano cominci\u00f2 ad espandersi verso l'attuale Corso Umberto I e la \"via Media\" (ora via Roma).\nAll'interno erano presenti due piazze: Largo Purgatorio, dove sorge il Palazzo Baronale, e Largo Chiesa, dove sorge la Chiesa Matrice. I due assi principali erano via Cannesi e via Ospedale. Protetto dalle mura medievali, era caratterizzato da 5 accessi (uno dei quali, ancora visibile, \u00e8 l'Arco di San Michele).\nLa tipologia delle costruzioni \u00e8 quella mediterranea-arabeggiante: \u00e8 caratterizzato da vicoli stretti e acciottolati, con case bianche vicinissime, per ripararsi al meglio dai forti venti invernali.\nLa denominazione \"Ca\u00f9t\" deriva dalla conformazione delle case che sembrano \"buchi\" (ca\u00f9ti) scavati nella roccia. Le case, infatti, sono generalmente costituite per met\u00e0 da grotte e per met\u00e0 da costruzioni in pietra saldata da pozzolana e calce. Tali case svolgevano la duplice funzione di abitazione e di stalla.\nTra le tipiche case in stile mediterraneo, si trovano alcuni tra i palazzi pi\u00f9 importanti:\nPalazzo Baronale.\nConosciuto anche come il \"Casale\". In origine era una fortezza, di origine normanna, ma intorno al XVIII secolo venne ristrutturato nella forma in cui \u00e8 oggi visibile.\nLe ristrutturazioni coincidono con la trasformazione del feudo in ducato e con la volont\u00e0 del duca di occupare la parte pi\u00f9 visibile nel centro storico, inglobando anche altre edificazioni esistenti.\nSituato nella parte pi\u00f9 alta dell'abitato, di cui un tempo costituiva il limite occidentale, a partire dal XIX secolo fu sede della segreteria comunale, del carcere e, fino al 1879 della prefettura.\nPalazzo De Monte.\nRisalente al XVI secolo. Costruito appena al di fuori del \"ca\u00f9t\", su corso Giannone, si tratta di uno dei palazzi pi\u00f9 antichi ancora visibili.\nVenne abitato prima dalla famiglia \"de Monte\", una famiglia di medici di origine settentrionale. Successivamente divenne sede della prefettura dal 1870 al 1872.\nDa un punto di vista architettonico si eleva su 3 livelli ed \u00e8 caratterizzato da un colonnato a 16 luci.\nArchitetture militari.\nIdroscalo Ivo Monti.\nBase militare per idrovolanti, edificata a fine Ottocento dallo Stato Italiano nella localit\u00e0 di San Nicola Imbuti. Il complesso doveva ospitare una scuola di pilotaggio per le squadriglie impiegate nel basso-medio Adriatico durante la prima guerra mondiale; e doveva fungere oltre che come punto di sosta e riparazioni, anche come punto di difesa dagli attacchi austriaci, specie quelli provenienti dalla base di Cattaro, in Jugoslavia.\nNel 1917 l'idroscalo della 254\u00aa Squadriglia fu visitato dall'ammiraglio Paolo Thaon di Revel. In quel periodo nella struttura stazionavano gli ufficiali che compivano azioni di volo con gli L3. Successivamente, dopo un breve periodo di inutilizzo, i locali vennero risistemati e riutilizzati a partire dal 1936 e durante la seconda guerra mondiale quando divenne sede di una sezione di idrosoccorso con due Cant Z.506 Airone.\nAree archeologiche.\nLo studio dei siti archeologici di Cagnano manca di sistemicit\u00e0 e consiste in casuali ritrovamenti di reperti. Nei pressi della valle di San Giovanni e della valle di San Francesco, sono stati ritrovati reperti di scarso interesse archeologico: strumenti di selce, risalenti a varie epoche e trasportati a valle soprattutto dalle acque del torrente \u2018'Correntino'\u2019 (localmente \"fiumara\"). Altri reperti sono stati ritrovati nelle varie grotte nei pressi dell'altopiano e del Lago di Varano.\nTra i siti pi\u00f9 rilevanti:\nAgere in Coppa Castedd o Cast'ddara.\n In localit\u00e0 \"Coppa Castedd\" (contrada \"Puzzone\"), si tratta di un poggio realizzato con spessi muri a secco (\"macere\") di forma circolare, dal diametro di 60 metri, risalente all'et\u00e0 del bronzo, come confermato dai numerosi reperti ritrovati nell'area.\nSecondo gli studiosi si tratterebbe di una struttura a funzione difensiva.\nGrotta di Tommasone.\nPosta sul versante occidentale della valle di San Giovanni, \u00e8 formata da due ambienti e presenta un'apertura rivolta a Sud.\nLa cavit\u00e0 pi\u00f9 grande \u00e8 costituita da un ambiente non molto profondo e circolare. Sul calpestio sono presenti grosse pietre, forse utilizzate nel passato dai pastori per ostruire parzialmente l'ingresso. Sulla parete destra sono presenti incisioni lineari risalenti al periodo dell\"Epigravettiano\" e rappresentanti bastoncelli rettangolari disposti verticalmente e convergenti verso l'alto. Il significato di tali segni non \u00e8 ancora conosciuto, ma \u00e8 certa l'analogia con i segni rinvenuti in grotte del territorio di Vieste (Macchione, Ruggeri e Sfinalicchio) e del territorio di Apricena (Campo di Pietra) e con la tipologia di segni rinvenuti in numerose localit\u00e0 italiane (tra Puglia, Liguria, Calabria e Sicilia.\nL'altra cavit\u00e0 presenta graffiti, oltre che resti di ossa e frammenti di selce lavorata, fortemente cementificati in ammassi detritici eterogenei.\nL'esame dei reperti trovati in quest'area, svolti dal Dipartimento di Archeologia dell'Universit\u00e0 di Siene, porterebbe a indicare due distinti periodi di frequentazione umana del riparo: il primo durante il musteriano (simile al giacimento dei Piani di San Vito a Monte Sant'Angelo) e il secondo durante il Paleolitico Superiore.\nI Pannoni.\nA pochi metri dalle rive del Lago di Varano e a 4\u00a0km dall'abitato di Cagnano Varano si trovano i \"Pannoni\", un complesso di grotte artificiali scavate nel tufo. All'interno sono stati ritrovati reperti che vanno dal V al VII secolo d.C. fino all'Alto Medioevo. Le grotte furono utilizzate dapprima come abitazioni, poi come luoghi di sepoltura, infine come magazzino per i pescatori.\nLa zona, probabilmente, \u00e8 stata frequentata dall'uomo nel corso della Storia per la presenza di sorgenti: sono infatti presenti nella roccia tracce di palificazioni, segno della presenza di un villaggio rupestre. Alcune cavit\u00e0 suscitano interesse per la metodologia usata per scavare la roccia, con l'utilizzo di una particolare piccozza che permetteva di tagliare grossi blocchi di tufo, poi spostati a braccia sulla riva del lago. Fino agli anni cinquanta nella stessa zona erano visibili i segni di un ipogeo funerario paleocristiano distrutto con l'ampliamento dell'adiacente tufara.\nVadovina.\nGiacimento del Paleolitico Inferiore scoperto nel 1980 a 2\u00a0km a nord-est dall'abitato. Vadovina deriva dal latino \"vadus\" e \"ovis\": passaggio delle pecore.\nI primi studi risalgono al 1993 e riguardano oltre 1200 reperti raccolti dagli studiosi dell'Istituto Paletnologico di Siena, primo ritrovamento del genere in tutta l'area del Gargano.\nTali reperti consistono in ciottoli scheggiati risalenti ad un periodo compreso tra settecentomila e un milione di anni fa (\"Homo erectus\") e strumenti del Paleolitico Inferiore (Acheuleano) verso la laguna, (fortemente alterati), ma soprattutto reperti del Paleolitico Medio Musteriano.\nAree di interesse naturalistico.\nLago di Varano.\n\u00c8 il maggiore lago (ma pi\u00f9 propriamente laguna) costiero italiano, oltre ad essere il settimo lago della penisola e il pi\u00f9 grande dell'Italia meridionale, con una superficie di 60,5\u00a0km.\nDa un punto di vista faunistico, l'avifauna risulta essere molto ricca, cos\u00ec come la flora, caratterizzata da vari tipi di canne, ninfee e macchia mediterranea.\nIsola di Varano.\nConosciuta anche come istmo di Varano. Divide il Lago di Varano dal Mare Adriatico e si estende tra il canale di Capojale ed il canale di Foce Varano per oltre 5\u00a0km. Dista 6\u20137\u00a0km dalla riva meridionale del Lago di Varano\nLa flora \u00e8 caratterizzata da pini, eucalipti e macchia mediterranea.\nIstituita nel 1977, \u00e8 una riserva naturale integrale, e occupa un'area di 145 ettari\nNell'area, compresa tra il territorio di Cagnano e di Ischitella nel 2009 si spiaggiarono sette capodogli per cause non ancora accertate\nValle di San Giovanni.\nSituata pochi chilometri a Sud dell'abitato viene considerata come una delle valli pi\u00f9 imponenti del Gargano. Lo storico Michelangelo Manicone, nel 1807 cos\u00ec la descriveva:\nIl paesaggio \u00e8 impervio, caratterizzato, come tutto il territorio di Cagnano e del Gargano, da fenomeni carsici, evidenti dalla caratteristica ciottolosa del fondo valle.\nL'area si estende per oltre 3 km a sud dell'abitato, per poi biforcarsi in due valli (Valle dei Fedeli e Valle del Mascione) nei pressi della contrada Grinavecchia.\nLa flora \u00e8 quella tipica del Gargano: presenti l'aubrezia di colonna (\"Aubretia columnae\"), l'enula candida (\"Inula verbascifolia\"), numerose specie di orchidee (\"italica\", \"quadripunctata\", \"morio\", \"tenthredinifera\", \"bombyliflora\", \"Orchis anthropophora\") e la rara \"Campanula garganica\".\nDa un punto di vista faunistico, l'area \u00e8 popolata dalla poiana(\"Buteo buteo\"), dal gheppio (\"Falco tinnunculus\") e da barbagianni (\"Tyto alba\") e da esemplari di corvo imperiale (\"Corvus corax\"). Presenti anche numerosi rettili, tra cui il saettone (\"Zamenis longissimus\"), il cervone (\"Elaphe quatuorlineata\"), il biacco (\"Hierophis viridiflavus\") e la vipera (\"Vipera aspis francisciredi\").\nSociet\u00e0.\nEvoluzione demografica.\nL'entit\u00e0 demografica di Cagnano non fu consistente fino al XV secolo. In quel periodo contava solo 325 abitanti (era uno degli abitati pi\u00f9 piccoli della zona)\nDati occupazionali.\nCagnano \u00e8 al 7594\u00ba posto su 8094 comuni italiani per tasso di occupazione.\nEtnie e minoranze straniere.\nSecondo i dati ISTAT al 31 dicembre 2016 i cittadini stranieri residenti a Cagnano Varano erano 148. La nazionalit\u00e0 maggiormente rappresentata era quella rumena con 83 cittadini residenti.\nCultura.\nCucina.\nLa particolare posizione geografica di Cagnano, stretto fra le aree boschive del promontorio garganico e il lago salmastro di Varano, da sempre impiegato per la mitilicoltura e la pesca all'anguilla, si riflette nei suoi piatti tipici.\nPiatti tipici cagnanesi sono, infatti:\nGeografia antropica.\nUrbanistica.\nL'abitato sorge su un'altura ed \u00e8 delimitato a Sud dalla via dei Pozzi e ad est dal \"vallone di San Francesco\". Il nucleo storico, d'origine normanna, era originariamente protetto da una cinta muraria, di cui oggi rimangono pochissime tracce. Gli edifici attualmente esistenti risalgono al periodo compreso tra il XVII ed il XVIII secolo e si collocano tutti attorno all'ex fortezza normanna, poi palazzo baronale, conosciuta come \"il Casale\".\nL'espansione dell'abitato avvenne lungo le pendici meridionali dell'altura su cui sorge, seguendo le direttrici di Corso Roma e Corso Umberto I, primo tratto dell'attuale corso Giannone\nA confermarlo \u00e8 un dattilografato dell'Ottocento, il quale conferma che l'abitato di Cagnano era costituito da piccoli caseggiati che sorgevano ai due lati del corso principale, la cui ampiezza e rettilineit\u00e0 era motivo di vanto per i cagnanesi oltre che su via Mercato, a nord e sulla \"Coppa\", la parte pi\u00f9 alta dell'altura su cui sorge il paese.\nLa distribuzione delle abitazioni, che nel centro storico a prima vista sembrerebbe casuale, segue una precisa disposizione per favorire il deflusso delle acque piovane e delle acque di scarto verso valle. La vicinanza delle abitazioni e la larghezza minima dei vicoli furono la risposta al problema dei venti invernali provenienti dal mare.\nAnche la scelta della posizione non \u00e8 incidentale: la pendenza dell'altura su cui sorge l'abitato permette a tutte le case di essere maggiormente esposte al sole mitigando in tal modo il rigido freddo invernale. Lo svantaggio del caldo estivo \u00e8 attenuato dalla pittura a calce bianca delle facciate delle case.\nFrazioni.\nLe frazioni di Cagnano Varano sono:\nEconomia.\nL'economia del paese, tradizionalmente connessa con la pastorizia, l'agricoltura, la pesca e la miticoltura, in anni recenti \u00e8 interessata anche dallo sviluppo turistico, connesso principalmente con i mesi estivi.\nLe imprese di Cagnano operano prevalentemente nel settore dell'agricoltura e della pesca:\nAgricoltura.\nIl territorio di Cagnano si presta nella sua parte pianeggiante alla cerealicoltura, mentre nelle sue alture alla olivicoltura (come dimostrato dal ritrovamento di un'antica macina in contrada Fiumicello) e al pascolo (prevalentemente di ovini).\nLa zona montuosa pi\u00f9 a sud, invece, \u00e8 ricoperta da foreste, in passato pi\u00f9 rigogliose, sfruttate per la produzione di legname.\nOlivicoltura.\nL'olivicoltura, in queste aree, risale all'epoca classica. In quel periodo, infatti, il Lago di Varano era ancora un golfo e questo influiva sulla qualit\u00e0 della produzione. I resti ritrovati nelle aree prossime al lago sembrerebbero far risalire l'importazione di tale coltura da parte dei Greci. Sicuramente venne esercitata in epoca romana.\nNotizie pi\u00f9 certe si hanno, invece, sul primo innesto di oleastri del 1743 ad opera del duca di Cagnano e principe di Carpino Luigi Brancaccio.\nL'olivicoltura decoll\u00f2 a met\u00e0 del XIX secolo, grazie soprattutto alla manodopera, massiccia, quasi esclusivamente femminile.\nFino a met\u00e0 del Novecento Cagnano esportava il proprio olio in tutto il territorio nazionale e venne pi\u00f9 volte premiata durante le esposizioni oliologhe di Milano. Fu, inoltre, uno dei primi comuni della provincia a dotarsi di moderni stabilimenti per la molitura delle olive. I sei oleifici a corrente elettrica e i due a trazione animale di cui si ha notizia agli inizi degli anni settanta, chiuderanno negli anni Novanta, costringendo i Cagnanesi a portare fuori le proprie olive.\nPesca.\nCagnano \u00e8 tra i primi produttori europei di cozze. Altrettanto fiorente \u00e8 l'allevamento dei \"capitoni\" presso l'idroscalo di San Nicola, uno dei pi\u00f9 attivi d'Italia, e la pesca di spigole e anguille.\nNel 2009 la Regione Puglia ha riconosciuto, mediante il regolamento sulla pesca e la molluschicoltura nel Lago di Varano, due specie di vongole (\"Tapes decussatus\" e \"Tapes philippinarum\") come autoctone del lago di Varano, avviandone la commercializzazione.\nInfrastrutture e trasporti.\nFerrovie.\nLa stazione ferroviaria di Cagnano Varano \u00e8 situata a 300 metri dal centro. \u00c8 posta sulla ferrovia San Severo-Peschici gestita dalle Ferrovie del Gargano.\nPorti.\nPresso il porto di Capojale, nell'omonima frazione, ormeggiano prevalentemente pescherecci.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra di calcio \u00e8 il \"Cagnano Calcio\", in prima categoria"}
{"id": "1561757", "revid": "339392", "url": "https://it.wikipedia.org/wiki?curid=1561757", "title": "Consiglio Valle", "text": ""}
{"id": "1561758", "revid": "339392", "url": "https://it.wikipedia.org/wiki?curid=1561758", "title": "Consiglio della Valle d'Aosta", "text": ""}
{"id": "1561765", "revid": "1546219", "url": "https://it.wikipedia.org/wiki?curid=1561765", "title": "Macrologia", "text": "La macrologia \u00e8 un modo di svolgimento dei giochi enigmistici non pi\u00f9 usato, anzi relegato fra gli errori tecnici: consiste nell'ostentazione palese della soluzione, o di una parola della stessa.\nSi distingue dall'equipollenza anzitutto sul piano del contenuto: mentre in questa ci\u00f2 che non deve apparire \u00e8 una parola \"diversa\" etimologicamente legata a quelle costituenti la soluzione, nella macrologia il vizio consiste nell'esporre la \"stessa\" parola. Un'altra fondamentale differenza \u00e8 nel fatto che, laddove l'equipollenza pu\u00f2 a volte costituire un difetto \"perdonabile\" (in un gioco per il resto di ottima fattura), la macrologia \u00e8 sempre vietata, nonostante la natura solitamente elastica delle \"regole\" enigmistiche.\nMa proprio per i suoi caratteri la macrologia \u00e8 molto pi\u00f9 evidente e non costituisce un \"problema\", contrariamente all'equipollenza. Va anche considerato che essa riguarda essenzialmente lo svolgimento dei giochi, e non le combinazioni: non esiste infatti uno schema che leghi parole identiche, a parte il bisenso (ma in questo caso, per la natura stessa del gioco, sarebbe inconcepibile che un autore lo costruisse senza variazioni di significato)."}
{"id": "1561767", "revid": "179152", "url": "https://it.wikipedia.org/wiki?curid=1561767", "title": "Vallee d'Aoste Vive", "text": ""}
{"id": "1561770", "revid": "179152", "url": "https://it.wikipedia.org/wiki?curid=1561770", "title": "Aosta Viva", "text": ""}
{"id": "1561776", "revid": "124728862", "url": "https://it.wikipedia.org/wiki?curid=1561776", "title": "Teoria dei giochi linguistici", "text": "La teoria dei giochi linguistici \u00e8 stata elaborata da Ludwig Wittgenstein nelle \"Ricerche filosofiche\" (1953), capovolgendo completamente la visione del linguaggio espressa in una delle sue precedenti pubblicazioni \"Tractatus logico-philosophicus\" (1921).\nAd una visione del linguaggio, \"specchio del mondo\", \"immagine della realt\u00e0\" (teoria dell'immagine) se ne sostituisce una in cui il carattere denotativo del linguaggio \u00e8 solo una delle tante sue funzioni, dei suoi impieghi, \u00e8 soltanto uno degli infiniti giochi linguistici. Creare nuovi linguaggi equivale a creare nuove \"forme di vita\". Ci\u00f2 che conta infatti \u00e8 l'uso che del linguaggio si fa, \u00e8 questo il suo significato, non ha quindi senso studiare i fenomeni linguistici in modo generale e generalizzante prescindendo dagli infiniti usi possibili delle parole e considerando solo i nomi come, secondo Wittgenstein, aveva fatto Agostino pensando \"ai rimanenti tipi di parole come a qualcosa che si accomoder\u00e0\".\nDescrizione.\nA prescindere dalla concezione wittgensteiniana del significato come uso, troviamo anche una dottrina pi\u00f9 direttamente linguistica. \nAl principio delle \"Ricerche filosofiche\", Wittgenstein asserisce che quasi mai le parole funzionano come nomi, ovvero come etichette che incolliamo in modo rigido ed univoco sugli oggetti. Se le cose stessero sempre in questi termini, i problemi della definizione e della comunicazione espressiva risulterebbero molto pi\u00f9 difficili: ma le cose non stanno cos\u00ec. Sia nel linguaggio scientifico sia (e in misura ancora maggiore) in quello ordinario, le parole si configurano piuttosto come mobili costrutti, come fluidi strumenti il cui significato muta in rapporto alle funzioni specifiche cui sono destinati. Ed \u00e8 proprio la funzione, la funzione pratica del linguaggio, che deve essere concepita in maniera totalmente innovativa: una maniera non pi\u00f9 univoca, ma pluralistica. In effetti, come sottolinea con particolare energia Wittgenstein (in un'evidente prospettiva autocritica rispetto a certe tesi del Tractatus), lo scopo degli enunciati linguistici non \u00e8 solo quello di raffigurare il mondo o di descriverlo: \n\u00c8 anche per rispondere a questa domanda che Wittgenstein propone di considerare tra i compiti primari dell'analisi filosofico-linguistica quello di individuare le varie funzioni svolte dall'attivit\u00e0 del linguaggio. Mentre la teoria tratteggiata nel Tractatus assolutizzava in qualche maniera la funzione raffigurativo-denominativa, ora il \"nuovo\" Wittgenstein sostiene invece che \u00abcon le nostre proposizioni noi facciamo le cose pi\u00f9 diverse\u00bb . Un celebre esempio addotto nelle \"Ricerche filosofiche\" riguarda il linguaggio esclamativo. Wittgenstein menziona le seguenti esclamazioni: \n\u00c8 evidente che queste locuzioni adempiono a compiti espressivi che nulla hanno a che fare con la funzione denominativa: le prime di esse esprimono un'invocazione, le seconde un ordine (o una \"preghiera\"), la terza un lamento, e cos\u00ec via. Il che dimostra, appunto, per riprendere un'espressione di Wittgenstein poc'anzi citata, che col linguaggio noi letteralmente \"facciamo le cose pi\u00f9 diverse\". \nA queste cose, o, meglio, a queste attivit\u00e0, Wittgenstein ha dato il nome di giochi linguistici, espressione con la quale egli intendeva (probabilmente) sottolineare, da un lato, il carattere sociale e artificiale (nel senso, non negativo, di non-naturale, di elaborato culturalmente dall'uomo) dell'agire linguistico, e dall'altro lato il fatto che questo agire, nonostante la sua apparente gratuit\u00e0 e la sua relativa imprevedibilit\u00e0, ha determinati fini ad esso immanenti, e soprattutto rispetta (come tutti i giochi) determinate regole. Ed \u00e8 proprio laddove impiega la nuova definizione del fatto linguistico come gioco che Wittgenstein torna a sottolineare in modo molto efficace il fondamentale principio della pluralit\u00e0 delle funzioni linguistiche e degli asserti proposizionali: "}
{"id": "1561778", "revid": "1629429", "url": "https://it.wikipedia.org/wiki?curid=1561778", "title": "Liviu Ganea", "text": "Carriera.\nClub.\nNel 2006-2007 ha esordito con la Dinamo Bucarest nel campionato rumeno di calcio, giocando 9 partite con 2 gol. Dopo i prestiti all'Otopeni e all'Astra Ploie\u0219ti, \u00e8 tornato a giocare nella Dinamo Bucarest."}
{"id": "1561779", "revid": "174925", "url": "https://it.wikipedia.org/wiki?curid=1561779", "title": "Musico", "text": ""}
{"id": "1561782", "revid": "174925", "url": "https://it.wikipedia.org/wiki?curid=1561782", "title": "Musici", "text": ""}
{"id": "1561784", "revid": "13646615", "url": "https://it.wikipedia.org/wiki?curid=1561784", "title": "Cantori", "text": ""}
{"id": "1561789", "revid": "767487", "url": "https://it.wikipedia.org/wiki?curid=1561789", "title": "Los Angeles senza meta", "text": "Los Angeles senza meta (\"L.A. Without a Map\") \u00e8 un film del 1998 diretto da Mika Kaurism\u00e4ki.\nTrama.\nBarbara \u00e8 una giovane statunitense aspirante attrice che, in viaggio in una cittadina dell'Inghilterra del nord, ha una breve relazione con Richard, un impresario di pompe funebri, che scrive necrologi per il giornale locale. Il vero sogno di Richard \u00e8 in realt\u00e0 sfondare nel mondo del cinema, quindi anzich\u00e9 sposare la figlia di un riccone e lavorare con il padre nella loro impresa di pompe funebri, va a Los Angeles all'inseguimento di Barbara di cui si \u00e8 perdutamente innamorato. Poco tempo dopo che Barbara \u00e8 tornata a Los Angeles, dove si guadagna da vivere facendo la cameriera in un ristorante giapponese, si ritrova davanti Richard che l'ha seguita per guadagnarsi un posto nell'olimpo del cinema Hollywood. Ma sfondare nel cinema non \u00e8 cos\u00ec semplice: Richard dovr\u00e0 usare tutte le sue armi per averla vinta su un altro pretendente, il bel regista Patterson che ha promesso a Barbara di farla diventare una star, e in questo si far\u00e0 aiutare anche dal suo nuovo amico Moss."}
{"id": "1561795", "revid": "1061716", "url": "https://it.wikipedia.org/wiki?curid=1561795", "title": "Quaternary", "text": "Quaternary \u00e8 un EP dei M\u00f6tley Cr\u00fce pubblicato dalla casa discografica Elektra Records nel 1994.\nL'album doveva contenere originariamente solo quattro canzoni (da cui il nome) ognuna delle quali interpretata da un singolo componente della band pi\u00f9 la traccia \"Babykills\" realizzata da tutti e quattro insieme, ma nella versione giapponese sono state inserite altre quattro tracce composte da demo-tape e remix in modo da trasformarlo in un album vero e proprio."}
{"id": "1561807", "revid": "146092", "url": "https://it.wikipedia.org/wiki?curid=1561807", "title": "Fontana del Ratto delle Sabine", "text": "La fontana del Ratto delle Sabine \u00e8 una delle otto fontane che abbelliscono la Villa Reale di Napoli.\nIl gruppo scultoreo (una copia dell'originale del Giambologna) fu eseguito dallo scultore genovese Tommaso Solari verso la met\u00e0 del XVIII secolo per la reggia di Caserta e trasferito nella villa nella prima met\u00e0 del XIX secolo in continuazione del programma che prevedeva ulteriori abbellimenti del sito monumentale. Anche questa fontana, come le altre, \u00e8 puramente neoclassica."}
{"id": "1561812", "revid": "125268548", "url": "https://it.wikipedia.org/wiki?curid=1561812", "title": "Salvatore Matrecano", "text": "Carriera.\nGiocatore.\nSvolge la trafila del settore giovanile nella Sirio di Cagliari. Ha iniziato la carriera professionistica nell'Ercolano, l'anno seguente and\u00f2 alla Vigor Lamezia e successivamente all'Audax Ravagnese di Reggio Calabria in Serie D, prima di approdare in un campionato professionistico grazie alla chiamata della Turris con cui disputa 33 partite nel campionato di Serie C2. Poi va al allenato da Zeman con cui totalizza 28 presenze in Serie A.\nNel 1992 viene ingaggiato dal , con cui gioca sotto la guida di Nevio Scala, altre due stagioni in A. Contribuisce in prima persona alla vittoria di una Coppa delle Coppe e di una Supercoppa Europea. Seguono poi le esperienze con il Napoli e l'Udinese, club con i quali disputa due campionati nella massima serie.\nSuccessivamente ha giocato per tre stagioni con il (essendo anche capitano della squadra), due di Serie A e una di Serie B (ottenendo la promozione), e proprio ai grifoni \u00e8 rimasto in seguito legato come allenatore, al termine dell'attivit\u00e0 agonistica. Nel frattempo, si \u00e8 trasferito nel 1999 in Inghilterra indossando per due anni la maglia del Nottingham Forest. Al rientro in Italia ha militato in categorie minori con il Benevento (C1) e la Casertana (Serie D) dove a giugno del 2003 ha chiuso la carriera da giocatore.\nAllenatore.\nDopo aver allenato il Pretola, squadra che milita nell'Eccellenza umbra, \u00e8 stato chiamato dalla famiglia Silvestrini a guidare la Berretti del Perugia, vincendo nella stagione 2006-2007 lo scudetto Berretti con la compagine umbra.\nDopo l'esonero di Cuccureddu il 23 gennaio 2008 la societ\u00e0 gli affida la panchina della prima squadra quando poi, il Perugia, perdendo in casa contro la Pistoiese, allunga a 5 la serie di sconfitte casalinghe consecutive torna alla guida della formazione Berretti.\nNel febbraio del 2009 va alla Pontevecchio con il compito di salvare la squadra perugina senza passare dai play-out, ma l'impresa non gli riesce in quanto la sua squadra perde la gara di ritorno degli spareggi-salvezza contro la Fortis Juventus. Il 26 gennaio 2010 va al Foligno come nuovo allenatore della squadra Berretti, prendendo il posto del dimissionario Nazzareno Cristofani.\nIl 27 aprile 2010 gli viene affidata per le ultime giornate del campionato di Lega Pro (Prima Divisione) la guida della prima squadra del Foligno, dove subentra al tecnico esonerato Luca Fusi. Disputa le ultime due giornate di campionato e centra due vittorie, l'ultima contro il Perugia, che permettono al Foligno di ottenere la salvezza. Nella stagione successiva risolve il suo contratto a dicembre per motivi strettamenti personali.\nIl 23 settembre 2016 Salvatore Matrecano diventa il nuovo allenatore della formazione Berretti della Paganese Calcio.\nNel mese di maggio 2017 riesce per la prima volta nella storia della berretti della Paganese a disputare i play off.\nIl mese successivo viene incaricato di allenare la prima squadra della societ\u00e0 campana per la stagione 2017-2018 ma il 30 luglio 2017 perde il primo turno preliminare di Coppa Italia contro il per 6-0 e successivamente, all'esordio in campionato il 26 agosto viene sconfitto in casa dal per 2-0 e il 28 agosto annuncia le dimissioni da tecnico degli azzurrostellati."}
{"id": "1561813", "revid": "827882", "url": "https://it.wikipedia.org/wiki?curid=1561813", "title": "Be\u017eeck", "text": "Be\u017eeck \u00e8 una citt\u00e0 della Russia europea centrale, situata nella oblast' di Tver'; \u00e8 compresa amministrativamente nel \"rajon\" Be\u017eeckij, del quale \u00e8 il capoluogo.\nSorge sulla sponda destra del fiume Mologa, nella regione collinare delle \"alture di Be\u017eeck\", 130 chilometri a nordest del capoluogo Tver'. Sul territorio cittadino sorge la base militare di Dorochovo.\nLa nascita della citt\u00e0 \u00e8 legata a una leggenda: si narra infatti che sia stata fondata dopo uno scontro tra i feudatari della citt\u00e0 di Novgorod, nel X secolo. I boiardi che erano stati sconfitti in tale scontro si trasferirono sulle rive del Mologa fondando l\u00ec un nuovo insediamento. La prima testimonianza della presenza del villaggio \u00e8 tuttavia risalente al XII secolo e si trova in un resoconto storico avente come soggetto narrante la conquista mongola da parte di Batu Khan. Tra il XII e il XIV secolo l'insediamento fece parte della Repubblica di Novgorod e fu a questa contesa dai principati di Tver' e di Mosca. Conquistata da Basilio I di Russia nel 1397 fu ceduta nuovamente a Novgorod da quest'ultimo in segno di riconciliazione nel 1425. Successivamente la sorte dell'insediamento sub\u00ec alterne vicende fino alla conquista definitiva da parte di Basilio II di Russia che, alla propria morte, la concesse in appannaggio al figlio, il Principe Andrej Vasil'evi\u010d Bol'\u0161oj. Torn\u00f2 definiti sotto la giurisdizione di Mosca nel 1493. Della storia dei secoli XVI e XVII si conosce molto poco. Attaccata dai polacchi durante il Periodo dei torbidi, \u00e8 citata in un resoconto storico come una delle citt\u00e0 pi\u00f9 ricche e popolose.\nIl pi\u00f9 vecchio edificio conservatosi nella cittadina \u00e8 il campanile della Chiesa Vvedenskaja che fu costruito tra il 1680-82 da architetti della citt\u00e0 di Jaroslavl'. L'edificio ecclesiastico fu tuttavia distrutto durante gli anni sovietici. La Chiesa Vozdvi\u017eenskaja risale invece al XVIII secolo."}
{"id": "1561817", "revid": "287204", "url": "https://it.wikipedia.org/wiki?curid=1561817", "title": "Areal", "text": "Areal \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Tr\u00eas Rios."}
{"id": "1561819", "revid": "1005847", "url": "https://it.wikipedia.org/wiki?curid=1561819", "title": "Distretto di Huayllay", "text": "Il distretto di Huayllay \u00e8 un distretto del Per\u00f9 che appartiene geograficamente e politicamente alla provincia di Pasco e alla regione omonima, ubicato a nordest della capitale peruviana.\nStoria.\nLe prime tracce di abitanti di Huayllay risalgono a 10.000 anni a.C. e sono dovute ad arte rupestre. In seguito, si succedettero nella valle di Chinchaycocha le culture Marca Chuecos, Huarimarcan, Bombonmarca o Pumpush, fino alla conquista spagnola.\nIl distretto fu fondato il 2 gennaio del 1857.\nDistretti confinanti.\nConfina a nord con il distretto di Sim\u00f3n Bol\u00edvar e con il distretto di Tinyahuarco; a sud con la provincia di Jun\u00edn e con la provincia di Yauli, a est con la provincia di Jun\u00edn, e a ovest con la provincia di Huaura e con la provincia di Huaral"}
{"id": "1561826", "revid": "287204", "url": "https://it.wikipedia.org/wiki?curid=1561826", "title": "Comendador Levy Gasparian", "text": "Comendador Levy Gasparian \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Tr\u00eas Rios."}
{"id": "1561827", "revid": "110157", "url": "https://it.wikipedia.org/wiki?curid=1561827", "title": "Schaulager", "text": "Lo Schaulager, lo spazio espositivo costruito su incarico della \"Fondazione Laurenz\" dal celebre studio di architettura Herzog &amp; de Meuron, \u00e8 stato aperto nel 2003 a M\u00fcnchenstein presso Basilea ed \u00e8 stato concepito soprattutto come magazzino aperto, in grado di garantire condizioni ottimali a livello di spazio e di clima per la conservazione di opere d'arte contemporanea. La collezione della \"Fondazione Emanuel Hoffmann\" costituisce il fulcro dello spazio espositivo. Il progetto rappresenta una combinazione tra museo pubblico, magazzino artistico e istituto di ricerca artistica. Si rivolge a un pubblico specializzato, ma \u00e8 accessibile a tutti per eventi speciali e per le esposizioni annuali."}
{"id": "1561829", "revid": "1305772", "url": "https://it.wikipedia.org/wiki?curid=1561829", "title": "Para\u00edba do Sul", "text": "Para\u00edba do Sul \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Tr\u00eas Rios."}
{"id": "1561831", "revid": "767487", "url": "https://it.wikipedia.org/wiki?curid=1561831", "title": "Il risveglio del dinosauro", "text": "Il risveglio del dinosauro (\"The Beast from 20,000 Fathoms\") \u00e8 un film di fantascienza statunitense del 1953, diretto da Eug\u00e8ne Louri\u00e9, liberamente ispirato al racconto \"La sirena da nebbia\" (\"The Fog Horn\", 1951) di Ray Bradbury.\nIl film - che si avvale degli effetti speciali in stop-motion di Ray Harryhausen - \u00e8 considerato da molti un caposaldo del cinema di fantascienza ed \u00e8 tra i primi film del filone dei \"mostri preistorici in citt\u00e0\", ispirando il personaggio nipponico del mostro Godzilla.\nIl film inaugura la cosiddetta \"Trilogia dei dinosauri\" girata da Eug\u00e8ne Louri\u00e9: i due titoli che seguono sono \"Il drago degli abissi\" (1959) e \"Gorgo\" (1961).\nTrama.\nMentre stazionano in una base situata al Polo Nord, dove si studiano gli effetti che le radiazioni nucleari producono sull'ambiente, lo scienziato Tom Nesbitt e un suo collega vengono attaccati brutalmente da un misterioso \"Rhedosaurus\", che si \u00e8 risvegliato dal suo sonno millenario proprio a causa dell'effetto dello scoppio di un ordigno nucleare.\nDurante la lotta con il mostro il suo collega perde la vita, ma Tom riesce a salvarsi, e viene in seguito trasportato a New York, dove per\u00f2 nessuno gli crede allorquando egli narra degli accadimenti di cui \u00e8 stato protagonista, poich\u00e9 essi paiono totalmente inverosimili. Tom contatta quindi un eminente paleontologo, il professor Thurgood Elson, ma nemmeno questi crede alla sua storia. Diversamente vanno le cose con la bella assistente di quest'ultimo, Lee Hunter, che invece non solo crede alle affermazioni di Tom, ma si innamora anche di lui.\nTom incontra successivamente un altro testimone, molto attendibile, \u00e8 cos\u00ec riesce finalmente a convincere l'esercito e il professor Elson dell'esistenza della terribile creatura preistorica. Calatosi con l'ausilio di una sorta di sonda marina all'interno della sua tana, il paleontologo riesce a confermare l'esistenza del mostro poco prima di essere ucciso dal medesimo. Poco dopo, il \"Rhedosaurus\" irrompe a New York dove, tra il fuggi fuggi generale, distrugge, uccide e divora tutto ci\u00f2 che incontra.\nNulla sembra poter fermare la spaventosa creatura, che si dimostra ferocissima, invulnerabile alle armi convenzionali, e che si scopre anche essere portatrice di una terribile e sconosciuta febbre. Tom per\u00f2 riesce ad avere l'intuizione giusta: un colpo \"radioattivo\" direzionato proprio su una ferita precedentemente causata dal proiettile sparato da un bazooka metter\u00e0 fine alla furia primordiale del gigantesco dinosauro, e l'intera umanit\u00e0 tirer\u00e0 un sospiro di sollievo, conscia dello scampato pericolo.\nIl \"Rhedosaurus\".\nIl \"Rhedosaurus\" (nome pseudoscientifico per un sauro inventato) \u00e8 un enorme dinosauro carnivoro e quadrupede di colore verde, con un lungo collo, ma con zampe e denti pi\u00f9 simili a quelli di un varano, tanto che i marinai che lo avvistano di notte lo scambiano per un serpente. A quanto pare il suo sangue \u00e8 composto in minima parte da batteri che causano una febbre sconosciuta. Sembrerebbe un progenitore dei sauropodi, ma il suo aspetto ricorda vagamente le primissime ricostruzioni del Megalosaurus. Nel film \"Il pianeta dei dinosauri\" \u00e8 pi\u00f9 piccolo e di colore arancio.\nIl \"Rhedosaurus,\" rimasto imprigionato tra i ghiacci del Polo Nord, si libera e raggiunge New York a nuoto. Durante il viaggio affonda delle navi e abbatte un faro. A New York distrugge palazzi per poi uccidere alcuni soldati dell'esercito con i suoi virus. Morir\u00e0 prendendo fuoco in un luna park.\nNel film \"Il pianeta dei dinosauri\" tenter\u00e0 di divorare uno dei protagonisti per essere poi divorato a sua volta da un \"Tyrannosaurus rex\". Un dinosauro simile al \"Rhedosaurus\" compare nel film del 1970 \"Quando i dinosauri si mordevano la coda\".\nAccoglienza.\nLa pellicola, considerata da molti un caposaldo del cinema di fantascienza, \u00e8 tra i primi film del filone \"mostri preistorici in citt\u00e0\", anche se questo aspetto \u00e8 molto meno presente rispetto al suo predecessore \"King Kong\" (1933), e anche se il regista non lo d\u00e0 molto a vedere, le \"sofferenze\" della creatura in citt\u00e0 sono quasi sempre in primo piano. Premiato dal pubblico (il film cost\u00f2 circa 200.000 dollari e ne incass\u00f2 5 milioni), e meno dalla critica, il film \u00e8 stato comunque il \"trampolino\" di partenza per il regista di effetti speciali Ray Harryhausen. Il trailer venne girato dallo stesso Harryhausen.\nSecondo Fantafilm, \"nonostante sia un film fatto in economia riscosse un buon successo. I trucchi di Harryhausen non sono dei migliori, ma si inseriscono dignitosamente nella tradizione del suo maestro O'Brien.\"\nInfluenza culturale.\nIl film ha ispirato il personaggio nipponico del mostro Godzilla.\nIl \"Rhedosaurus\" appare anche nel film \"Il pianeta dei dinosauri\" (1978), dove viene ucciso da un \"Tyrannosaurus rex\"."}
{"id": "1561832", "revid": "466539", "url": "https://it.wikipedia.org/wiki?curid=1561832", "title": "Olivia Williams", "text": "Biografia.\nNata a Camden Town, nei pressi di Londra, da madre e padre avvocati. Frequenta il Newnham College di Cambridge, dove si laurea in letteratura inglese. Successivamente studia per due anni teatro presso la Bristol Old Vic Theatre School per poi passare tre anni presso la Royal Shakespeare Company.\nDopo la laurea, la Williams lavora con la Royal Shakespeare Company sia a Stratford-upon-Avon sia a Londra e nel 1995 parte per un tour negli Stati Uniti d'America, dove recita assieme a Ian McKellen nell'opera teatrale Riccardo III di William Shakespeare. Nel 1996 recita per la prima volta come attrice televisiva nel film per la televisione \"Emma\", basato sull'omonimo romanzo di Jane Austen.\nIl debutto al cinema \u00e8 del 1997 con il film di Kevin Costner \"L'uomo del giorno dopo\". Due anni dopo partecipa, interpretando il ruolo della moglie di Bruce Willis, al film \"The Sixth Sense - Il sesto senso\". Da allora la Williams ha preso parte a numerose produzioni britanniche, tra le quali \"Lucky Break\", \"The Heart of Me\", per il quale vince il British Independent Film Awards come miglior attrice, e \"An Education\". Recita anche nella parte di Mrs. Darling nell'ultimo \"Peter Pan\" e in quella della Dr.ssa Moira MacTaggert in \"X-Men - Conflitto finale\".\nIn TV interpreta il ruolo della scrittrice inglese Jane Austen nella produzione \"Miss Austen Regrets\", mentre negli Stati Uniti \u00e8 nel cast della serie televisiva \"Dollhouse\", nel ruolo di Adelle DeWitt.\nNel 2000 scrive e legge per conto della BBC Radio il racconto breve \"The Significance of Hair\". Dal 2006 scrive occasionalmente report di viaggio per conto dell'\"Indipendent Traveller\", sezione del quotidiano britannico \"The Independent\".\nNegli ultimi anni ha interpretato le serie TV Manhattan e The Halcyon.\nVita privata.\nPrecedentemente fidanzata per quattro anni con il ministro polacco Radek Sikorski, il 2 novembre 2003 ha sposato l'attore teatrale Rhashan Stone da cui ha due figlie: Esm\u00e8 Ruby (2004) e Roxana May (2007).\nDoppiatrici italiane.\nNelle versioni in italiano dei suoi lavori, Olivia Williams \u00e8 stata doppiata da:\nDa doppiatrice, \u00e8 stata sostituita da:"}
{"id": "1561833", "revid": "287204", "url": "https://it.wikipedia.org/wiki?curid=1561833", "title": "Sapucaia (Rio de Janeiro)", "text": "Sapucaia \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Tr\u00eas Rios."}
{"id": "1561834", "revid": "111867547", "url": "https://it.wikipedia.org/wiki?curid=1561834", "title": "Bisenzio (Lavenone)", "text": "Bisenzio \u00e8 una frazione del comune di Lavenone, in provincia di Brescia.\nStoria.\nDa alcuni reperti di capitelli istoriati che il nome sia dovuto alla migrazione in questa zona da parte di alcuni toscani dopo la grande peste del anno 1000. Infatti il Bisenzio \u00e8 un fiume che nasce sull'Appennino toscoemiliano, attraversa Prato e scorre fino alla confluenza con il fiume Arno. Sembra che il nome Bisenzio lo si possa far risalire al nome di un generale dell'epoca romana."}
{"id": "1561836", "revid": "13647069", "url": "https://it.wikipedia.org/wiki?curid=1561836", "title": "Catania Centrale", "text": ""}
{"id": "1561837", "revid": "1573940", "url": "https://it.wikipedia.org/wiki?curid=1561837", "title": "Manis gigantea", "text": "Il pangolino gigante (Manis (Smutsia) gigantea ) \u00e8 un mammifero appartenente alla famiglia Manidae, diffuso in Africa.\nDescrizione.\nLa lunghezza del corpo, testa compresa, \u00e8 tra 75 e 100\u00a0cm; quella della coda tra 50 e 70\u00a0cm; il peso pu\u00f2 variare tra 30 e 35\u00a0kg. La pelle e il pelo sono biancastri, le scaglie che ricoprono il corpo, giallo-brune nei giovani animali, assumono poi un colore giallo-marrone. Il muso \u00e8 allungato. Le zampe anteriori terminano con cinque lunghi artigli.\nBiologia.\nComportamento.\nDurante il giorno riposa in tane che pu\u00f2 scavare fino a 5 metri di profondit\u00e0. Pur vivendo normalmente al suolo, \u00e8 in grado di arrampicarsi sugli alberi. Pu\u00f2 assumere un'andatura bipede usando la coda per mantenere l'equilibrio.\nAlimentazione.\nLa dieta consiste soprattutto di formiche. Il pangolino gigante \u00e8 in grado di aprire i termitai usando il proprio peso e i robusti artigli. \u00c8 un animale solitario, che interrompe l'isolamento solo per l'accoppiamento. Conduce vita notturna, cercando il cibo soprattutto grazie allo sviluppatissimo olfatto.\nDistribuzione e habitat.\nLa specie \u00e8 diffusa in una vasta zona dell'Africa sub-sahariana, che comprende l'Uganda, la Tanzania, il Senegal, il Gabon il nordest dello Zaire e il Kenya occidentale.\nGli habitat variano dalla foresta alla savana.\nConservazione.\nLa Lista rossa IUCN classifica questa specie come \"EN\" (in pericolo); il taxon \u00e8 comunque in diminuzione per effetto della deforestazione e della caccia, cui \u00e8 soggetta sia per utilizzarne la carne, sia per il presunto uso medicinale delle scaglie."}
{"id": "1561838", "revid": "287204", "url": "https://it.wikipedia.org/wiki?curid=1561838", "title": "Tr\u00eas Rios", "text": "Tr\u00eas Rios \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Tr\u00eas Rios."}
{"id": "1561839", "revid": "179091", "url": "https://it.wikipedia.org/wiki?curid=1561839", "title": "Resende (Brasile)", "text": ""}
{"id": "1561840", "revid": "149726", "url": "https://it.wikipedia.org/wiki?curid=1561840", "title": "Pangolino gigante", "text": ""}
{"id": "1561844", "revid": "547992", "url": "https://it.wikipedia.org/wiki?curid=1561844", "title": "Stefano Angeleri", "text": "L'8 maggio 2012, alcuni mesi dopo la sua morte, lo stadio comunale di Castellazzo Bormida (suo paese natale) \u00e8 stato intitolato a suo nome.\nCaratteristiche tecniche.\nGiocatore.\nAngeleri era un centrocampista, impiegato prevalentemente come mediano in marcatura sulle mezzeali avversarie; talvolta \u00e8 stato schierato anche come ala destra. Di corporatura esile, era soprannominato \"Gabbiano\" per il modo di correre a braccia larghe.\nCarriera.\nGiocatore.\nComincia la carriera di calciatore nelle serie minori dei campionati dilettantistici piemontesi, con Ovada e Acqui, prima di trasferirsi nella Vogherese con cui disputa i tornei di guerra e il campionato di Serie B-C Alta Italia 1945-1946. Nell'estate del 1947 approda in massima serie con la maglia della , presidente Gianni Agnelli: esordisce il 12 ottobre 1947, nella sconfitta per 4-2 sul campo dell'. Nella formazione bianconera gioca per due stagioni, collezionando 47 presenze in Serie A. La Juventus in quel periodo viveva nell'ombra del Grande Torino di Ferruccio Novo e Valentino Mazzola che vinceva tutto.\nNell'estate del 1949 viene trasferito all'Atalanta, nell'affare che porta Giacomo Mari a Torino; la destinazione inizialmente non \u00e8 gradita, tanto che si pensava che questa fosse una sistemazione provvisoria. Al contrario, a Bergamo, con la maglia neroazzurra dell\u2019Atalanta, rifior\u00ec, rimanendo nelle formazione nerazzurra per undici stagioni consecutive, diventandone il capitano, e fino alla stagione 2010-2011 \u00e8 stato il giocatore con il maggior numero di presenze con l'Atalanta, superato poi da Gianpaolo Bellini. Vanta comunque il record di presenze in serie A con 281 partite di campionato disputate. Con la maglia nerazzurra ha vinto il campionato di Serie B 1958-1959; l'anno successivo, all'et\u00e0 di 34 anni, \u00e8 costretto al ritiro a causa di problemi cardiaci.\nIn carriera ha totalizzato complessivamente 328 presenze e 4 reti in Serie A e 67 presenze in Serie B.\nAllenatore.\nAl termine della sua carriera agonistica si dedica al ruolo di allenatore, dapprima nel San Pellegrino e poi nelle giovanili dell'Atalanta per quattro stagioni. Nel campionato 1965-1966 viene promosso in prima squadra, in sostituzione dell'esonerato Hector Puricelli, ottenendo la salvezza a fine stagione; viene poi riconfermato fino al termine della stagione 1966-1967, quando viene sostituito da Paolo Tabanelli. Viene tuttavia richiamato a tre giornate dal termine del campionato, ottenendo una nuova salvezza, prima di essere definitivamente esonerato alla ventesima giornata del campionato 1968-1969, quando viene sostituito da Silvano Moro.\nLasciata Bergamo, passa sulla panchina del in Serie D, subentrando al dimissionario Giancarlo Vitali, e con i ducali ottiene la promozione in Serie C, grazie a 15 vittorie su 18 partite disputate. Rimane sulla panchina gialloblu fino alla stagione 1971-1972, quando viene esonerato mentre la squadra \u00e8 in lotta per la promozione.\nDopo una breve esperienza sulla panchina del (subentrato a Leonardo Costagliola, viene a sua volta sostituito da Armando Cavazzuti), guida per tre stagioni il Seregno e poi passa alla , con cui ottiene la promozione in Serie B nel campionato 1976-1977. Riconfermato tra i cadetti, viene esonerato nel corso del girone di ritorno a causa della precaria posizione in classifica, che porter\u00e0 poi alla retrocessione.\nNelle annate successive torna al Seregno, con cui sfiora la promozione in Serie C1, e poi allena il , sostituendo in autunno l'esonerato Sandro Salvadore: con la formazione nerostellata ottiene la salvezza con alcune giornate di anticipo, tuttavia non viene riconfermato. Dopo una stagione al Pergocrema, nel corso del campionato di Serie C1 1981-1982 viene chiamato alla guida del Sant'Angelo, senza evitarne la retrocessione in Serie C2. L'anno successivo subentra a Pier Luigi Meciani sulla panchina del ; dopo un buon avvio, la formazione emiliana entra in crisi di risultati, e Angeleri viene esonerato a sei giornate dal termine. Conclude la propria carriera di allenatore sostituendo Agostino Alzani alla guida del , nel Campionato Interregionale 1985-1986."}
{"id": "1561846", "revid": "400694", "url": "https://it.wikipedia.org/wiki?curid=1561846", "title": "Vinessa Shaw", "text": "Biografia.\nFiglia dell'attrice Susan Damante e Larry Shaw, i suoi genitori divorziarono nel 2004; le prime apparizioni cinematografiche e televisive risalgono all'inizio degli anni novanta, ma le platee internazionali l'hanno conosciuta nel 1999 grazie al ruolo della bella prostituta Domino in \"Eyes Wide Shut\" di Stanley Kubrick, insieme a Tom Cruise e Nicole Kidman. Ha lavorato anche con Woody Allen (\"Melinda e Melinda\", 2002) e Alexandre Aja (\"Le colline hanno gli occhi\", 2006). Nel 2007 recita in \"Quel treno per Yuma\" di James Mangold mentre nel 2008 recita in \"Two Lovers\" di James Gray.\nVita privata.\n\u00c8 una praticante buddista e fa parte della Soka Gakkai International, mentre dal 2008 \u00e8 fidanzata con Kristopher Gifford."}
{"id": "1561847", "revid": "13647193", "url": "https://it.wikipedia.org/wiki?curid=1561847", "title": "Dipendenti", "text": ""}
{"id": "1561848", "revid": "13647171", "url": "https://it.wikipedia.org/wiki?curid=1561848", "title": "Art Metal", "text": ""}
{"id": "1561849", "revid": "123003028", "url": "https://it.wikipedia.org/wiki?curid=1561849", "title": "Antonietta Meo", "text": "Biografia.\nConosciuta col vezzeggiativo di \"Nennolina\", fin dall'et\u00e0 di tre anni manifest\u00f2 un vivo senso dell'amore di Dio, esprimendolo sempre pi\u00f9 intensamente con \"letterine\" che dettava a sua madre, finch\u00e9 non impar\u00f2 a scrivere personalmente.\nA quattro anni, mentre ancora frequentava l'asilo, venne iscritta alla sezione \"Piccolissime\" della Giovent\u00f9 Femminile dell'Azione Cattolica. Indossava sempre e con fierezza il distintivo e ogni tanto chiedeva di vedere la tessera per ammirarla. Quando arrivavano i giornali poi, racconter\u00e0 la madre, se li faceva leggere e rileggere e ne imparava a memoria le figure. Nel gennaio del 1936, pur non avendo l'et\u00e0 richiesta, venne iscritta tra le \"Beniamine\", visto che era stata ammessa a ricevere la Prima Comunione.\nIl 29 novembre 1936 fece la sua Prima Confessione e nella notte di Natale ricevette la Prima Comunione.\nColpita da un tumore osseo che le caus\u00f2 prima l'amputazione della gamba sinistra e la port\u00f2 poi alla precocissima morte, non perdette mai la serenit\u00e0 e la gioia, ma offr\u00ec le proprie sofferenze e la stessa vita a Ges\u00f9.\nLa Giovent\u00f9 Femminile promosse fin dal 1941 la causa di beatificazione per espresso volere di Armida Barelli, allora presidentessa nazionale, ed ancora oggi l'Azione Cattolica Italiana ne \u00e8 promotrice.\nLa Chiesa ha aperto per Antonietta Meo un processo di beatificazione, riconoscendo che, pur cos\u00ec piccola, la bambina ha praticato, in maniera proporzionata alla sua et\u00e0, l'eroismo delle virt\u00f9.\nSe il processo di beatificazione si dovesse concludere con esito positivo, Nennolina diverrebbe la pi\u00f9 giovane santa non martire mai proclamata dalla Chiesa cattolica. Alcuni studiosi vorrebbero che diventasse anche Dottore della Chiesa, per la portata spirituale degli scritti che ci ha lasciato nella sua breve vita.\n\u00c8 sepolta nella basilica di Santa Croce in Gerusalemme, a Roma."}
{"id": "1561852", "revid": "106870", "url": "https://it.wikipedia.org/wiki?curid=1561852", "title": "Nennolina", "text": ""}
{"id": "1561858", "revid": "767487", "url": "https://it.wikipedia.org/wiki?curid=1561858", "title": "Brazil (film 1985)", "text": "Brazil \u00e8 un film del 1985 diretto da Terry Gilliam.\nIl film \u00e8 ambientato in un mondo distopico dove la burocrazia ha preso il sopravvento in ogni attivit\u00e0 dell'uomo e, combinata al cinismo spietato dei potenti, uccide chi tenta di ribellarsi e i pochi che ancora riescono a sognare.\n\u00c8 il secondo film della cosiddetta \"trilogia dell'immaginazione\", completata da \"I banditi del tempo\" (1981) e \"Le avventure del barone di Munchausen\" (1988).\nTrama.\n\"\u00abDa qualche parte nel Ventesimo Secolo\u00bb\" il mondo \u00e8 governato da meschinit\u00e0 e burocrazia. Il protagonista \u00e8 Sam Lowry, un umile impiegato del Ministero dell'Informazione che ha frequenti sogni a occhi aperti, dove vede se stesso indossare un'armatura alata e salvare una misteriosa fanciulla.\nUn giorno a Sam viene dato l'incarico di correggere un errore di stampa di un file causato da un insetto incastrato in una stampante. Purtroppo l'errore ha gi\u00e0 causato l'arresto, il processo e la morte accidentale durante le torture dell'interrogatorio di un certo Archibald Buttle, catturato al posto del reale ricercato, il terrorista Archibald \"Harry\" Tuttle. Quando Sam va a visitare la vedova del signor Buttle per consegnarle il rimborso delle spese sostenute per l'interrogatorio del marito, vede una ragazza identica alla fanciulla del sogno di nome Jill Layton, una vicina della vedova.\nRitornato in ufficio Sam cerca informazioni sulla donna e scopre che agli occhi del governo, dopo che Jill ha cercato di aiutare la signora Buttle dando la colpa ai burocrati per l'ingiustizia subita dalla famiglia Buttle, Jill \u00e8 etichettata come alleata del terrorista. Intanto Sam viene a contatto con Tuttle. Il presunto terrorista, \u00e8 in realt\u00e0 un tecnico clandestino dell'aria condizionata che, allergico alla norme burocratiche, opera fuori dai ranghi dei suoi colleghi e accorre in casa di Sam per riparagli un brutto guasto al condizionatore. In seguito Tuttle aiuta Sam a ripararsi dalle angherie dei due tecnici del Central Service che, una volta arrivati sul posto per riparare il guasto, trovando gi\u00e0 risolto devastano l'abitazione con il pretesto di attuare la \"procedura di emergenza\".\nSam, pur di rintracciare la ragazza che ama, accetta finalmente una delle varie promozioni propostegli grazie all'intercessione di sua madre Ida, una donna ricca e influente intenta a cercare di ringiovanire attraverso estremi interventi facciali cosmetici eseguiti dal dottor Jaffe. Sam passa cos\u00ec a lavorare per il \"Reparto recupero informazioni\". Qui riesce, in seguito a rocambolesche vicissitudini, a mettersi sulle tracce di Jill sino a incrociare la ragazza e dimostrarle il suo amore. Per permettere alla ragazza di sottrarsi alle incessanti ricerche, Sam si intrufola nell'ufficio del vice ministro Eugene Helpmann, da dove accede al database principale e scrive nel dossier di Jill che la ragazza \u00e8 morta, rendendola cos\u00ec libera.\nI due amanti, finalmente liberi, hanno cos\u00ec un appuntamento romantico. Il mattino dopo gli agenti delle forze dell'ordine irrompono nell'appartamento e arrestano Sam. In cella Sam viene visitato da Helpmann, da cui apprende che Jill \u00e8 stata uccisa poich\u00e9 ha resistito all'arresto. Sam viene poi legato a una sedia, collocata sul pavimento della ciminiera di una centrale nucleare, per essere torturato da Jack Lint, un suo vecchio amico. Prima che ci\u00f2 avvenga Tuttle irrompe dalla sommit\u00e0 della ciminiera con altri ribelli che uccidono Jack, salvano Sam e fuggono, uccidendo diversi soldati e facendo esplodere il Ministero dei burocrati.\nDurante la fuga, Tuttle scompare sommerso dai fogli di carta del palazzo e Sam si reca dalla madre che \u00e8 al funerale di Alma Terrain, una sua amica, morta a causa del ricorso a esasperati interventi estetici. Sam scopre che la madre, circondata da ammiratori, ha l'aspetto di Jill. Poco dopo irrompono di nuovo in scena gli agenti e Sam cade nella bara della defunta, precipitando in uno psichedelico mondo dei sogni, dove continua a scappare finch\u00e9 si ritrova a fuggire su un rimorchio guidato dall'amata Jill. I due fuggono dalla metropoli e dall'oppressione del governo totalitario che controlla ogni cosa. Si rifugiano nella natura e si sistemano in una piccola casetta di campagna.\nMa il lieto fine si \u00e8 svolto tutto nella mente di Sam. Ancora legato alla sedia, egli appare in stato catatonico e sorride canticchiando \"Aquarela do Brasil\" mentre Helpmann e Jack, commentando il suo caso, lo considerano perso ed escono dalla sala.\nProduzione.\nOriginariamente Gilliam voleva intitolare il film \"1984 \u00bd\" omaggiando sia George Orwell che Federico Fellini. Altri titoli presi in considerazione dal regista furono \"The Ministry of Torture, How I Learned to Live with the System - So Far\" (evidente riferimento a \"\" del 1964 di Stanley Kubrick) e \"So That's Why the Bourgeoisie Sucks\".\nIl titolo finale viene dal brano \"Aquarela do Brasil\" (1939) di Ary Barroso, ricorrente nel film a livello diegetico (\u00e8 trasmesso da un'emittente radio, fischiettato e canticchiato pi\u00f9 volte dai personaggi), e base da cui il compositore Michael Kamen ha ricavato, con ingegnose variazioni, quasi tutti i brani della colonna sonora. Il pezzo fu scelto da Gilliam per la tragicomica dissonanza che si crea tra il suo tono dolce e nostalgico e le atmosfere cupe e stranianti del film; l'idea la partor\u00ec un giorno trovandosi in una spiaggia di Port Talbot, Galles, come lo stesso Gilliam ha dichiarato:\nCast.\nRobert De Niro voleva originariamente interpretare la parte di Jack Lint, ruolo per\u00f2 gi\u00e0 promesso a Michael Palin dal regista, e perci\u00f2 dovette accontentarsi di interpretare Archibald Tuttle.\nAccoglienza.\nLo scrittore di fantascienza Harlan Ellison defin\u00ec \"Brazil\" \u00abil miglior film di fantascienza mai realizzato\u00bb.\nCritica.\nNel 1999 il British Film Institute ha inserito \"Brazil\" al 54\u00ba posto della lista dei migliori cento film britannici del XX secolo.\nNel 2008 \"Brazil\" viene inserito all'83\u00ba posto nella classifica dei cinquecento pi\u00f9 grandi film di tutti i tempi pubblicata dalla rivista \"Empire\".\nRiconoscimenti.\nIl regista Terry Gilliam fu candidato agli Oscar alla miglior sceneggiatura e un'altra candidatura fu assegnata a Norman Garwood e Maggie Gray per la miglior scenografia."}
{"id": "1561867", "revid": "767487", "url": "https://it.wikipedia.org/wiki?curid=1561867", "title": "Riccardo Massucci", "text": "Biografia.\nFiglio d'arte (il padre era coreografo e la madre prima ballerina di note compagnie d'operetta), debutt\u00f2 sul palcoscenico a soli cinque anni in una delle operette allestite dai genitori. Trascorsa la giovinezza tra Spagna e Argentina, ai primi del XX secolo fece ritorno in Italia dove figur\u00f2 tra gli anni dieci e venti nella rosa dei pi\u00f9 quotati attori e direttori di compagnia d'operetta.\nStabilitosi definitivamente a Torino, nel 1929 inizi\u00f2 a collaborare con la neonata stazione dell'EIAR dando un decisivo contributo allo sviluppo e alla divulgazione del genere operettistico, in primo luogo con la fondazione della Compagnia di Torino, di cui assunse anche la direzione. Il 25 maggio 1929 allest\u00ec (e interpret\u00f2) il primo adattamento radiofonico di un'operetta messo in onda dalla radio italiana: \"Il Paese dei Campanelli\" di Ranzato e Lombardo, presentata dalla Compagnia di operetta di Torino e dall'orchestra diretta dal maestro Cesare Gallino.\nNei primi anni trenta cominci\u00f2 a dedicarsi allo spettacolo leggero insieme a due giovani talenti allora sconosciuti, Angelo Nizza e Riccardo Morbelli, che egli conosceva per averne diretto nei teatri torinesi le prime riviste goliardiche. Massucci tenne a battesimo, in veste di regista, lo spettacolo radiofonico d'esordio dei due autori \"Un'ora con te\", che and\u00f2 in onda il 7 marzo 1933 dalla stazione di Torino e che \u00e8 considerato il primo esempio di rivista radiofonica della radio italiana.\nFu l'inizio di un lungo e felice connubio che, passando attraverso le popolari \"Avventure di Topolino\" (1933-34), culmin\u00f2 in uno dei successi radiofonici pi\u00f9 clamorosi di tutti i tempi: \"I quattro moschettieri\" (1934-38), delle cui oltre settanta puntate Massucci fu, oltre che regista, interprete nel ruolo di Arlecchino (che nella parodia sostituiva Planchet).\nMoltissimi, da allora in poi, gli spettacoli leggeri di cui cur\u00f2 la regia (conferendo, tra l'altro, una forma pi\u00f9 compiuta agli effetti sonori della radio): dalla rivista \"Insomma, lei chi \u00e8\" (1936-37) a \"Ora Cora\" (1940), da \"Il trucco c'\u00e8\" di Angelo Migneco (1942), per tornare a sorridere nell'immediato dopoguerra con \"Punto e virgola\" (1945).\nTra i pionieri della radio italiana, Massucci prosegu\u00ec l'attivit\u00e0 radiofonica per lunghissimo tempo, sia allestendo centinaia di operette (impegno che ha mantenuto fino ai primi anni cinquanta) sia, fin quasi alla morte, come regista di numerosissime riviste, variet\u00e0, spettacoli d'arte varia e programmi per bambini, tra cui si ricorda \"Moto perpetuo\" degli anni Cinquanta."}
{"id": "1561870", "revid": "322321", "url": "https://it.wikipedia.org/wiki?curid=1561870", "title": "Unione montana Spettabile Reggenza dei Sette Comuni", "text": "L'Unione montana Spettabile Reggenza dei Sette Comuni \u00e8 un'unione montana veneta della provincia di Vicenza. \u00c8 composta da 7 comuni:"}
{"id": "1561871", "revid": "767487", "url": "https://it.wikipedia.org/wiki?curid=1561871", "title": "The Scarecrow (Avantasia)", "text": "The Scarecrow \u00e8 il terzo album di Avantasia ed \u00e8 stato pubblicato il 25 gennaio 2008.\nIl disco.\nAnche questo, come i precedenti progetti, viene realizzato secondo l'ottica di un concept album, e, sempre come nei primi due cd, sono presenti numerosi ospiti; tra le new entry va segnalato J\u00f8rn Lande che da questo album in poi far\u00e0 capolino spesso nelle produzioni di Tobias Sammet. Non mancano le grandi riconferme del passato come Michael Kiske e Bob Catley, ma \u00e8 soprattutto Alice Cooper il vero nome di richiamo del disco.\nIl video di \"Lost in Space\" \u00e8 stato realizzato nel 2007 insieme all'EP con lo stesso nome. A novembre 2007, in occasione dell'uscita del primo singolo \"Lost In Space\" la Nuclear Blast ha reso disponibile su YouTube il suo video, mentre a gennaio 2008 \u00e8 stato distribuito il video di \"Carry Me Over\"."}
{"id": "1561872", "revid": "466539", "url": "https://it.wikipedia.org/wiki?curid=1561872", "title": "Versioni cinematografiche di Romeo e Giulietta", "text": "Esistono oltre quaranta versioni cinematografiche di \"Romeo e Giulietta\", di cui la prima nel 1900.\nLa versione del 1936 fu una tra le pi\u00f9 importanti tra i classici di Hollywood. Irving Thalberg non bad\u00f2 a spese, e propose sua moglie, Norma Shearer, nella parte principale. Il film \"West Side Story\", ispirato a \"Romeo e Giulietta\" con le musiche di Leonard Bernstein, vinse 10 Oscar. Nel 1968 Franco Zeffirelli diresse il film che vinse due Oscar.\nAbel Ferrara trasse dalla tragedia il suo film \"China Girl\".\nIl film del 1996 \"Romeo + Giulietta di William Shakespeare\", diretto da Baz Luhrmann, diede un'inversione di tendenza. Nonostante l'ambientazione contemporanea (si svolge a Verona Beach, tra gangster e luci al neon, all'interno di una \"corporate war\" tra le due famiglie) il testo \u00e8 mantenuto nella sua forma integrale, con trovate sceniche e una direzione degli attori impeccabile, nello spirito delle interpretazioni teatrali pi\u00f9 puriste. Nei ruoli di Romeo e Giulietta figurano Leonardo DiCaprio e Claire Danes. DiCaprio ricevette l'Orso d'argento al Festival internazionale del cinema di Berlino."}
{"id": "1561877", "revid": "767487", "url": "https://it.wikipedia.org/wiki?curid=1561877", "title": "Gomitolo", "text": "Un gomitolo \u00e8 uno dei formati con cui si pu\u00f2 raccogliere del filo in modo ordinato, la sua forma assomiglia a una palla. Il gomitolo \u00e8 il metodo pi\u00f9 antico, essendo il pi\u00f9 semplice, per accumulare in modo facilmente riutilizzabile qualsiasi tipo di filo, spago o altro materiale leggero in modo che non si scompigli e annodi. \nCon la matassa, la spoletta e la rocca \u00e8 uno dei formati usati dall'industria tessile per stoccare i filati.\nA mano.\nIl metodo per iniziare un gomitolo a mano consiste nel tenere fermo un capo del filo tra le dita di una mano e avvolgervi strettamente attorno un po' di filo con l'altra mano per creare il \"nocciolo\", si pu\u00f2 usare un pezzetto di cartoncino o di carta ripiegata. Quando si \u00e8 formato un primo nucleo si sfilano le dita lasciando il capo all'interno e si comincia ad avvolgere il filo tutto intorno avendo cura di girare la sfera che si va formando in modo che pochi giri si accumulino sul diametro e quelli seguenti incrocino in modo netto e abbastanza perpendicolare. Quando il gomitolo \u00e8 cresciuto e diviene difficile tenerlo nella mano si taglia il filo e lo si blocca infilandolo sotto un giro gi\u00e0 fatto lasciando fuori il capo.\nA macchina.\nI gomitoli fatti dall'industria sono meno compatti rispetto a quelli fatti a mano, hanno l'anima vuota (perch\u00e9 preparati su un fuso), una distribuzione delle spire regolare e sono chiusi da una fascetta in carta con le indicazioni. A seconda della forma del gomitolo questa fascetta pu\u00f2 essere di diversa fattezza e dimensione e prendere il nome di freccia o doppia freccia.\n\u00c8 pur vero che gomitoli di cotone destinati alla lavorazione all'uncinetto spesso sono realizzati su di un supporto cilindrico di cartone (detto animella) che ha lo scopo di dare consistenza all'insieme delle spire affinch\u00e9 non si disfino durante l'utilizzo.\nLa pezzatura va da: \n20-25 g. per filati pregiati come angora-cashmere-seta ma anche per gomitoli di cotone destinati al ricamo o a lavorazioni all'uncinetto\n50 g. \u00e8 l'unit\u00e0 di misura pi\u00f9 usata.\nla lavorazione/produzione di gomitoli fatti dall'industria \u00e8 detta gomitolatura."}
{"id": "1561882", "revid": "149726", "url": "https://it.wikipedia.org/wiki?curid=1561882", "title": "Pangolino del Capo", "text": ""}
{"id": "1561883", "revid": "86599", "url": "https://it.wikipedia.org/wiki?curid=1561883", "title": "Museo svizzero della carta, della scrittura e della stampa", "text": "Il Mulino della carta di Basilea (tedesco: \"Basler Papierm\u00fchle\"), noto anche come Museo svizzero della carta, della scrittura e della stampa, \u00e8 principalmente dedicato alla produzione di carta, all'arte della stampa di libri e alla scrittura in generale. Sulla base di immagini e di oggetti \u00e8 possibile avere un'idea delle tecniche artigianali di creazione della carta, della stampa e della legatoria.\nIl museo si trova in un edificio restaurato nel rispetto dei dettagli, che oltre 500 anni fa era adibito a mulino per la produzione di carta."}
{"id": "1561884", "revid": "253269", "url": "https://it.wikipedia.org/wiki?curid=1561884", "title": "Joe Turkel", "text": "Biografia.\nGrazie ad un timbro di voce penetrante e ad un volto eccentrico e scavato, adatti per particolari ruoli secondari, la sua carriera \u00e8 stata contraddistinta da ruoli di attore caratterista.\nI ruoli che lo hanno reso famoso sono quelli del presidente Eldon Tyrell nel film \"Blade Runner\" e del barman Lloyd nel film \"Shining\".\nTra le apparizioni televisive c'\u00e8 un episodio della quarta stagione di \"Miami Vice\", ossia \"Indian Wars - Guerriglia Indiana\", nel quale interpreta il ruolo del narcotrafficante Levec.\nNon \u00e8 pi\u00f9 attivo dal 1998."}
{"id": "1561887", "revid": "1573940", "url": "https://it.wikipedia.org/wiki?curid=1561887", "title": "Miamira flavicostata", "text": "Miamira flavicostata \u00e8 un mollusco nudibranchio della famiglia Chromodorididae.\nDescrizione.\nBordo del mantello con una fascia bianco-giallastra, pi\u00f9 o meno grande, a disegni semicircolari, interrotta da una leggera colorazione azzurra; il resto del mantello \u00e8 rosso-marrone, con chiazzature e strisce rosse, viola o arancio. Il piede \u00e8 azzurro, a tratti violaceo, con chiazze giallo o arancio. I rinofori sono viola alla base, cerchiata in arancio, poi arancio, ciuffo branchiale rosso arancio, con strisce bianche, opache. Sul dorso possono essere presenti fino a tre lobi, l'ultimo dei quali, posto di fronte al ciuffo branchiale, \u00e8 il pi\u00f9 grande e supera in dimensioni le branchie.\nDistribuzione e habitat.\nGiappone ed Oceano Pacifico occidentale, sulla fascia tropicale.\nTassonomia.\nConsiderata inizialmente una variet\u00e0 cromatica di \"Miamira magnificum\" (Eliot, 1910) venne in seguito posta nel genere \"Ceratosoma\", col nome di \"C. flavicostatum\"."}
{"id": "1561888", "revid": "623104", "url": "https://it.wikipedia.org/wiki?curid=1561888", "title": "Rocca (tessile)", "text": "La rocca \u00e8 un formato industriale di stoccaggio del filato. Consiste nell'arrotolare il filo intorno ad un'anima a forma di cono o tronco di cono, fatta in cartone o plastica, la sua caratteristica \u00e8 la disposizione inclinata del filo che permette lo srotolamento senza muovere la rocca. Rispetto a metodi tradizionali quali matasse, rocchetti e gomitoli risulta pi\u00f9 efficiente.\nCaratteristiche.\nIl peso delle rocche va da 500 g. a 2 kg a seconda del filato.\nLa macchina che prepara le rocche si chiama roccatrice."}
{"id": "1561906", "revid": "110157", "url": "https://it.wikipedia.org/wiki?curid=1561906", "title": "Museo di scienze naturali (Basilea)", "text": "Con una tradizione di oltre trecento anni, il Museo di scienze naturali di Basilea (Lingua tedesca: \"Naturhistorisches Museum Basel\") ospita varie collezioni di zoologia, entomologia, mineralogia, antropologia, osteologia e paleontologia. Esso si prefigge lo scopo di ampliare, conservare, ricercare, documentare e trasmettere la storia degli oltre 7,7 milioni di oggetti di sua propriet\u00e0, che sono da intendersi come veri e propri \u00abarchivi della vita\u00bb. Esso presenta regolarmente esposizioni speciali su temi attuali, organizzando manifestazioni, visite guidate ed escursioni e partecipando a diversi progetti di ricerca a livello nazionale e internazionale."}
{"id": "1561914", "revid": "287204", "url": "https://it.wikipedia.org/wiki?curid=1561914", "title": "Frangia", "text": "La frangia \u00e8 un ornamento tessile posto sul bordo di capi d'abbigliamento o pezzi d'arredamento.\nStrutturale.\nLe frange \"strutturali\" sono ottenute dall'estremit\u00e0 dei fili d'ordito di un tessuto che vengono bloccati, tramite una cucitura o annodati, per impedire al filo di trama di scivolare causando il disfacimento del tessuto stesso; in questo modo sono fatte le frange di sciarpe, asciugamani, tappeti.\nPossono essere annodate in modo semplice o molto complesso realizzando intrecci che creano una bordura artistica come il macram\u00e8 o il tombolo.\nDecorativa.\nLe frange decorative sono costruite come oggetto a s\u00e9 stante e applicate come decorazione. \nFanno parte della passamaneria e vengono aggiunte per rifinire telerie da arredamento come: tendaggi, copriletti, mantovane e tovaglie. Come elementi decorativi di capi di abbigliamento furono in voga nei secoli scorsi ed esaurirono il loro ciclo nel campo della moda col finire degli anni '20.\nRimangono in uso nel campo dell'abbigliamento ecclesiastico e nelle divise militari soprattutto da parata. Sono utilizzate ancora oggi nell'arredamento liturgico, teatrale e su bandiere, stemmi, palii e gagliardetti.\nLe frange di passamaneria sono realizzate da appositi telai che costruiscono un nastro sottile da un lato del quale sporgono dei fili di trama che costituiscono la frangia propriamente detta. Materiali d'elezione, per la loro preziosit\u00e0, erano un tempo la seta e il filato d'oro oggi sostituiti con gli stessi effetti dalle tecnofibre.\nFigurativa.\nAmpliamento artificioso e gratuito.\nLetteraria.\nL'estensione del termine, in letteratura, indica la parte prevalentemente fantasiosa di un racconto o di un romanzo.\nUn romanzo biografico \u00e8 solitamente composto da una parte realmente accaduta ed un'altra di fantasia. Quest'ultima \u00e8 denominata \"frangia\" del racconto, in ossequio all'immagine metaforica dei fili dell'ordito tessile che si allontanano dall'intreccio originale, costituente la parte strutturale del filato (ad esempio un tappeto, una tovaglia ricamata, ecc), \"filando\" in altre direzioni, sciolte dal vincolo con la realt\u00e0."}
{"id": "1561921", "revid": "2068842", "url": "https://it.wikipedia.org/wiki?curid=1561921", "title": "Spago", "text": "Lo spago, o gavetta, \u00e8 un tipo di corda sottile. Composto da uno o pi\u00f9 trefoli di fibra tessile ritorti, quella maggiormente usata \u00e8 il lino ma pu\u00f2 essere di cotone, canapa, sisal anche se le tecnofibre stanno soppiantando i materiali naturali. Il colore tradizionale \u00e8 \u00e9cru ma pu\u00f2 venire tinto facilmente. Si differenzia dal cordoncino sia per il materiale, che \u00e8 pi\u00f9 grezzo, che per la finitura, quella del cordoncino \u00e8 molto ritorta e liscia.\nLa dimensione, che va da uno a cinque mm. circa, viene definita da un numero.\nStoria.\nL'invenzione dello spago \u00e8 importante almeno quanto lo sviluppo di strumenti di pietra per i primi esseri umani. Elizabeth Wayland Barber ha chiamato lo sviluppo dello spago, che pu\u00f2 essere reso molto pi\u00f9 forte e pi\u00f9 lungo delle fibre che lo compongono, \"la rivoluzione dello spago\". Lo spago era utilizzato per fissare punte e lame a frecce, lance, arpioni e altri strumenti e per realizzare trappole, borse, fettucce per neonati, reti da pesca e da caccia e attrezzatura marina, ed essere anche utile nel fissaggio della legna da ardere, del trasporto di merci, delle ancore e delle tende da rifugio. Lo spago fu anche la base per la produzione di tessuti e corde. Fu creato con peli di animali, peli umani, tendini e materiale vegetale, spesso ricavato dal tessuto vascolare di una pianta (noto come \"bast\"), ma anche dalla corteccia e persino dai semi, ad esempio di \"Asclepias\" (un genere di pianta erbacea). Tuttavia, a differenza degli strumenti in pietra o metallo, la maggior parte dello spago manca dalla documentazione archeologica perch\u00e9 \u00e8 fatto di materiali deperibili che raramente sopravvivono nel tempo. Poich\u00e9 spesso il lavoro con la fibra era svolto dalle donne, la scomparsa di spago, cesti e tessuti significa che l'importanza delle innovazioni e del lavoro delle donne durante il Paleolitico superiore (50.000-10.000 anni fa) \u00e8 stata minimizzata nel corso del tempo. La scoperta di antiche perle e la datazione dei viaggi per mare ad almeno 60.000 anni fa suggerisce che la \"rivoluzione delle corde\" potrebbe essere avvenuta molto prima del Paleolitico superiore. Lo spago vegetale veniva utilizzato per la lavorazione delle punte di pietra circa 58.000 anni fa nell'Africa meridionale. \nResti di cordoni paleolitici sono stati scoperti in alcuni luoghi: la grotta Dzudzuana in Georgia (30.000 anni fa), il sito israeliano di Ohalo II (19.000 anni fa), e la grotta francese di Lascaux (17.000 anni fa). Nel 2016 un pezzo scolpito in avorio di mammut con tre fori, datato 40.000 anni fa, \u00e8 stato portato alla luce nel sito di Hohle Fels, famoso per il ritrovamento di figure femminili e flauti del Paleolitico. \u00c8 stato identificato come uno strumento per attorcigliare la corda. Nelle Americhe \u00e8 stato trovato un cordone nella palude di Windover, in Florida, risalente a 8000 anni fa. Un piccolo pezzo di cordone scoperto ad Abris du Muras, nel sud-est della Francia, \u00e8 stato datato circa 50.000 anni fa. \nLe prime raffigurazioni di spago sono poche, ma una delle circa 200 statuette di Venere che sono state trovate in tutta l'Eurasia \u00e8 raffigurata mentre indossa una \"gonna di spago\" (la Venere di Lespugue, datata 25.000 anni fa). E. J. W. Barber osserva che non solo ogni torsione nelle corde \u00e8 scolpita in dettaglio, ma anche \"\"l'estremit\u00e0 inferiore di ogni corda [\u00e8 mostrata] che si sfilaccia in una massa di fibre sciolte (non possibile, ad esempio, che sia un pezzo di intestino o un tendine attorcigliato).\"\" \nAltre prove dell'uso preistorico dello spago sono fornite da impronte su metallo e ceramica. Nella grotta di Fukui, in Giappone, tali impronte risalgono a 13.000 anni fa. Impronte di tessuto in argilla rinvenute a Dolni Vestonice e in molti altri siti in Moravia risalgono a 26.000 anni fa. Inoltre sono stati trovati insieme ad aghi e strumenti che servivano per cucire vestiti e fare reti per la caccia di piccoli animali e uccelli. \nPerle, cos\u00ec come conchiglie e denti di animali con fori artificiali, sono stati usati anche come prova indiretta di attorcigliamenti per spago. Sono state trovate perline con i resti di filo ancora incastrati al loro interno.\nUsi.\nLo spago serve principalmente per legare, trova utilizzo con caratteristiche diverse in molti campi:\nNegli anni '60-'70 era in voga uno spago colorato, con l'anima in cotone e il rivestimento in plastica, che veniva usato per fare gli scoubidou."}
{"id": "1561924", "revid": "339392", "url": "https://it.wikipedia.org/wiki?curid=1561924", "title": "Umani (Dragon Ball)", "text": ""}
{"id": "1561933", "revid": "1602064", "url": "https://it.wikipedia.org/wiki?curid=1561933", "title": "Federalberghi", "text": "Federalberghi \u00e8 un'associazione di categoria che rappresenta gli interessi delle imprese alberghiere in Italia. Il Presidente \u00e8 Bernab\u00f2 Bocca e il Direttore Generale di Federalberghi \u00e8 Alessandro Massimo Nucara.\nDa oltre cento anni Federalberghi \u00e8 l'organizzazione nazionale degli albergatori italiani.\nFederalberghi rappresenta le esigenze e le proposte delle imprese alberghiere nei confronti delle istituzioni e delle organizzazioni politiche, economiche e sindacali.\nFederalberghi si propone di valorizzare gli interessi economici e sociali degli imprenditori turistici e di favorire il riconoscimento del loro ruolo sociale, l'affermazione dell'economia turistica, la promozione dell'offerta turistico ricettiva nazionale.\nFederalberghi stipula contratti nazionali di lavoro, svolge e patrocina per l'analisi del settore, promuove la formazione imprenditoriale degli associati, assiste e coordina il sistema organizzativo a livello territoriale ed a quello regionale nelle attivit\u00e0 di tutela delle imprese.\nLa Federalberghi aderisce a livello nazionale alla Confcommercio (Confederazione Generale Italiana del Commercio, del Turismo e dei Servizi) organizzazione delle imprese del settore terziario e ne rappresenta insieme a FAITA, Fiavet, FIPE e Rescasa il settore turismo (Confturismo).\nL'associazione pubblica la \"newsletter\" \"Faiat flash\" e il periodico \"Il futurista\", a cura del Centro di Formazione Management del Terziario. Entrambe le riviste sono gratuite."}
{"id": "1561934", "revid": "110157", "url": "https://it.wikipedia.org/wiki?curid=1561934", "title": "Radio Nova", "text": "Radio Nova \u00e8 una radio FM musicale francese, fondata e diretta dal 1981 da Jean-Fran\u00e7ois Bizot. Radio Nova esistono anche in altri paesi europei come ad esempio in Finlandia.\nPresentazione.\nNel corso della sua storia, Radio Nova, nata come \"underground\" all'inizio, ha accompagnato l'emergere di numerosi movimenti musicali: l'hip-hop, la \"world music\", la musica elettronica ecc. Oggi secondo il suo slogan la sua programmazione \u00e8 un \"grand mix\".\nLa stazione ha accolto numerosi animatori della vita notturna parigina: David Blot (Blot Job), Ivan Smagghe (con la sua rivista musicale \"Test\"), R\u00e9my Kolpa-Kopoul (\"Les Voyages Improbables\" e \"P\u00e9r\u00e9griNova\"), \u00c9douard Baer (\"la Grosse Boule\", \"Secrets de femmes\"), Fr\u00e9d\u00e9ric Taddei ( \"Aujourd'hui, j'ai lu pour vous\"), Ariel Wizman (\"la Grosse Boule\", \"Cocktail Time\"), Jean Croc (\"Cocktail Time\", \"le Pudding\" con Nicolas Err\u00e8ra), Aline Afanouko\u00e9 (\"le Novamix\", \"les Nuits Z\u00e9br\u00e9es\"), Philippe Vecchi (\"le Nova Club\"), Jamel Debbouze (\"Le K-X\", \"Le Cin\u00e9ma de Jamel\"), Nicolas Saada (\"Nova fait son cin\u00e9ma\"). E ancora, artisti come Omar et Fred, Jean-Yves Lafesse, Laurent Garnier, Dj Deep, Manu Le Malin, Dee Nasty, Black Sifichi, Dj Gilb'r\u2026 sono stati animatori della radio. Frequentavano l'emittente anche scrittori come, Philippe Di Folco, Camille de Tol\u00e9do, psicoanalisti come Henri Chapier o animatori come Patrick Th\u00e9venin, Emmanuel de Brantes, Marc-Alexandre Millanvoye\u2026\nLa radio fa parte del gruppo \"Nova Press\", che pubblic\u00f2 anche un mensile,\"Nova Magazine\" successivamente diretto da \"Patrick Zerbib\", \"Catherine Nerson\", \"Vincent Borel\" e \"Jacques Massadian\", e che possiede un'etichetta discografica (Nova Records) e la stazione TSF Jazz (Parigi 89,9\u00a0MHz). \"Nova magazine\" ha interrotto la sua pubblicazione nel dicembre 2004, dopo 10 anni di vita."}
{"id": "1561935", "revid": "287204", "url": "https://it.wikipedia.org/wiki?curid=1561935", "title": "Andrea di Giusto", "text": "Gaetano Milanesi riport\u00f2 il cognome \"Manzini\" per il pittore, che non ha trovato conferme documentarie, nonostante sia ancora usato su talune fonti.\nBiografia.\nLe prime notizie su Andrea di Giusto risalgono al 1420-1424, quando \u00e8 ricordato come garzone della bottega di Bicci di Lorenzo in un'impresa presso l'ospedale di Santa Maria Nuova. Nel 1424 ricevette un pagamento come aiuto dello stesso maestro per la coloritura di terrecotte destinate alla chiesa di Sant'Egidio, modellate da Dello Delli.\nUna svolta si ebbe attorno al 1426, quando \u00e8 documentato come aiuto di Masaccio per il \"Polittico di Pisa\", per il quale esegu\u00ec una parte della predella con le \"Storie di san Giuliano\". Legate all'influenza di Masaccio sono opere di quegli anni, come il \"Miracolo dell'indemoniato\" a Filadelfia. Nel 1428 si immatricol\u00f2 all'Arte dei Medici e Speziali di Firenze, che accoglieva anche i pittori, ed \u00e8 registrato come \"Andrea di Giusto di Giovanni Bugli\".\nNel 1435 complet\u00f2 un polittico per la chiesa dalla Badia di Monte Uliveto (alle Sacca) nei dintorni di Prato. L'opera, oggi nel locale Museo di Palazzo Pretorio, raffigura la \"Madonna col Bambino tra i santi Bartolomeo, Giovanni Battista, Benedetto e Margherita; Annunciazione; predella con Storie dei Santi; Nativit\u00e0.\" Fu influenzata nell'impaginazione generale da un polittico di Lorenzo Monaco (a cui anticamente era attribuita l'opera) per la chiesa di San Bartolomeo a Monte Oliveto a Firenze, mentre il pannello con l\"Imposizione del nome al Battista\" si ispirava a quello di Beato Angelico oggi nel Museo di San Marco.\nAll'Angelico si ispir\u00f2 poi gran parte della sua produzione successiva: la \"Madonna col bambino tra dodici angeli\" nel Museo Bandini (1430-1435 circa), la pala della chiesa di Sant'Andrea a Ripalta (Figline Valdarno, 1436), la \"Madonna della Cintola e santi\" per la chiesa di Santa Margherita a Cortona (firmata e datata 1437), oggi alla Galleria dell'Accademia.\nAltre opere sono l\"Assunta a Santi\" (1437) alla Galleria dell'Accademia o il \"Trittico Gualino\" della Pinacoteca di Torino.\nNel 1437 \u00e8 largamente condivisa tra gli studiosi una sua partecipazione nel completamento delle \"Storie della Vergine e di santo Stefano\" ad affresco della Cappella Bocchineri nel Duomo di Prato, lasciati incompiuti da Paolo Uccello, e segnatamente \"Il\" \"seppellimento di S. Stefano\", \"Lo sposalizio della Vergine,\" e le figure de \"la Lapidazione di S. Stefano.\"\nNegli anni quaranta dipinse poi una \"Madonna col Bambino e santi\" per la chiesa di San Michele a Mormiano, oggi in Sant'Alessandro a Incisa in Val d'Arno.\nAl Museo di arte sacra di Montespertoli, \u00e8 conservata la \"Madonna con Ges\u00f9 Bambino\" (1440 - 1450 circa), proveniente dalls Chiesa di Santa Maria a Mensola.\nAltre sue opere sono conservate alla Galleria dell'Accademia (\"Madonna con Bambino e Cristo in piet\u00e0\", 1435 circa), al Museo Stibbert, a Careggi, a Copenaghen, al Louvre di Parigi, a Baltimora, a San Pietroburgo, a Montauban, ecc.\nFu il padre del pittore Giusto d'Andrea che lavor\u00f2 con Neri di Bicci e Benozzo Gozzoli. La data della morte \u00e8 riportata dal Milanesi."}
{"id": "1561943", "revid": "1632387", "url": "https://it.wikipedia.org/wiki?curid=1561943", "title": "Scala Vickers", "text": "La scala Vickers \u00e8 una scala di valori ottenuta dalla prova di durezza Vickers. I risultati ottenuti sono generalmente equiparabili, con la dovuta approssimazione, ai valori in scala Brinell (vedi la tabella comparativa alla voce scala di Brinell). \u00c8 stata proposta nel 1924 dagli inglesi Sandland e Smith, ricercatori della societ\u00e0 britannica \"Vickers Ltd.\"\nDescrizione.\nNella prova Vickers il penetratore di diamante \u00e8 costituito da una piramide retta a base quadrata con un angolo di \u03b8=136\u00b0.\nQuello che si misura \u00e8 il rapporto fra il carico applicato e la superficie dell'impronta. Poich\u00e9 l'impronta ricalca la piramide a base quadrata del penetratore, la sua superficie si calcola come formula_1 ovvero formula_2 dove \"d\" \u00e8 il valore medio di valori delle due diagonali misurate sotto microscopio. Le unit\u00e0 di misura della scala Vickers sono quindi quelle di una pressione ovvero di un carico (in kgf o in newton) su una superficie, misurata in mm\u00b2.\nIl carico applicato varia da 1kgf a 120kgf.\nAnalogamente a quanto accade per la scala di Brinell, si indica il valore di durezza ottenuto, seguito dalla sigla normalizzata dal sistema ISO HV.\nEsempi:\nValori indicativi di durezza Vickers di alcuni materiali\nPer esprimere il valore della durezza Vickers HV in unit\u00e0 SI occorre indicare il carico in newton.\nVantaggi: l'inclinazione delle facce \u00e8 costante; si usano anche carichi piccoli per fare misure di durezza ravvicinate, precisione della misurazione. La scala \u00e8 unica per tutti i materiali. Grazie al penetratore in diamante \u00e8 possibile eseguire la prova su materiali di elevata durezza a differenza della prova Brinell che possiede un valore massimo di 500HB.\nSvantaggi: costosa, notevole perdita di tempo nella lettura delle impronte che si pu\u00f2 fare solo al microscopio."}
{"id": "1561946", "revid": "125195067", "url": "https://it.wikipedia.org/wiki?curid=1561946", "title": "Sportclub Preu\u00dfen 06 M\u00fcnster", "text": "Il Preu\u00dfen M\u00fcnster (nome completo Sportclub Preu\u00dfen 06 e.V. M\u00fcnster), \u00e8 una societ\u00e0 calcistica tedesca di M\u00fcnster, citt\u00e0 della Vestfalia. Milita nella Regionalliga West, la quarta divisione del calcio tedesco.\nStoria.\nDalla fondazione fino al 1963.\nIl club fu fondato con il nome di FC Preussen il 30 aprile 1906, da un gruppo di studenti del \"gymnasium\" \"Johann-Conrad-Schlaun\". Assunse l'attuale denominazione nel 1920 e inizi\u00f2 a giocare nel 1928 in seconda divisione.\nNel 1933 il \"Preussen\" avanz\u00f2 in Gauliga Westfalen, una delle sedici massime divisioni create nello stesso anno dal Terzo Reich. Termin\u00f2 tutti campionati a met\u00e0 classifica e retrocesse due volte. La retrocessione del 1941 lo lasci\u00f2 fuori dalla prima divisione fino alla fine della Seconda guerra mondiale.\nLa squadra gioc\u00f2 tre stagioni in \"Landesliga Westfalen Gr. 2\" (II) prima di venire promossa in \"Oberliga West\" nel 1948. L'arrivo in massima serie cre\u00f2 scalpore in tutta la Germania, in quanto essa fu la prima societ\u00e0 tedesca a costruire una squadra con giocatori pagati, quando a quel tempo la Nazione era propensa pi\u00f9 per lo sport amatoriale che per quello a livello professionistico. Siegfried Rachuba, Adolf Preissler, Rudolf Schulz, Felix Gerritzen, e Josef Lammers furono chiamati dalla stampa tedesca con il nomignolo di \"linea da centomila marchi\".\nLa squadra, grazie agli investimenti fatti, partecip\u00f2 alla finale del campionato 1951 contro il davanti ai 107.000 spettatori dell'Olympiastadion; le \"aquile\" tuttavia persero 1-2.\nMembro fondatore della Bundesliga.\nLa permanenza ininterrotta in \"Oberliga West\" dal 1953 al 1963, con il conseguimento di risultati finali da media classifica, permise alla squadra l'ingresso nella prima edizione della Bundesliga. L'avventura, fu per\u00f2 breve, in quanto il \"Preussen\" nello stesso anno si classific\u00f2 al quindicesimo posto, retrocedendo.\nDal 1964 ad oggi.\nDopo l'esperienza in Bundesliga, per tutti gli anni sessanta e settanta la compagine gioc\u00f2 sempre in seconda divisione (Regionalliga \"West\" (1963-1974), Zweite Bundesliga \"Nord\"). Scivol\u00f2 in terza divisione nella stagione 1981-82, chiamata a quel tempo \"Amateur Oberliga Westfalen\", e vi gioc\u00f2 sempre fino al 2006, eccetto un paio di anni passati in Zweite Bundesliga nel 1990 e nel 1991.\nNel 1994 il \"Preussen\" vinse la Coppa di Germania Amatori, battendo in finale 1-0 il Kickers Offenbach.\nIl 6 maggio 2011, con la vittoria casalinga per 3-0 contro il Borussa M\u00f6nchengladbach II, la squadra ha conquistato la promozione matematica dalla Regionalliga alla 3. Liga. Al termine della stagione, la squadra ha vinto il girone occidentale della Regionalliga con 72 punti, 10 in pi\u00f9 della seconda, l'Eintracht Trier.\nRosa 2017-18.\n "}
{"id": "1561947", "revid": "44024", "url": "https://it.wikipedia.org/wiki?curid=1561947", "title": "Atlanta WNBA", "text": ""}
{"id": "1561954", "revid": "113925260", "url": "https://it.wikipedia.org/wiki?curid=1561954", "title": "Federazione italiana associazioni imprese viaggi e turismo", "text": "La Federazione italiana associazioni imprese viaggi e turismo, in acronimo Fiavet, \u00e8 una associazione di imprese nata nel 1961, che raggruppa e rappresenta in logica federativa, su base interregionale, agenzie di viaggio e imprese turistiche, nonch\u00e9 le associazioni locali di settore.\nLa Fiavet aderisce a livello nazionale alla Confcommercio (Confederazione generale italiana del commercio, del turismo e dei servizi), organizzazione delle imprese del settore terziario e ne rappresenta insieme a Federalberghi, FAITA, FIPE e Rescasa il settore turismo (Confturismo). Il Presidente \u00e8 Ivana Jelinic."}
{"id": "1561957", "revid": "322321", "url": "https://it.wikipedia.org/wiki?curid=1561957", "title": "Unione montana del Baldo-Garda", "text": "L'unione montana del Baldo-Garda \u00e8 un'unione montana (gi\u00e0 comunit\u00e0 montana) veneta della Provincia di Verona composta da 9 comuni:"}
{"id": "1561964", "revid": "2014155", "url": "https://it.wikipedia.org/wiki?curid=1561964", "title": "Enrico d'Orl\u00e9ans (1908-1999)", "text": "Biografia.\nGiovinezza.\nEnrico d'Orl\u00e9ans, unico figlio maschio di Giovanni, duca di Guisa (1874-1940) e di Isabella d'Orl\u00e9ans (1878-1961), \u00e8 battezzato il 25 novembre 1908 con i seguenti nomi: \"Henri Robert Ferdinand Marie d'Orl\u00e9ans\".\nDal 1926 \u00e8 costretto all'esilio in virt\u00f9 della legge del 1886, che impedisce di risiedere in Francia ai pretendenti al trono. Prima di questa data era stato accordato al padre e alla sua famiglia di vivere in Francia, in quanto membri di una linea cadetta.\nSi trasferisce dunque in Belgio, poi in Marocco, quindi in Spagna e infine in Portogallo. Nel 1929 il padre gli conferisce il titolo di \"Conte di Parigi\".\nMatrimonio.\nNel 1931, Enrico sposa Isabella d'Orl\u00e9ans-Braganza (1911-2003) a Palermo, dove vive per qualche tempo nel Palazzo d'Orl\u00e9ans. L'unione sar\u00e0 allietata da dodici figli.\nSeconda guerra mondiale.\nEnrico, dopo un primo interessamento verso il governo del maresciallo Philippe P\u00e9tain, rifiuta il Ministero per gli approvvigionamenti propostogli da Pierre Laval ed entra nella Legione straniera, dove combatter\u00e0 per la \u00abFrancia libera\u00bb, con il nome di Henri d'Orliac, dal momento che ancora \u00e8 in vigore la legge d'esilio.\nNel novembre-dicembre 1942, prende parte a una cospirazione organizzata da Henri d'Astier de la Vigerie, scopo della quale \u00e8 la rimozione dell'ammiraglio Darlan, che, a loro parere, impedisce l'unificazione delle armate francesi di liberazione.\nQuesto complotto non ambiva alla restaurazione monarchica, ma alla formazione, sotto la guida del \"Conte di Parigi\", di un governo di unit\u00e0, nel quale Charles de Gaulle avrebbe diretto gli Affari Politici e Giraud gli Affari Militari, fino alla liberazione della Francia metropolitana. A liberazione avvenuta, si sarebbe rimesso al popolo il compito di decidere la forma istituzionale.\nIl 24 dicembre 1942, Fernand Bonnier de La Chapelle, patriota della resistenza francese, uccide l'ammiraglio Darlan.\nLe cose, per\u00f2, non vanno a favore del \"Conte di Parigi\": La Chapelle viene fatto giustiziare da Henri Giraud, che prende il posto di Darlan come ammiraglio, ed Enrico d'Orl\u00e9ans \u00e8 costretto nuovamente all'esilio, in forza della legge del 1886.\nOrleanismo e legittimismo.\nEnrico d'Orl\u00e9ans fu riconosciuto dalla maggior parte dei monarchici francesi come \"Enrico VI\", successore legittimo dei Re di Francia e di Navarra.\nSituazione dei monarchici prima di Enrico d'Orl\u00e9ans.\nAlla morte (1883) di Enrico di Borbone-Francia, detto conte di Chambord e ultimo Borbone del ramo diretto, il movimento legittimista si divise: la maggioranza riconobbe i diritti del conte di Parigi, Luigi Filippo Alberto d'Orl\u00e9ans (1838-1894), nipote di Luigi Filippo, che del resto era stato indicato espressamente come pi\u00f9 prossimo successore da Enrico V; ma una minoranza non trascurabile rifiut\u00f2 di sostenere gli Orl\u00e9ans.\nIl motivo principale di questo rifiuto fu l'ostilit\u00e0 nei confronti della Casa d'Orl\u00e9ans, che aveva votato per il Regicidio (1793) e aveva scavalcato i diritti del ramo primogenito durante il periodo della Monarchia borghese (1830-1848).\nAltri inoltre avanzavano delle riserve dinastiche: alcuni di questi arrivarono a riconoscere come re titolari i pretendenti Carlisti al trono di Spagna. Comunque Giovanni Pio di Borbone-Spagna, conte di Montiz\u00f3n, Giovanni III per i suoi sostenitori, che nel 1883 era il rappresentante primogenito della Casa Capetingia, non sembrava troppo interessato n\u00e9 alle pretese carliste n\u00e9 a quelle \"legittimiste\" francesi.\nI partigiani di Giovanni di Borbone divennero presto noti come \"Bianchi di Spagna\", mentre i legittimisti pro-Orl\u00e9ans furono chiamati \"Bianchi d'Eu\" (dal nome del castello d'Eu, allora residenza del \"Conte di Parigi\"). Comunque, non tutti gli anti-orleanisti si identificarono nei \"Bianchi di Spagna\": molti aderirono al \"survivantisme\" (credenza o speranza in una linea nascosta discendente da Luigi XVII di Francia: una sorta di Sebastianismo alla francese).\nD'altra parte i \"Bianchi di Spagna\" non ebbero un grande seguito e subirono la crisi determinata dall'estinzione (1936) della linea carlista dei Borbone. Infatti, il ricongiungimento ad Alfonso XIII, Re di Spagna in esilio, che incarnava una sorta di Orleanismo spagnolo, si rivelava alquanto problematico o addirittura impossibile per i pi\u00f9 radicali: la questione non era dinastica, ma ideologica! Costoro riversarono il loro appoggio su Saverio di Borbone-Parma, nipote, per via femminile, dell'ultimo carlista e bisnipote di Enrico V.\nNel frattempo i \"Bianchi d'Eu\" erano divenuti i principali portavoce del movimento monarchico francese: essi sostenevano i diritti dinastici degli Orl\u00e9ans, ma non per questo avevano sposato l'\"Orleanismo\" ideologico, basato sul liberalismo politico. Essi rimasero fedeli al \"Legittimismo\" ideologico, che univa tradizionalismo e cristianesimo sociale. Tra costoro si annovera Ren\u00e9 de La Tour du Pin.\nDel resto gli \"orleanisti ideologici\" erano passati al repubblicanesimo moderato di Thiers. Inoltre Luigi Filippo Alberto d'Orl\u00e9ans, pur senza rinnegare il nonno, intendeva porsi sulla scia tracciata da Enrico V, al contrario degli zii, il Duca d'Aumale e il Principe di Joinville, ultimi rappresentanti dell'Orleanismo politico.\nL'apporto di Charles Maurras e dell'Action fran\u00e7aise fu decisivo: prima del 1914, il Lealismo francese sembrava essere una sola cosa con l\"'Action fran\u00e7aise\", fedele a Luigi Filippo Roberto d'Orl\u00e9ans, duca d'Orl\u00e9ans, il quale non si curava di politica, facendo pressoch\u00e9 pieno affidamento sul geniale Maurras.\nIngresso in politica di Enrico d'Orl\u00e9ans.\nL\"'Action Fran\u00e7aise\" continu\u00f2 a lungo ad agire incontrastata nel mondo monarchico francese, fino a quando il nuovo \"Conte di Parigi\", Enrico d'Orl\u00e9ans, cominci\u00f2, ancora in vita il padre Giovanni III, ad assumere poco a poco un ruolo politico, scuotendo il monopolio maurrasiano. Di qui la rottura politica tra il \"Conte di Parigi\", il padre e l'Action fran\u00e7aise, nel 1937, rottura fortemente sentita dai \"Bianchi d'Eu\", e che faceva seguito alla condanna vaticana dell'Action fran\u00e7aise del 1926.\nComunque, la rottura politica tra gli Orl\u00e9ans e l\"'Action fran\u00e7aise\" non si tradusse in una rottura d'ordine dinastico: Charles Maurras continu\u00f2, fino alla sua morte, a sostenere i diritti degli Orl\u00e9ans.\nMa la spaccatura del 1937 e gli orientamenti politici \"avventurosi\" del \"conte di Parigi\" (divenuto \"Enrico VI\" nel 1940) produssero disorientamento fra i \"Bianchi d'Eu\", tra i quali cominci\u00f2 a farsi strada anche l'eventualit\u00e0 di un riorientamento dinastico: quasi invisibili nel periodo d'oro dell'Action fran\u00e7aise, i \"Bianchi di Spagna\" tornarono a farsi sentire sulla scena monarchica francese, crescendo nei consensi a partire dagli anni cinquanta.\nQuesti ultimi abbandonarono il Carlismo politico dei Borbone-Parma e cominciarono a sostenere i diritti di una linea morganatica spagnola, ma che poteva vantare la primogenitura capetingia: i sostenitori di questo ramo si fanno chiamare \"Legittimisti\", nonostante la scarsa corrispondenza con la tradizione della Monarchia francese dal 1713 al 1830 (esclusione delle linee morganatiche, distinzione e separazione della Casa di Spagna dalla Casa di Francia in base al trattato di Utrecht e alla prassi consolidata nel riconoscimento del titolo \"Premier Prince du Sang\" al Duca d'Orl\u00e9ans sin dal 1713).\nNonostante le scelte politiche poco accorte del \"conte di Parigi\", la maggioranza dei monarchici francesi continu\u00f2 a sostenere i suoi diritti cos\u00ec come continu\u00f2 ad essere riconosciuto come capo della Casa di Francia da parte delle corti d'Europa.\nDopo la guerra.\nIl \"Conte di Parigi\" rientra in Francia solo nel 1950, dopo l'abrogazione della legge d'esilio.\nIn politica, sostiene la linea di Charles de Gaulle, il quale sembra gli faccia intendere, nel 1962, un proprio sostegno alla monarchia.\nNel 1975, istituisce la Fondation Saint-Louis con l'obiettivo di preservare i beni della Famiglia d'Orl\u00e9ans; al contempo amministra la Fondation Cond\u00e9.\nNel 1983, la famiglia \u00e8 scossa dalla morte, in repubblica Centrafricana, dell'undicesimo figlio del conte di Parigi, Thibaut, conte della Marche, gi\u00e0 accusato di ricettazione. Gi\u00e0 un altro figlio di Enrico era premorto al padre, Fran\u00e7ois, caduto in Algeria, nel 1960.\nAl tempo della Prima Coabitazione (1986-88), il \"conte di Parigi\" si pronunzia pi\u00f9 volte in favore del vecchio conoscente Fran\u00e7ois Mitterrand, il quale aveva dimostrato un certo interessamento nei confronti delle cerimonie del Millenario Capetingio (1987), al contrario del presidente Val\u00e9ry Giscard d'Estaing.\nMorte.\nEnrico d'Orl\u00e9ans muore nel 1999 e viene sepolto nella Cappella Reale di Dreux\nDiscendenza.\nEnrico e Isabella d'Orl\u00e9ans-Braganza ebbero dodici figli:\nAtti dinastici.\nIl 31 ottobre 1984 ritira il titolo di cortesia di \"Conte di Clermont\" al figlio primogenito Enrico in ragione del suo scandaloso (per un'aspirante Maest\u00e0 cristianissima) divorzio e successivo matrimonio civile con donna divorziata. Gli concede il titolo minore di \"Conte di Mortain\", intendendolo escludere dalla successione. Con lettera del 31 ottobre 1990, resa pubblica il 7 marzo 1991, riconcede al figlio il titolo di \"Conte di Clermont\".\nSempre nel 1984, Enrico VI esclude dalla successione anche il nipote Francesco, primogenito di Enrico (VII), a causa della sua grave malattia mentale. Se per\u00f2 il primo atto si colloca nel rispetto della tradizione e forse delle \"Leggi fondamentali del Regno\", il secondo appare fortemente in contrasto con le consuetudini dinastiche, non potendo in alcun modo il re scegliere il proprio successore: pi\u00f9 in linea con la tradizione sarebbe stata la costituzione di un consiglio di reggenza, presieduto dal primo in linea di successione dopo Francesco, che sarebbe entrato in funzioni al momento della successione del principe in questione."}
{"id": "1561966", "revid": "124123", "url": "https://it.wikipedia.org/wiki?curid=1561966", "title": "Felice Carretto", "text": "Marchese di Grana, visse nella prima met\u00e0 del XVII secolo. \nFu vassallo dei Duchi di Mantova nei territori del Monferrato. Durante la seconda Guerra del Monferrato quando, nel luglio del 1630, il Duca di Mantova Carlo I venne cacciato dalle forze imperiali ed esiliato egli, sentendosi affrancato dal vassallaggio, innalz\u00f2 le insegne imperiali sul castello di Altare, possente baluardo appenninico. \nIl duca Carlo I, ritornato dall'esilio, fece abbattere il robusto maniero, quando ancora Altare era occupata dagli eserciti alemanni. Il Marchese di Grana fece ricadere la responsabilit\u00e0 della distruzione del castello sui maggiorenti del paese di Altare, tutti vetrai, che vennero portati in catene nel castello di Roccavignale.\nIl Consolato dell'Arte s'interess\u00f2 attivamente per la loro liberazione, che avvenne dopo settanta giorni di prigionia dietro il pagamento di un riscatto di 2000 doppie di moneta di Spagna. \nLa motivazione reale del risarcimento non pot\u00e9 essere rivelata e il versamento risult\u00f2 una \"donazione in favore del marchese di Grana, Padrone e Signore Don Felice Carretto, per i benefici ricevuti con grande suo dispendio\" "}
{"id": "1561968", "revid": "1543377", "url": "https://it.wikipedia.org/wiki?curid=1561968", "title": "Rescasa", "text": "Rescasa \u00e8 un'associazione di categoria che rappresenta i residence e le case ed appartamenti per vacanze in Italia cos\u00ec come inquadrati dalle diverse leggi regionali.\nA tutela dei loro interessi, Rescasa svolge un'attivit\u00e0 istituzionale di rappresentanza ed un'attivit\u00e0 di assistenza in tutti i campi attinenti alla gestione aziendale.\nStoria.\nRescasa nasce nel 1977 come associazione di categoria e dal 1983 aderisce a livello nazionale alla Confcommercio e ne rappresenta insieme a Federalberghi, FAITA, FIPE e Fiavet il settore turismo (Confturismo)."}
{"id": "1561970", "revid": "1543377", "url": "https://it.wikipedia.org/wiki?curid=1561970", "title": "Peter Mole", "text": "Biografia.\nMul\u00e8 (che ha cambiato nome sostituendolo con Peter Mole), \u00e8 nato a Termini Imerese nel 1891 ed \u00e8 emigrato in America, con il padre Pietro ed i fratelli Filippo, Giuseppe e Giuseppa, nel 1897.\nIl Mul\u00e8 nel 1923 si laurea in \"ingegneria elettrica\" e comincia a lavorare per la Thomas Edison e per la General Electric, a New York.\nNel 1927 fonda la Mole-Richardson, azienda che si occupa di illuminazione e di produzione cinematografica, con sede a Hollywood, California, e rifornisce la casa cinematografica Metro Goldwyn Mayer.\nLa Mole-Richardson di Mul\u00e8 ha brevettato nel 1935 il primo \"Fresnel Solar Spot\" (Riflettore) e durante la seconda guerra mondiale, Mul\u00e8 concentra i suoi sforzi verso lo sviluppo di proiettori per corazzate, carri armati e artiglieria per le forze alleate in Europa e nel Pacifico.\nNel 1945 Peter Mole \u00e8 stato scelto per realizzare l'illuminazione per il Consiglio storico delle Nazioni Unite, tenutosi a San Francisco.\nSposa Cecilia Lazarus, dalla quale ha avuto una figlia, Anna Frances Mole.\nPeter Mole \u00e8 deceduto improvvisamente il 2 agosto 1960 a San Diego e il genero, Warren Parker, ha assunto la presidenza della societ\u00e0.\nLa Mole-Richardson Company, che attualmente \u00e8 gestita dai nipoti Parker, \u00e8 oggi considerata una delle principali industrie legata al cinema e alla televisione."}
{"id": "1561971", "revid": "1305772", "url": "https://it.wikipedia.org/wiki?curid=1561971", "title": "Boso View Express", "text": "Boso View Express, poi ripubblicato come BVE Trainsim, \u00e8 un videogioco di simulazione della guida di treni con vista tridimensionale dalla cabina di guida, per personal computer con sistema operativo Windows 98 o superiore.\nIl simulatore \u00e8 stato realizzato dallo studente giapponese Takashi Kojima (con lo pseudonimo \"Mackoy\"), che ne detiene il copyright. Il programma \u00e8 liberamente scaricabile dal sito internet dell'autore. L'uso del programma \u00e8 gratuito per uso personale, ma non pu\u00f2 essere ri-distribuito su supporti informatici o su altri siti internet.\nAl momento sono disponibili tre diverse versioni di BVE: le versioni 2 (2.6.3), 4 (4.2) e 5.\nLo sviluppo della versione 4 del programma si \u00e8 arrestato con l'uscita di Windows Vista, data l'impossibilit\u00e0 per l'autore di rendere la versione 4 compatibile con tale sistema operativo.\nPer questo motivo, alcuni programmatori americani hanno creato una versione open source del programma chiamata OpenBVE, compatibile con i contenuti creati per la versione giapponese.\nIl 5 settembre 2011 \u00e8 stata pubblicata la versione 5, compatibile anche con Windows Vista e versioni successive."}
{"id": "1561972", "revid": "834", "url": "https://it.wikipedia.org/wiki?curid=1561972", "title": "Ero", "text": ""}
{"id": "1561978", "revid": "124284417", "url": "https://it.wikipedia.org/wiki?curid=1561978", "title": "La piovra (serie televisiva)", "text": "La piovra \u00e8 una serie televisiva italiana andata in onda complessivamente in dieci miniserie dal 1984 al 2001.\nLe miniserie sono state dirette da vari registi che si sono succeduti: Damiano Damiani nella prima miniserie, Florestano Vancini nella seconda miniserie, Luigi Perelli dalla terza alla settima e di nuovo nella decima miniserie, e Giacomo Battiato dall'ottava alla nona miniserie.\nLe musiche sono state realizzate da Riz Ortolani nella prima miniserie, da Ennio Morricone dalla seconda alla settima e nella decima miniserie, e da Paolo Buonvino dall'ottava alla nona miniserie.\nAncora oggi considerata la serie televisiva italiana pi\u00f9 famosa nel mondo, le dieci miniserie hanno ottenuto grandi consensi di pubblico (una media di 10 milioni di spettatori e punte di 15 milioni) e sono state esportate con altrettanto successo in oltre 80 nazioni.\nTrama.\nParticolarmente importante \u00e8 l'evoluzione narrativa con la quale viene raccontata l'espansione dei molteplici tentacoli della criminalit\u00e0 organizzata che danno il titolo all'opera: si passa dai traffici locali ed internazionali di droga in una Sicilia egemonizzata ed insanguinata dalla mafia della prima miniserie alla loggia massonica (dal nome \"Itala\") ed agli apparati statali deviati della seconda, ambientata nella Roma dei palazzi del potere; nella terza miniserie lo scenario si apre a ventaglio raccontando gli affari della mafia finanziaria delle banche internazionali e dei traffici illegali di armi e scorie nucleari, il cui centro operativo invece \u00e8 per lo pi\u00f9 a Milano e nel nord Italia. Il contesto si intensificher\u00e0 nella quarta miniserie, alla fine della quale il commissario Corrado Cattani (Michele Placido) verr\u00e0 ucciso, in quanto venuto a conoscenza di scomode e scottanti verit\u00e0.\nLe intricate vicende di politica, finanza, massoneria, corruzione e criminalit\u00e0 organizzata che venivano raccontate anche ne \"La piovra 5 - Il cuore del problema\", \"La piovra 6 - L'ultimo segreto\" e \"La piovra 7 - Indagine sulla morte del commissario Cattani\" si ispiravano alle vicende politiche e di cronaca di quegli anni e misero per la prima volta in luce il fatto che la mafia non era solo quella degli uomini d'onore, dei picciotti e dei killer spietati, ma un fenomeno ben pi\u00f9 complesso ed articolato (lo stesso Giovanni Falcone si compliment\u00f2 per l'accuratezza della serie e per il suo dettagliato realismo nel descrivere Cosa Nostra nel suo insieme), ed infatti generarono parecchie polemiche politiche, nonch\u00e9 fortissime pressioni per far concludere la saga, nonostante questa continuasse ad avere un grandissimo successo di pubblico e critica, anche a livello internazionale.\n\u00c8 proprio a causa di tali pressioni politiche che sono dovute le parentesi de \"La piovra 8 - Lo scandalo\" e \"La piovra 9 - Il patto\" ambientate non pi\u00f9 in epoca contemporanea bens\u00ec ai tempi della mafia latifondaria e contadina degli anni '50 e '60, prevalentemente incentrate sulle vicende private dei protagonisti, piuttosto che sugli affari di Cosa Nostra e quasi completamente distaccate rispetto agli altri capitoli della saga. \nInfine con \"La piovra 10\" (trasmessa su Rai 2 anzich\u00e9 su Rai 1 come le precedenti) si cerca di tirare le fila di tutti gli argomenti lasciati precedentemente in sospeso alla fine della settima miniserie e di dare una lettura della mafia attuale.\nCast e personaggi.\nGli attori che hanno interpretato le parti pi\u00f9 importanti nel corso delle varie miniserie della saga sono stati:\nLe miniserie.\nDe \"La piovra\" sono state prodotte le seguenti 10 miniserie televisive:\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1561980", "revid": "287204", "url": "https://it.wikipedia.org/wiki?curid=1561980", "title": "Giusto Gervasutti", "text": "Soprannominato \"il Fortissimo\", tra gli anni trenta e gli anni quaranta, fu uno degli alpinisti di punta all'interno del movimento europeo: instancabile esploratore di montagne e massicci in tutti i versanti delle Alpi (e non solo), si leg\u00f2 in cordata con i nomi pi\u00f9 noti dell'epoca, realizzando nuove salite di pareti e cime che ancora oggi sono tenute in grande considerazione per la loro difficolt\u00e0. Trov\u00f2 la morte durante un tentativo di scalata sul versante est del Mont Blanc du Tacul, presso il Pilastro Gervasutti, che da allora porta il suo nome.\nBiografia.\nMolti dati biografici su Giusto Gervasutti provengono dalla sua autobiografia pubblicata alla fine del 1945, pochi mesi prima della sua morte. Gervasutti affermava che si trasfer\u00ec a Torino, all'et\u00e0 di 22 anni per intraprendere gli studi universitari, dove ebbe occasione di adattare alle Alpi Occidentali quelle eccezionali abilit\u00e0 scalatorie gi\u00e0 sviluppate in ambiente dolomitico, sulle vette della Carnia. \nUna biografia di Gervasutti scritta da Enrico Camanni precisa meglio e talora corregge alcuni di questi dati. Gervasutti, nato in una famiglia di modesti bottegai friulani, non si allontan\u00f2 nei primi vent'anni della sua vita dal paese natale; lo lasci\u00f2 per svolgere il servizio militare a Cuneo, come sottotenente nell\u2019artiglieria da montagna. Si trasfer\u00ec a Torino a 22 anni, dopo il servizio militare, per iscriversi all'Istituto tecnico industriale statale Amedeo Avogadro; ma abbandon\u00f2 gli studi al primo anno per dedicarsi all'alpinismo e diventare in breve tempo il campione del Cai Torino. Gervasutti fu infatti uno dei primi veri alpinisti completi, abile e capace tanto nell'arrampicata su roccia, tanto nelle scalate d'alta montagna, su terreno misto e di ghiaccio. \nFu soprannominato \"il fortissimo\" dopo un articolo di un giornale torinese che, narrando del successo della sua squadra al Trofeo Mezzalama del 1933, lo descrisse come \"fortissimo Gervasutti\". L'aggettivo piacque agli amici che lo trovarono appropriato, e per sottolineare ancor di pi\u00f9 la sua unicit\u00e0 presero a chiamarlo \"il fortissimo\".\nGrazie alla sua polivalenza, realizz\u00f2 scalate fino ad allora impensabili. La sua intelligenza e il suo spirito di innovazione, inoltre, lo portarono a precorrere quello che \u00e8 oggi l'alpinismo moderno. Occorre difatti considerare che, prima di Gervasutti, la scuola alpinistica dolomitica e quella occidentale avevano seguito percorsi piuttosto divergenti: la prima tecnicamente pi\u00f9 avanzata e incentrata sull'arrampicata di pareti di roccia poste a quote relativamente basse; la seconda pi\u00f9 legata all'ambiente alpino d'alta quota, al ghiaccio e alle lisce pareti granitiche. Gervasutti concentr\u00f2 buona parte della propria attivit\u00e0 nell'ambito del massiccio del Monte Bianco.\nNel 1933 realizz\u00f2 la prima ripetizione della cresta sud dell'Aiguille Noire de Peuterey, nel gruppo del Monte Bianco. Nel Massiccio degli \u00c9crins, in Francia, scal\u00f2 nel 1934 la spettacolare parete nord-ovest del Pic d'Olan insieme a Lucien Devies. Quello stesso anno si rec\u00f2 in Cile sulle Ande, giungendo in vetta a inviolate cime sopra i 5.000\u00a0m di quota. Nel 1935 realizza la prima ascensione del Pic Adolphe con Gabriele Boccalatte, Nin\u00ec Pietrasanta e Renato Chabod. Sempre nel 1935, insieme a Lucien Devies, fa sua la cresta sud del Pic Gaspard e, nel 1936, la parete nord-ovest dell'Ailefroide Occidentale. Di quest'ultima salita \u00e8 famosa la vicenda che evidenzia l'indomita volont\u00e0 del \"Fortissimo\". Durante l'avvicinamento di notte, nell'attraversare un canalino di pietre e neve, per evitare un masso instabile, cade rompendosi una costola, il labbro e tre denti. Nonostante l'incidente e il dolore delle ferite decide di portare comunque a termine la scalata, che durer\u00e0 altre 56 ore.\nTornato a operare in zona Monte Bianco, nel 1938 in cordata con l'alpinista Gabriele Boccalatte sal\u00ec il difficile pilastro sud-ovest del Picco Gugliermina mentre con Paolo Bollini, nel 1940, affront\u00f2 direttamente la parete sud del Monte Bianco per il Pilone Nord del Freney.\nPartecip\u00f2 inoltre alla \"sfida\" per la salita alla parete nord delle Grandes Jorasses, impresa non ancora riuscita ad alcuno dei grandi alpinisti dell'epoca, ma venne preceduto da Martin Meier e Rudolf Peters (1935) per quanto riguarda la Punta Croz e successivamente da Riccardo Cassin, Luigi Esposito e Ugo Tizzoni (1938) sullo Sperone Walker. Nel 1942 Gervasutti, insieme a Giuseppe Gagliardone, tracci\u00f2 una temeraria linea sulla ripida, ghiacciata e selvaggia parete est delle Grandes Jorasses, ed iscrisse definitivamente il proprio nome nell'olimpo dei pi\u00f9 forti alpinisti di sempre. Nell'agosto del 1944 Gervasutti e Gigi Panei aprono una nuova via sulla inviolata parete sud del Pic Adolphe.\nLa scomparsa sul Monte Bianco.\nMor\u00ec il 16 settembre 1946, durante una scalata al Mont Blanc du Tacul insieme a Giuseppe Gagliardone. I due si stavano ritirando a causa del maltempo e Gervasutti, a causa di una corda doppia incastrata, mentre risaliva un tratto improvvisamente cadde. \nA Cervignano del Friuli \u00e8 ricordato con un monumento dedicatogli dal locale C.A.I. e da una via a lui intitolata. A lui sono intitolati anche due bivacchi alpini uno presso il monte Bianco, il Bivacco Giusto Gervasutti al Fr\u00e9boudze, e l'altro presso la Cima Cadin degli Elmi, il Bivacco Giusto Gervasutti alla Forcella Sp\u00e9.\nSalite sulle Alpi.\nNel seguente elenco sono riportate alcune delle salite pi\u00f9 significative di Giusto Gervasutti sulle Alpi."}
{"id": "1561981", "revid": "767487", "url": "https://it.wikipedia.org/wiki?curid=1561981", "title": "Jorn", "text": "Gli Jorn sono un gruppo heavy metal norvegese.\nStoria.\nIl gruppo \u00e8 stato fondato nel 2000 dal cantante dei Masterplan J\u00f8rn Lande.\nLa formazione ha subito molti cambiamenti durante gli anni, trovando per\u00f2 una certa stabilit\u00e0 negli ultimi 5 anni.\nHanno pubblicato finora 9 album studio, di cui 2 di cover, tra cui il celebre \"Dio\" del 2010, dedicato alla memoria dello scomparso Ronnie James Dio ed anticipato dal videoclip della canzone originale \"Song for Ronnie James\".\nNel 2013 esce il nuovo album dal titolo \"Symphonic\"."}
{"id": "1561982", "revid": "12109", "url": "https://it.wikipedia.org/wiki?curid=1561982", "title": "Boso view express", "text": ""}
{"id": "1561992", "revid": "287204", "url": "https://it.wikipedia.org/wiki?curid=1561992", "title": "Caduta dell'uomo", "text": "Con il termine \"la caduta\" o \"la caduta dell'uomo\" (nel senso di genere umano) la teologia cristiana, secondo quanto riportato dalla Bibbia in Genesi 3, si riferisce all'avvenimento attraverso il quale essa crede che l'umanit\u00e0 abbia perduto i privilegi e la condizione originaria di cui godeva al momento della sua creazione. Il termine \"Caduta\" ne definisce, di conseguenza, anche la condizione risultante. Questo avvenimento \u00e8 considerato fondamentale per la comprensione della condizione umana e dell'opera di redenzione del genere umano in Ges\u00f9 Cristo.\nDescrizione.\nLe teologie ebraica e islamica, sulla base dello stesso testo, non giungono a conclusioni altrettanto dogmatiche e definite, assumendolo prevalentemente ad illustrazione della dinamica tentazione-peccato-conseguenze nell'esperienza di ogni essere umano e negando con forza quanto affermato nelle Scritture cristiane.\nAnche l'ideologia scientista, razionalista e materialista contemporanea respinge queste concezioni relegandole nell'ambito della mitologia religiosa e non corrispondente ai fatti. Lo stesso affermano quei cristiani e quegli ebrei che, distanziandosi dalle concezioni tradizionali, accolgono l'evoluzionismo (accettato anche dalla stessa Chiesa cattolica) e i fatti da esso svelati circa l'origine dell'Uomo, ma tentano in vario modo di operarne una sintesi o una revisione.\nIl concetto di Caduta (nell'ambito dell'ortodossia cristiana) presuppone che l'Umanit\u00e0 vivesse originalmente in condizione di perfetta armonia con Dio e con le sue leggi, e che quindi fosse in uguale perfetta armonia con la Natura. \u00c8 da questa condizione che si crede, cos\u00ec, che l'umanit\u00e0 sia decaduta, degradata, sia dal punto di vista fisico che morale e spirituale.\nIl racconto dal quale trae origine questa concezione \u00e8 quello dei primi capitoli del libro della Genesi che, con il resto della Bibbia, tradizionalmente i cristiani considerano autorevole rivelazione di Dio. Dopo aver spiegato quale sia l'origine della creatura umana e descritto sommariamente quale fosse la sua condizione primigenia, i suoi privilegi e responsabilit\u00e0, esso passa a considerare come questi privilegi siano andati perduti e come Dio intenda rimediare al degrado che ne \u00e8 conseguito.\nIl racconto della Caduta \u00e8 essenzialmente un'eziologia attraverso la quale, nella cultura israelita (e da essa quella cristiana ed islamica), si d\u00e0 spiegazione dello squilibrio e disarmonia che caratterizza l'attuale condizione umana, la sua alienazione da Dio, l'origine del male nel mondo e come venirne a capo.\nLegata alla Caduta dell'uomo, la Bibbia parla anche della precedente caduta di una parte delle creature angeliche che cos\u00ec diventano attive forze spirituali della malvagit\u00e0 dedite ad opporsi a Dio ed ai suoi propositi. La loro avversione a Dio ed alla creatura umana non \u00e8 solo limitato ai primordi, ma si ritiene continuare attraverso la storia tanto che esse diventano di fatto corresponsabili della condizione di degrado morale e spirituale in cui si trova l'umanit\u00e0 loro soggetta.\nLe differenze nell'interpretazione teologica della Caduta in ambito cristiano riguardano essenzialmente fino a che punto essa abbia inciso sulle facolt\u00e0 dell'essere umano, in modo particolare sulla sua effettiva capacit\u00e0 di tornare a godere quanto \u00e8 andato perduto.\nIl racconto della Genesi.\nAttraverso il suo tipico stile letterario, il libro della Genesi ci presenta la formazione del primo uomo e della prima donna (Adamo ed Eva) al culmine dell'attivit\u00e0 creativa di Dio. Il racconto della Caduta \u00e8 contenuto nel terzo capitolo.\nCreati \"a sua immagine e conformi alla sua somiglianza\" (1:26), essi vengono collocati in un \"giardino di delizie\" (l'Eden, 2:8) e incaricati di custodirlo creativamente (il mandato creazionale, 2:15,19,20). Sebbene dotati di ampia libert\u00e0, la loro esistenza \u00e8 necessariamente limitata da Dio da prescrizioni che essi non devono trasgredire (la legge di Dio, rappresentata dalla proibizione di mangiare dell'albero \"della conoscenza del bene e del male\", 2:16,17a). Vengono cos\u00ec dotati di senso di responsabilit\u00e0: trasgredendo a ci\u00f2 che Dio ha prescritto, saranno inevitabilmente passibili (in forza della giustizia di Dio) di fatali conseguenze (\"nel giorno che tu ne mangerai, certamente morirai\", 2:17b).\nTentati, per\u00f2, a mettere in dubbio la verit\u00e0 e la bont\u00e0 di queste prescrizioni (\"Non morirete affatto\" 3:4), come pure dalla vana ambizione di poter conseguire una posizione maggiore di quella che era stata loro concessa (\"sarete come dei\", 3:5), Adamo ed Eva trasgrediscono al comandamento ricevuto (oltrepassano i limiti loro assegnati). Cos\u00ec \"aprono gli occhi\" (3:7) sull'inganno in cui sono caduti e subentra in loro il senso di colpa (rappresentata dal nascondersi fra gli alberi del giardino, 3:8). Chiamati a rispondere del loro operato (\"Dio chiam\u00f2 l'uomo e gli disse: 'Dove sei?'\" 3:9) essi cercano inutilmente di giustificarsi coprendo la loro \"nudit\u00e0\" (simbolo dell'impossibilit\u00e0 di sfuggire al giudizio di Dio, 3:10,11) ed incolpandosi a vicenda (3:12,13).\nDio pronuncia cos\u00ec su di loro (\"serpente tentatore\" compreso) la sentenza di condanna (le \"maledizioni\" di 3:14-20). La condanna comporta una vita che per loro, da ora in poi, sar\u00e0 piena di dolori e fatiche improbe. Il peccato ha per conseguenza pure la sottomissione della donna all'uomo (\"egli dominer\u00e0 su di te\" (3:16). La loro esistenza culminer\u00e0 con la morte (\"sei polvere e in polvere tornerai\", 3:19), anzi, la morte in tutte le sue accezioni ne determiner\u00e0 ogni aspetto perch\u00e9 implicita nel fatto che la Caduta comporta la separazione da Dio, fonte della vita. Viene cos\u00ec loro impedito\u00a0 l'accesso a \"l'albero della vita\" (3:22) e l'uomo e la donna sono definitivamente espulsi, scacciati, dal giardino d'Eden (23,24a), allontanati dalla presenza e comunione con Dio. Infine, affinch\u00e9 non possano pi\u00f9 ritornare e per \"custodirne la via\" vi vengono posti a guardia dei cherubini che \"vibravano da ogni parte una spada fiammeggiante\" (3:24b).\nIl racconto prosegue con la storia delle successive generazioni, caratterizzata dal degrado e dalla corruzione morale e spirituale (violenze, ingiustizie, aberrazioni), per quanto pure segnata dallo sviluppo culturale e tecnologico (cfr. 4:21,22), ma anche dal progressivo accorciamento dell'et\u00e0 media dell'essere umano.\nDa notare come Dio non manchi di mitigare, con la sua misericordiosa provvidenza, il castigo inflitto all'essere umano, evidenziata nel racconto dal fatto che Dio provveda a coprire \"la nudit\u00e0\" di Adamo ed Eva con \"tuniche di pelle\" (3:21) ottenute attraverso il sacrificio di animali. C'\u00e8 di pi\u00f9: nonostante l'apparente fallimento del \"progetto uomo\", persino allora Dio misteriosamente preannuncia il modo con il quale riscatter\u00e0 il genere umano. \u00c8 quello che la teologia cristiana chiama \"protovangelo\". Vi sar\u00e0 inimicizia fra il \"serpente tentatore\" e la donna e la progenie di lei gli \"schiaccer\u00e0 il capo\" (rappresentazione della futura opera del Messia, 3:15).\nL'interpretazione del racconto.\nLa Caduta nella letteratura giudaica antica.\nLa prima interpretazione documentata di una Caduta come concetto teologico riguarda esseri angelici ed appare nel periodo posteriore alla chiusura del canone della Bibbia ebraica e precedente al cristianesimo (chiamato dai cristiani \"intertestamentale\"), un periodo di oppressione politica e conflitti interni per il popolo ebraico che contribuisce alla riflessione apocalittica sulla corruzione del mondo. Essa, cos\u00ec, compare negli scritti apocrifi e pseudoepigrafi, si suppone per l'influenza degli Esseni o della cultura greca.\nLa prima sezione del Libro di Enoch parla, sulla base di Genesi 6:1 di \"vigilanti\" angelici, o \"satani\" che, ribellatisi a Dio, letteralmente \"cascano\" sulla terra dal cielo, si uniscono a delle donne e generano i \"nephilim\", i \"giganti\", i \"decaduti\" i quali diffondono nel mondo il male. Enoch afferma che l'umanit\u00e0 sia stata creata immortale, pura e giusta ma, a causa delle conoscenze impartite (fra cui la metallurgia ed altri saperi come la magia e l'astrologia) ad essa dal capo dei satani, Azazel, l'umanit\u00e0 diventa ingiusta e viene sottoposta alla morte (54.6; 8.1).\nIn II Esdra 3:7 si afferma che quando Adamo \u00e8 punito con la morte, pure la sua posterit\u00e0 sar\u00e0 inclusa in questo decreto. Il Siracide afferma: \u201cDalla donna ha avuto inizio il peccato, per causa sua tutti moriamo\u201d (Siracide 25:24). Allo stesso modo nell'Apocalisse di Baruch (17:3) Adamo viene incolpato dell'accorciamento della vita dei suoi discendenti. In questa letteratura, per\u00f2, la dottrina della Caduta non sembra essere avanzata rigidamente. In 2 Esdra 3:9 si afferma che la conseguenza della Caduta cessi con il Diluvio, allorch\u00e9 da No\u00e8 sorge una generazione di gente pia e che sono solo i loro discendenti che, non seguendo le loro orme, causano la corruzione sulla terra.\nFilone di Alessandria, filosofo ellenistico di cultura ebraica, nella sua opera allegorica \"De Mundi Opificio\" \u00a7 56), considera questi gli avvenimenti della Genesi come tipologici. Secondo Filone Adamo rappresenta l'aspetto razionale della natura umana, Eva il sensuale, mentre il serpente \u00e8 simbolo della lussuria e del piacere. Al seguito di Filone, l'esegeta moderno Samuel Hirsch considera la Caduta come tipica descrizione dei processi psicologici che precedono il peccato (tentazione) e che gradualmente culminano, con l'inganno di s\u00e9 stessi, in atti peccaminosi.\nNella letteratura talmudica il concetto di Caduta rimane periferico. Il peccato di Adamo, secondo i rabbini del Talmud, comport\u00f2 dolorose conseguenze per lui e per la terra. Dopo la Caduta la Shekhinah (la gloria di Dio) abbandona la terra (Gen. R. xix.; Tan., Pe\u1e33ude, 6). L'essere umano stesso perde il suo splendore originario, l'immortalit\u00e0 e la statura gigantesca! L'umanit\u00e0 \u00e8 destinata quindi alla morte, alla quale nessuno sfugge, neanche i giusti. L'antica tentazione del serpente \u00e8 sufficiente per causare la morte (B. B. 17a; Shab 55b). Adamo vorrebbe, quindi, astenersi dal procreare ma, apprendendo che la Torah sarebbe stata data ad Israele, cambia idea al riguardo (Gen. R. xxi.). Attraverso il rapporto illecito di Eva con il serpente, la natura dei suoi discendenti viene corrotta e solo Israele sconfigge questo difetto fatale accogliendo al Sinai la Torah, che era stata pure offerta e respinta dalle altre nazioni (Shab. 146a; 'Ab. Zarah 22b; Yeb. 103b). Se Israele non avesse fatto il vitello d'oro, la morte sarebbe stata rimossa da Israele (Shab. 88a; comp. 'Ab. Zarah 5a).\nSecondo questa letteratura, gli uomini e le donne pie possono sconfiggere, almeno parzialmente, le conseguenze della Caduta di Adamo. Abramo, Isacco, Giacobbe, Mos\u00e8, Aaronne e Miriam non subiscono la morte per mano dell'angelo vendicatore, ma muoiono con un bacio da parte di Dio e i loro corpo non sono consumati dai vermi (B. B. 17a; M. \u1e32. 28a; Derek Ere\u1e93 Zu\u1e6da i). Giacobbe ed altri entrano nel paradiso mentre sono in vita (Ta'an. 5b; Derek Ere\u1e93 Zu\u1e6da i.).\nSebbene la Caduta abbia un certo ruolo per gli scrittori del Talmud, queste nozioni sembrano essere pi\u00f9 che altro speculazioni omiletiche che non si cristallizzano mai in dogmi definiti. La tesi di R. Ammi (Shab. 55a) fondato su Ezechiele 18:20 che afferma come la morte sia risultato solo del proprio peccato (e non quello trasmesso da Adamo) viene contrapposta a quella di Simeon b. Eleazer che afferma come la morte sia risultato della Caduta.\nLa Caduta nella teologia biblica cristiana.\nL'espressione \"caduta dell'uomo\" non \u00e8 contenuta, come tale, nella Bibbia. Nel libro del profeta Isaia, per\u00f2, troviamo un testo che potrebbe esserne la parabola e che, di fatto, \u00e8 pure stato usato per descrivere la Caduta del capo delle creature angeliche ribelli a Dio. Si riferisce alla Caduta di Babilonia.\n La tentazione a \"salire in cielo\", ad essere \"simile all'Altissimo\" \u00e8 esattamente quella accolta da Adamo ed Eva.\u00a0 Il tentatore, infatti, ingannevolmente propone loro\": \"Sarete come Dio\" (Genesi 3:3). Ovviamente la cosa non si realizza. Quel che accade, al contrario, non \u00e8 la loro promozione, ma il loro degrado, e la conclusione \u00e8: \"Sei caduto\", \"\"ti hanno fatto discendere nel soggiorno dei morti, nelle profondit\u00e0 della fossa!\". L'essere umano non \u00e8 \"salito in cielo\", ma\u00a0 \u00e8 ritornato nella polvere, \"nella terra da cui fosti tratto\" (Genesi 3:19). Rispetto a prima, cos\u00ec, l'essere umano d\u00e0 di s\u00e9 un ben misero spettacolo. \"\"\u00c8 questo l'uomo che faceva tremare la terra\"?\". Sono queste le creature eccelse alle quali Dio aveva detto: \"\"Abbiano dominio sui pesci del mare, sugli uccelli del cielo, sul bestiame, su tutta la terra e su tutti i rettili che strisciano sulla terra\" \"(Genesi 1:26)? Ora gli esseri umani sono creature decadute. La Caduta dell'uomo e la condizione risultante \u00e8 ribadita ed espressa chiaramente nell'intero complesso del suo insegnamento.Al capitolo 5 della lettera ai Romani, dopo aver parlato degli effetti della giustificazione ottenuta per fede (5:1-11) l'Apostolo scrive:\n L'Apostolo qui descrive la condizione umana attuale come conseguenza o proseguimento di qualcosa che \u00e8 avvenuto ai primordi della storia umana: \"\"Perci\u00f2, come per mezzo di un solo uomo il peccato \u00e8 entrato nel mondo, e per mezzo del peccato la morte, e cos\u00ec la morte \u00e8 passata su tutti gli uomini, perch\u00e9 tutti hanno peccato\" \"(12).\nLa nostra condizione, secondo questo insegnamento, \u00e8 caratterizzata dal peccato e dalla morte e questo ha una causa ben precisa: ci\u00f2 che \u00e8 avvenuto al tempo di Adamo. L'umanit\u00e0 \u00e8 considerata un tutt'uno ed esiste una sincronia ed un'identificazione fra il peccato di Adamo e il nostro. L'umanit\u00e0 con Adamo e in Adamo \u00e8 caduta, decaduta.\"...con una sola trasgressione la condanna si \u00e8 estesa a tutti gli uomini... per la disubbidienza di un solo uomo i molti sono stati resi peccatori\" (18, 19). L'Apostolo qui non si riferisce a peccati specifici delle persone, perch\u00e9 la morte ha regnato \"\"da Adamo fino a Mos\u00e8\" (\"cio\u00e8 indipendentemente dalla specificazione dei reati che la legge di Dio condanna), ma si riferisce ad una condizione di peccato che tutti ci accomuna: il fatto di aver scelto di vivere senza Dio e contro Dio (di essere in rivolta contro di lui). \"La legge poi \u00e8 intervenuta a moltiplicare la trasgressione\" (20), specificandola e mostrando fino a che punto essa si estende. Nessuno di noi, cos\u00ec \u00e8 innocente come lo potevano essere i nostri progenitori prima del peccato: siamo tutti peccatori, tutti colpevoli, tutti giustamente passibili della condanna comminata ad Adamo. Di fatto, non solo la nostra esistenza termina con la morte, ma \u00e8 vissuta, in ogni suo aspetto, all'insegna della morte, come una maledizione che sovrasta tutto ci\u00f2 che siamo e facciamo. Lo stato di corruzione in cui ci troviamo non riguarda solo le malattie a cui siamo soggetti e la morte, ma \u00e8 soprattutto una congenita corruzione morale e spirituale.\nIn che modo la nostra condizione non \u00e8 pi\u00f9 quella che era una volta a causa del peccato? In che modo essa \u00e8 vissuta \"all'insegna della morte\"? Questo \u00e8 chiaramente presentato gi\u00e0 nell'Antico Testamento.\nQuesta situazione \u00e8 chiaramente rilevata dallo stesso Ges\u00f9:\nL'apostolo Paolo specifica altri aspetti di questa condizione:\nDa tutto questo Cristo Ges\u00f9 \u00e8 venuto a salvare. Se le cose stanno come ce le rivela il Nuovo Testamento, in sintonia con l'Antico, c'\u00e8 speranza al di fuori del ravvedimento e della fede in Cristo? \"\"No, vi dico; ma se non vi ravvedete, perirete tutti allo stesso modo\" \"(Luca 13:13); \"E non temete coloro che uccidono il corpo, ma non possono uccidere l'anima; temete piuttosto colui che pu\u00f2 far perire l'anima e il corpo nella geenna\" (Matteo 10:28).\nLa patristica.\nIreneo di Lione evita di parlare di una Caduta a livello cosmico. Limitando il peccato di cui parla l'apostolo Paolo all'ambito umano, Ireneo suggerisce che le creature non umane continuano ad ubbidire alla volont\u00e0 di Dio: la natura conserva la sua bont\u00e0 anche dopo la Caduta.\nAgostino d'Ippona intensifica ulteriormente l'interpretazione antropocentrica della Caduta che, indirettamente esonera la creazione non umana. Per lui la creazione \u00e8 piena di bellezza e di bont\u00e0, il che dimostra la natura del Creatore, che \u00e8 bellezza in s\u00e9 stesso. La scelta umana sta all'origine della Caduta. La maledizione interessa solo la vita umana: la sofferenza e la morte sono ereditate da tutti gli umani (il peccato originale) come castigo di Dio.\nIl Cattolicesimo romano.\nSecondo il Catechismo della Chiesa Cattolica, \u201cgrazie alla comune origine, il genere umano forma un'unit\u00e0\u201d (360). Essa, interpretando il simbolismo del linguaggio biblico \u201calla luce del Nuovo Testamento e della Tradizione\u201d, insegna che Adamo ed Eva, nostri progenitori, siano stati costituiti in \u201cuno stato di santit\u00e0 e di giustizia originali\u201d e che questo fosse \u201cpartecipazione alla vita divina\u201d (375). Per il loro peccato and\u00f2 perduta tutta l'armonia della giustizia originale che Dio, nel suo disegno, aveva previsto per l'uomo (379). Esso afferma che il racconto della Caduta utilizza un linguaggio di immagini, ma espone un avvenimento primordiale, un fatto che \u00e8 accaduto all'inizio della storia dell'uomo e che impartisce \u201cla certezza di fede\u201d che tutta la storia umana \u00e8 segnata dalla colpa originale \u201cliberamente commessa dai nostri progenitori\u201d (390).\nTutti gli uomini, cos\u00ec, sono coinvolti nel peccato di Adamo nella stessa misura che l'apostolo Paolo contrappone all'universalit\u00e0 della salvezza in Cristo (402). Il Cattolicesimo, perci\u00f2, dichiara che, \u201cSulle orme di san Paolo ha sempre insegnato che l'immensa miseria che opprime gli uomini e la loro inclinazione al male e alla morte non si possono comprendere senza il loro legame con la colpa di Adamo e prescindendo dal fatto che egli ci ha trasmesso un peccato dal quale tutti nasciamo contaminati e che \u00e8 \u201cmorte dell'anima\u201d.\nPer questa \u201ccertezza di fede, esso amministra il Battesimo per la remissione dei peccati anche ai bambini che non hanno commesso peccati personali\u201d (403).\nAlla domanda: \u201cIn che modo il peccato di Adamo \u00e8 diventato il peccato di tutti i suoi discendenti?\u201d esso risponde: \u201cTutto il genere umano \u00e8 in Adamo \u201csicut unum corpus unius hominis - come un unico corpo di un unico uomo\u201d. Per questa \u201cunit\u00e0 del genere umano\u201d tutti gli uomini sono coinvolti nel peccato di Adamo, cos\u00ec come tutti sono coinvolti nella giustizia di Cristo\u201d. \u201cTuttavia,\u201d esso prosegue, \u201cla trasmissione del peccato originale \u00e8 un mistero che non possiamo comprendere appieno. Sappiamo per\u00f2 dalla Rivelazione che Adamo aveva ricevuto la santit\u00e0 e la giustizia originali non soltanto per s\u00e9, ma per tutta la natura umana: cedendo al tentatore, Adamo ed Eva commettono un peccato personale, ma questo peccato intacca la natura umana, che essi trasmettono in una condizione decaduta. Si tratta di un peccato che sar\u00e0 trasmesso per propagazione a tutta l'umanit\u00e0, cio\u00e8 con la trasmissione di una natura umana privata della santit\u00e0 e della giustizia originali. Per questo il peccato originale \u00e8 chiamato \u201cpeccato\u201d in modo analogico: \u00e8 un peccato \u201ccontratto\u201d e non \u201ccommesso\u201d, uno stato e non un atto\u201d (404).\nIn base a tale visione dobbiamo discendere da una singola coppia (monogenismo stretto). Ma il monogenismo pu\u00f2 essere falsificato da dati sperimentali, e il monogenismo stretto \u00e8 difficilmente sostenibile da un punto di vista scientifico.\nIl Catechismo, per\u00f2, si premura di specificare che: \u201cIl peccato originale, sebbene proprio a ciascuno, in nessun discendente di Adamo ha un carattere di colpa personale. Consiste nella privazione della santit\u00e0 e della giustizia originali, ma la natura umana non \u00e8 interamente corrotta: \u00e8 ferita nelle sue proprie forze naturali, sottoposta all'ignoranza, alla sofferenza e al potere della morte, e inclinata al peccato (questa inclinazione al male \u00e8 chiamata \u201cconcupiscenza\u201d)\u201d. Per questo, conclude: \u201cIl Battesimo, donando la vita della grazia di Cristo, cancella il peccato originale e volge di nuovo l'uomo verso Dio; le conseguenze di tale peccato sulla natura indebolita e incline al male rimangono nell'uomo e lo provocano al combattimento spirituale\u201d (405). Questa dottrina, afferma il Cattolicesimo: \u201coffre uno sguardo di lucido discernimento sulla situazione dell'uomo e del suo agire nel mondo. In conseguenza del peccato dei progenitori, il diavolo ha acquisito un certo dominio sull'uomo, bench\u00e9 questi rimanga libero. Il peccato originale comporta \u201cla schiavit\u00f9 sotto il dominio di colui che della morte ha il potere, cio\u00e8 il diavolo\u201d. Ignorare che l'uomo ha una natura ferita, incline al male, \u00e8 causa di gravi errori nel campo dell'educazione, della politica, dell'azione sociale e dei costumi. Esso ne conclude: \u201cCon il Concilio di Trento, che il peccato originale viene trasmesso insieme con la natura umana, \"non per imitazione ma per propagazione\", e che perci\u00f2 \u00e8 \"proprio a ciascuno\" (419).\nIl Concilio di Trento minaccia di scomunica chi neghi la realt\u00e0 della Caduta, come pure chi, negandola, rifiuta l'amministrazione del battesimo ai bambini.\nIl teologo \"cattolico-modernista\" Vito Mancuso ha contestato questo dogma definendolo \"un'offesa alla creazione, un insulto alla vita, uno sfregio all'innocenza e alla bont\u00e0 della natura, alla sua origine divina\".\nLa Riforma protestante.\nI principali riformatori protestanti del XVI secolo ed il pensiero protestante come espresso dalle sue classiche confessioni di fede, riafferma la Caduta nei termini del Nuovo Testamento, dichiarando che l'intera natura umana sia ora corrotta, spiritualmente morta (non semplicemente ferita o malata), e mettendone in rilievo gli effetti radicalmente disabilitanti. Il Protestantesimo nega pure che il battesimo abbia in s\u00e9 stesso il potere di cancellare gli effetti della Caduta e che vi rimedi dando la capacit\u00e0 all'essere umano di rispondere alla grazia di Dio. Il Protestantesimo afferma che \u00e8 la rigenerazione ad opera dello Spirito Santo ad impartire agli eletti la capacit\u00e0 di rispondere con il ravvedimento e la fede all'Evangelo della grazia. Questa rigenerazione non avviene perci\u00f2 con il battesimo (che solo suggella la promessa dell'Evangelo senza garantirla) ma quando una persona giunge effettivamente alla fede.\nLe \"Tre formule di unit\u00e0\".\nIl Catechismo di Heidelberg alla domanda: \u201cDa dove proviene lo stato corrotto dell'uomo? (7)\u201d, risponde: \u201cDalla caduta e disubbidienza dei nostri progenitori, Adamo ed Eva, nel Paradiso; per il che la nostra natura \u00e8 divenuta cos\u00ec viziata (corrotta) che noi tutti siamo stati concepiti e siamo nati nel peccato\u201d. La domanda 8 poi chiede: \u201cSiamo talmente corrotti da essere incapaci del bench\u00e9 minimo bene e portati ad ogni sorta di male?\n\u201d, al che risponde: \u201cSi, a meno che non nasciamo di nuovo mediante lo Spirito di Dio\u201d. Si presuppone cos\u00ec la Caduta ci abbia totalmente corrotti e resi incapaci al bene (rispetto ai criteri di Dio). Non si fa alcuna menzione del ruolo risanatore del battesimo a cui la posizione cattolica fa riferimento.\nLa Confessione di fede belga afferma: \u201cNoi crediamo che Dio ha creato l'uomo dalla polvere della terra, e lo ha fatto e formato a sua immagine e somiglianza, buono, giusto e santo, in grado con la sua volont\u00e0 di accordarsi in tutto, alla volont\u00e0 di Dio; ma quando \u00e8 stato in onore, non ne ha saputo nulla; e non ha riconosciuto la sua eccellenza, ma si \u00e8 volontariamente assoggettato al peccato, e di conseguenza alla morte e alla maledizione, prestando orecchio alla parola del diavolo. Infatti egli ha trasgredito il comandamento della vita che aveva ricevuto, e per mezzo del suo peccato si \u00e8 separato da Dio, che era la sua vera vita, avendo corrotto l'intera sua natura, per cui si \u00e8 reso colpevole della morte fisica e spirituale, ed essendo divenuto malvagio, perverso, corrotto in tutte le sue vie, ha perduto tutti i suoi doni eccellenti che aveva ricevuto da Dio, non essendone rimaste in lui che piccole tracce, che sono sufficienti per rendere l'uomo inescusabile, dato che tutto ci\u00f2 che \u00e8 luce in noi \u00e8 convertito in tenebre, come ci insegna la Scrittura\u201d (14).\nI Canoni di Dordrecht affermano: \u201cPoich\u00e9 tutti gli uomini hanno peccato e si sono resi colpevoli della maledizione e della morte eterna, Dio non avrebbe fatto torto a nessuno se avesse voluto lasciare tutto il genere umano nel peccato e nella maledizione, e se avesse voluto condannarlo a causa del peccato, secondo queste parole dell'apostolo\u201d (I). Al capitolo III/IV: \u201c...essendosi allontanato da Dio sotto l'influsso del Diavolo e ci\u00f2 per sua spontanea volont\u00e0, si \u00e8 privato da solo di questi eccellenti doni. Ha invece attirato su di s\u00e9, la cecit\u00e0, le orrendi tenebre, la vanit\u00e0 e la perversit\u00e0 di giudizio nel suo capire, la cattiveria, la ribellione e la durezza nella sua volont\u00e0 e nel suo cuore, come pure l'impurit\u00e0 in ogni suo affetto\u201d (1); \u201cCom'\u00e8 stato corrotto l'uomo dopo la sua caduta, cos\u00ec lo sono stati i suoi figli. la corruzione, secondo il giusto parere di Dio, \u00e8 derivata da Adamo e s'\u00e8 riversata su tutta la sua posterit\u00e0 ad eccezione di Ges\u00f9 Cristo, e ci\u00f2 non per imitazione come sostenevano i seguaci di Pelagio, ma per propagazione della natura corrotta\u201d (2); \u201cTutti gli uomini sono perci\u00f2 concepiti nel peccato e nascono figli di collera, incapaci di ogni bene salutare, propensi al male, morti nel peccato e schiavi del peccato. Senza la grazia dello Spirito che rigenera, non vogliono, n\u00e9 possono tornare a Dio, n\u00e9 correggere la loro natura depravata e nemmeno portarvi un miglioramento\u201d (3); \u201c\u00c8 vero che dopo la caduta, \u00e8 sopravvissuta nell'uomo una luce naturale. Grazie ad essa egli conserva una certa conoscenza di Dio e delle cose naturali, discerne tra l'onesto e il disonesto e dimostra di possedere una certa pratica ed una certa ricerca della virt\u00f9, nonch\u00e9 una disciplina esterna. Ma non \u00e8 certo con questa luce naturale che potr\u00e0 giungere alla conoscenza salutare di dio e convertirsi a Lui, poich\u00e9 non usa neanche rettamente le cose naturali e civili, e tenta in vari modi, anzi, di spegnere questa luce e di mantenerla nell'ingiustizia, essendo cos\u00ec senza scuse davanti a Dio\u201d (4).\nLa Confessione di fede di Westminster (VI). \"I nostri progenitori sedotti dall'astuzia e dalla tentazione di Satana, peccarono mangiando il frutto proibito. \u00c8 piaciuto a Dio, secondo il suo saggio e santo consiglio, permettere questo loro peccato, avendo deciso di usarlo alla sua propria gloria (1). Essi decaddero, per questo peccato, dalla loro rettitudine originale e dalla loro comunione con Dio. Nel peccato conobbero la morte e si contaminarono totalmente in ogni loro parte e in ogni loro facolt\u00e0 fisica e spirituale (2). Essendo essi la radice di tutta l'umanit\u00e0, il loro peccato venne imputato alla loro posterit\u00e0, e ad essa fu trasmessa, attraverso l'ordinario processo di generazione, la stessa morte nel peccato e la stessa natura corrotta\" (3). Tutte le effettive trasgressioni sono la conseguenza di questa corruzione originaria che ci ha resi inadatti, inabili ed avversi ad ogni bene e totalmente inclini ad ogni male\" (4). Durante questa vita, la corruzione della natura permane anche in coloro che sono rigenerati. Bench\u00e9 perdonata e mortificata per mezzo di Cristo, questa natura corrotta con tutte le sue tendenze, \u00e8 infatti veramente e propriamente peccaminosa (5). Ogni peccato, sia quello originale che effettivo, essendo una trasgressione della giusta legge di Dio, e quindi ad essa contrario, sottopone il peccatore, per sua propria natura, al giudizio di Dio, lo rende passibile dell'ira di Dio e della maledizione della legge, e cos\u00ec alla morte, con tutte le miserie spirituali, temporali ed eterne ad essa attinenti (6).\nL'ortodossia orientale.\nUn Catechismo ortodosso dichiara: \u201cTutta la creazione, da quel giorno, geme e soffre perch\u00e9 subisce le conseguenze del peccato d'Adamo, e ogni uomo \u00e8 indotto al peccato. Per un solo uomo il peccato entr\u00f2 nel mondo e, attraverso il peccato, la morte. Cos\u00ec la morte ha raggiunto tutti gli uomini e, a causa della morte, tutti peccano. La morte ha regnato anche su quanti non hanno peccato a somiglianza della trasgressione d'Adamo\u201d (Catechismo ortodosso).\nL'ortodossia orientale respinge l'idea che la colpevolezza per il peccato originale si sia trasmessa attraverso le generazioni e ritiene che ogni persona sia responsabile solo dei propri peccati. Essa insegna come la Caduta non abbia interamente pregiudicato le facolt\u00e0 spirituali dell'essere umano, ma solo trasmesso una tendenza al male. ed altri, caratterizzano il cambiamento nella natura umana in seguito alla Caduta come l'introduzione di una \u201cvolont\u00e0 deliberativa\u201d (\u03b8\u03ad\u03bb\u03b7\u03bc\u03b1 \u03b3\u03bd\u03c9\u03bc\u03b9\u03ba\u03cc\u03bd) in opposizione alla \u201cvolont\u00e0 naturale\u201d (\u03b8\u03ad\u03bb\u03b7\u03bc\u03b1 \u03c6\u03c5\u03c3\u03b9\u03ba\u03cc\u03bd) creata da Dio che tende verso il bene. \u00c8 cos\u00ec che l'ortodossia orientale legge nella lettera ai Romani come i non cristiani ancora possano agire secondo la loro coscienza. Adamo \u00e8 considerato solo come prototipo (dato che la natura umana \u00e8 stata degradata) di ogni futuro peccatore, ciascuno dei quali, nel ripetere il peccato di Adamo, porta la responsabilit\u00e0 solo dei propri peccati. Il peccato di Adamo non si comprende solo come disubbidienza al comandamento di Dio, ma come cambiamento nella gerarchia umana dei valori, il passaggio, cio\u00e8 dal teocentrismo all'antropocentrismo, incoraggiato dall'oggetto del suo desiderio, al di fuori di Dio, in questo caso l'albero \u201cdesiderabile come cibo\u201d, qualcosa di desiderabile.\n\u201cSe proseguiamo nel racconto biblico notiamo, infatti, come l'uomo caduto nel peccato primordiale diventi un'altra persona. Perde la somiglianza divina pur conservandone l'immagine. A partire da quest'istante avvengono una serie di disgrazie che possono essere riassunte nella rottura della relazione dell'uomo con Dio, con s\u00e9 stesso, con il suo simile e con la natura. L'uomo ha paura e si nasconde, percepisce la sua nudit\u00e0 e ne prova vergogna, scarica sul suo simile la responsabilit\u00e0 d'una azione nella quale vi ha concorso. Queste particolarit\u00e0 comportamentali sfociano in aperta tragedia nel caso del racconto di Caino e Abele finendo per amplificare ulteriormente la distanza tra l'uomo e il creato. (...) D'ora in poi, un'ombra oscura attraversa la storia dell'umanit\u00e0 e la storia di qualunque uomo che rinnova, nella sua vita, la vicenda di Adamo e di Caino. Esiste, allora, un modo per ricondurre questa frantumazione alla sua primigenia unit\u00e0 e per operare una guarigione? La triste storia umana \u00e8, d'ora in avanti, chiamata ad attraversare la valle delle lacrime ma non finisce in tragedia. Ne \u00e8 presagio il fatto che l'uomo, pur avendo deturpato la somiglianza divina, conserva sempre l'immagine. ricorda: 'Il Figlio di Dio \u00e8 il pittore di quest'immagine [divina nell\u2019uomo]: e poich\u00e9 tale e cos\u00ec grande \u00e8 il pittore, la sua immagine non pu\u00f2 essere oscurata per l'incuria, ma non pu\u00f2 essere cancellata per la malvagit\u00e0. Infatti l\u2019immagine di Dio rimane sempre, anche se tu vi sovrapponi l'immagine del terrestre'\u201d (Collegamento).\nLa Caduta nel pensiero cristiano moderno.\nNell'era moderna, nonostante l'influsso della critica biblica e dello scientismo, il tema della Caduta rimane un'importante categoria teologica soprattutto per le sue implicazioni nell'ecologia. Nella tradizione di Calvino, il teologo tedesco J\u00fcrgen Moltmann trova una perfetta conoscenza \u201cprimordiale\u201d di Dio nel paradiso che \u201cora esiste solo in forma rudimentale\u201d a causa del problema del peccato e di un mondo naturale corrotto. Queste \u201ctracce della creazione iniziale\u201d anticipano la perfezione priva di peccato e di morte del mondo a venire. Reinhold Niebuhr respinge la sua tradizione luterana scartando il male naturale o la morte come inevitabile alla nostra condizione di creature. Il male non \u00e8 nella natura ma \u00e8 una possibilit\u00e0 implicita alla libert\u00e0 umana. La Caduta di Adamo ed Eva simboleggia la libert\u00e0 umana di usare poteri sia creativi che distruttivi, il bene o il male. Per Niebuhr il peccato sorge quando l'umanit\u00e0 fa uso distruttivo della sua libert\u00e0 a causa dei suoi tentativi egocentrici di diventare come dei e sconfiggere la sua finitudine.\nMax Stackhouse, professore di etica cristiana al Princeton Theological Seminary rappresenta una variet\u00e0 di tradizione riformata che approva la nozione di un mondo naturale decaduto nel quale dimora il male. Sebbene la creazione porti in s\u00e9 la sua bont\u00e0 originale, tutta la natura, per lo Stackhouse \u00e8 indubbiamente decaduta ed esige che sia tenuta a bada dall'intervento umano. Facendo eco a Bacone, egli sostiene che l'intelligenza umana e la tecnologia debba essere usata per curare le disfunzioni della natura e riportare la natura decaduta pi\u00f9 vicina alle intenzioni del Creatore.\nPer contrasto, il teologo ecologista John Clateworthy condanna tali tentativi di \u201caggiustare\u201d la natura respingendo l'idea che essa sia decaduta e mettendo in rilievo come la scienza e la tecnologia abbiano gi\u00e0 causato fin troppi danni.\n\u00c8 per questo che i teologi contemporanei trovano problematica la dottrina della Caduta in un'epoca di crisi ecologica come la nostra. Per Rosemary Radford Ruether studiosa femminista e teologa americana, credere in una natura decaduta ha consentito che la condizione del pianeta fosse trascurata e che fosse respinta la comunione che noi abbiamo con gli animali, le piante e la terra e che non fosse rispettato il ciclo di vita e morte. La teologa brasiliana Ivone Gebara crede che finitudine e tragedia sia e sar\u00e0 sempre parte della vita sulla terra. \u00c8 cos\u00ec che, per lei, il peccato originale non caus\u00f2 la Caduta nella mortalit\u00e0. Per la Gebara, il peccato originario proviene dai tentativi organizzati degli umani di sfuggire alla mortalit\u00e0 ed alla vulnerabilit\u00e0 attraverso la manipolazione della vita animale, della terra e degli altri umani.\nVi sono altre teologie contemporanee che pure affermano le opere della natura, attraverso per\u00f2 interpretazioni alternative della Caduta. Nella teologia del processo ogni livello di realt\u00e0 comporta gradi di libert\u00e0 permettendo di scostarsi dalla volont\u00e0 divina. La natura \u00e8 decaduta a causa delle occasioni in cui sono state respinte le lusinghe di Dio. Su questa linea il teologo Jay McDaniel (panenteista), nel riflettere su come la Caduta spieghi la violenza e la sofferenza in natura, critica l'antropocentrismo della dottrina tradizionale come pure il presupposto che la violenza e la sofferenza siano solo il risultato della disubbidienza alla volont\u00e0 divina. Il rapporto predatore-preda si \u00e8 evoluto molto tempo prima che sorgesse sulla terra l'essere umano. Non c'\u00e8 stato mai un momento sulla terra in cui non vi fosse violenza. La vita dell'uno dipende dalla morte dell'altro. Le creature cooperano con l'attrazione esercitata da Dio creando la forma di sostentamento predatoria, chiamata dal McDaniel \u201cla Caduta in alto\u201d. Dio chiama all'esistenza forme pi\u00f9 avanzate di vita e questo implica il rischio che le creature facciano esperienza di maggior dolore proprio quando aumentano le opportunit\u00e0 di godimento.\nUna Caduta cagionata dagli umani, per\u00f2, non persuade gli studiosi che equiparano l'Eden al tempo dei cacciatori e dei raccoglitori. Il loro stile di vita considera la natura come propria dimora e la vita come sacra. Una societ\u00e0 di cacciatori e di raccoglitori (che non coltiva n\u00e9 alleva ma si avvale solo di ci\u00f2 che trova) pu\u00f2 essere considerata in qualche modo innocente come Adamo ed Eva. L'agro-ecologista Wes Jackson trova \u201cla Caduta\u201d nella trasformazione della societ\u00e0 nel modello di vita agricola. Mali come la guerra sistematica, il patriarcato, la schiavit\u00f9 e la rovina ecologica sorgono durante quest'era. L'agricoltura, gli stanziamenti, la crescita della popolazione, la distruzione degli habitat animali ecc. alienano gli umani dalle specie non umane.\nIl concetto di Caduta, negli studi moderni, sorge o come avvenimento umano o come avvenimento cosmico. La nozione paolina di \u201ccreazione decaduta\u201d riappare durante la Riforma e nella tradizione riformata contemporanea. Gli studi pi\u00f9 recenti, per\u00f2, pure criticano la Caduta cosmica per avere incoraggiato l'estraniamento dagli ecosistemi. Alcuni studiosi reinterpretano una distintiva \u201cCaduta\u201d umana dall'armonia con la natura, altri de-costruiscono del tutto il concetto di Caduta per riaffermare la morte e la sofferenza come dato naturale ed integrale al processo della natura.\nIl Giudaismo moderno.\nNel pensiero ebraico moderno il concetto di Caduta dell'uomo \u00e8 privo di importanza dogmatica ed \u00e8 sostanzialmente inteso come parabola della fenomenologia tentazione-peccato-separazione da Dio.\nIl Giudaismo ortodosso. Esso considera il capitolo 3 della Genesi come fra i pi\u00f9 belli nella Bibbia e come mostri l'inizio, il progredire ed il culminare della tentazione e delle conseguenze del peccato. Questo capitolo viene sostanzialmente considerato illustrazione, parabola, allegoria della vita di ogni anima umana\u00a0\u2013 la perdita della felicit\u00e0 e dei rapporti con Dio attraverso la disubbidienza deliberata alla voce della coscienza, la voce di Dio, equiparandolo allo stile di altra letteratura rabbinica. Si chiede se il racconto sia da considerare letterale o figurativo, se il serpente rappresenti Satana oppure no, ma esso non viene indicato come di importanza cardinale per la fede dell'ebreo. Si indica come in questo capitolo vengano evidenziate sostanzialmente due verit\u00e0 religiose: la seriet\u00e0 del peccato ed il libero arbitrio umano. C'\u00e8 una distinzione eterna fra giusto e sbagliato, fra bene e male. Vi sono sempre state voci (\u201cvoci di serpente\u201d) che deridono gli imperativi etici negando che il male che si commette sfidando la legge di Dio non comporti conseguenze. Questo capitolo, quindi, ammonisce contro queste voci insidiose e fatali. D'altro canto all'essere umano \u00e8 stato dato di scegliere d'operare per o contro Dio. Non \u00e8 la conoscenza del male, ma il soccombere ad esso, ad essere mortale. Il nostro destino \u00e8 nelle nostre mani. Abbiamo il potere do resistere alle suggestioni del peccati e di provarcene superiori. Inoltre, attraverso l'umile ravvedimento possiamo riparare al male compiuto e riconciliarci con Dio. Il Giudaismo ortodosso afferma, cos\u00ec che l'immagine di Dio nell'essere umano non viene mai, n\u00e9 la capacit\u00e0 di fare il bene agli occhi di Dio. Questo non \u00e8 stato trasmesso ai loro discendenti. Sebbene alcuni rabbini parlino occasionalmente della corresponsabilit\u00e0 di Eva istigata dal serpente nell'avvelenare l'umanit\u00e0, essi affermano che l'antidoto a tale veleno vada cercato al Sinai, presupponendo come la Legge di Dio sia l'unico baluardo contro le devastazioni dell'animalismo e dell'empiet\u00e0. I Salmi parlano spesso di peccato e colpevolezza, ma non si fa riferimento ad una primordiale Caduta. La preghiera mattutina dell'Israelita recita: \u201cMio Dio, l'anima che Tu mo hai dato \u00e8 pura\u201d, come pure: \u201cCos\u00ec come l'anima \u00e8 pura quando comincia la sua carriera terrena, cos\u00ec l'uomo ritorna puro al suo Fattore\u201d (Midrash).\nLa scuola critica considera le concezioni sulla Caduta alla luce dei tentativi di molte culture di risolvere il problema di cui si occupa Genesi 3, cio\u00e8 l'origine del male. Viene rilevato come esse siano colpite dalla fondamentale unit\u00e0 psichica dell'umanit\u00e0 e giungano a conclusioni simili. Nelle religioni antiche, il peccato e la sofferenza, la disapprovazione degli dei e la miseria umana, sono elementi collegati. Dato che l'essere umano soffre, lotta e muore, - si afferma - questo fato lo induce a pensare che sia causato dalla disubbidienza alla volont\u00e0 di Dio e dall'ignorare i suoi comandamenti. Nelle organizzazioni tribali la responsabilit\u00e0 di ciascun membro del clan incide sul destino comune. Le colpe dei padri coinvolge nelle sue conseguenze anche i figli. Questi due fattori\u00a0\u2013 il primo psicologico e religioso, il secondo sociologico (cos\u00ec afferma la scuola critica ebraica) sono note dominanti nei vari racconti che parlano come la felicit\u00e0 originaria e l'immortalit\u00e0 sia stata pregiudicata dal peccato umano.\nLa biologia e l'antropologia, inoltre, viene sottolineato, sono d'accordo nel dimostrare non esservi traccia alcuna del supposto stato di perfezione e di innocenza morale originaria. Non vi sarebbe quindi prova di una Caduta fisica o morale. Sarebbe per\u00f2 vero l'opposto, cio\u00e8 che vi sia un progresso che proceda dall'imperfezione primitiva. Si suppone cos\u00ec che il racconto di Genesi 3-12 appartenga ad un ciclo di adattamenti dei miti assiro-babilonesi sulla creazione e le origini, sebbene non sia ancora stata trovata nelle tavolette d'argilla un'esatta corrispondenza del racconto sulla tentazione e sull'espulsione. Su un cilindro babilonese \u00e8 rappresentato due figure umane con un serpente dietro di loro che si protendono verso il frutto di un albero, ma al riguardo non possono essere tratte significative conclusioni. Il mito biblico elabora pure elementi culturali. Riflette la consapevolezza che nell'antichit\u00e0 l'essere umano fosse vegetariano e nudo e che gradualmente giunge a rivestirsi con foglie e pelli d'animale.\nLa studiosa Lyn Bechtel, della Drew Theological School esplora i presupposti scritturali dell'etica ecologica. Il gioco di parole \"ha-adama/ha-adam \"in: \u201cDio il SIGNORE form\u00f2 l'uomo dalla polvere della terra, gli soffi\u00f2 nelle narici un alito vitale e l'uomo divenne un'anima vivente\u201d (Genesi 2:7) dimostra un'intima connessione dell'essere umano con la terra. Lavora la terra, produce cibo (2:5; 3:23) e a suo tempo, alla morte, ritorner\u00e0 alla terra (3:19). Bechtel sostiene che il testo ebraico, lungi dall'implicare una dottrina della Caduta, suggerisce una transizione terrena di maturazione attraverso la vita e la morte.\nIl Mormonismo.\nIl Mormonismo, sulla base delle proprie Scritture sacre, considera la Caduta di Adamo come un avvenimento necessario alla storia della terra.\nL'islam.\nIl Corano riprende il racconto della Genesi identificando esplicitamente il tentatore con Satana e spiegando il motivo per il quale Satana causa la rovina dell'essere umano. Dio annuncia agli angeli che avrebbe creato un vicario, luogotenente (Al-Baqara 2:30), cio\u00e8 l'essere umano. Gli angeli lo mettono in questione, domandandosi perch\u00e9 mai Dio creerebbe qualcuno che abbia la capacit\u00e0 di disubbidirgli. Dio, poi comanda agli angeli di prostrarsi di fronte ad Adamo. Gli angeli si prostrano ma Ibl\u012bs (Satana) per orgoglio rifiuta di farlo. A causa della sua disubbidienza Dio lo maledice. Iblis, cos\u00ec, giura di vendicarsi e promette di sviare e rovinare Adamo e la sua progenie. Induce cos\u00ec Adamo ed Eva a mangiare dall'albero che era stato loro proibito da Dio. Per la loro disubbidienza Dio ordina che Adamo ed Eva siano banditi dal paradiso e relegati sulla terra per un tempo limitato (fino al giorno del giudizio) (Al-A'r\u00e2f 7:11-27).\nL'Islam non sostiene per\u00f2 l'idea di un peccato originale che si trasmetta alla sua discendenza. L'espulsione dal paradiso, causata dall'inganno di Satana, \u00e8 perdonata e non comporta conseguenze per il resto dell'umanit\u00e0 o il mondo naturale. L'essere umano \u00e8 redento quando abbraccia e segue i principi dell'Islam e l'essere umano viene considerato del tutto capace di accogliergli, anzi, se non lo fa si sottopone a gravi conseguenze.\nLo Zoroastrismo.\nIl racconto di origine zoroastriana al riguardo di Yima, il primo uomo, presenta un notevole parallelo con il racconto della Caduta nella Genesi. Dopo aver commesso il peccato, egli \u00e8 bandito dal suo paradiso primordiale e dato in potere al serpente che gli causa la morte. In una versione posteriore al riguardo della prima coppia Masha e Mashyana, viene introdotta la menzione del frutto proibito su istigazione di uno spirito bugiardo."}
{"id": "1561998", "revid": "1544559", "url": "https://it.wikipedia.org/wiki?curid=1561998", "title": "Comunit\u00e0 montana della Lessinia", "text": "La comunit\u00e0 montana della Lessinia \u00e8 una comunit\u00e0 montana veneta della provincia di Verona composta da 18 comuni:"}
{"id": "1562002", "revid": "599013", "url": "https://it.wikipedia.org/wiki?curid=1562002", "title": "Franciacorta Sat\u00e8n", "text": "Il Franciacorta Sat\u00e8n \u00e8 un vino DOCG la cui produzione \u00e8 consentita nella provincia di Brescia.\nIl Sat\u00e8n \u00e8 una designazione esclusiva della denominazione Franciacorta; il termine \"Sat\u00e8n\" \u00e8 un marchio registrato dal Consorzio Franciacorta. Esso si distingue da tutti gli altri Franciacorta per la minore pressione in bottiglia (massimo 5 atmosfere). il Sat\u00e8n ha caratteristiche uniche e inconfondibili, una piacevole sapidit\u00e0 e freschezza si armonizzano con un\u2019innata morbidezza che ricorda le sensazioni delicate della seta.\nCaratteristiche.\nUvaggio\nChardonnay (prevalenti) e Pinot Bianco fino a un massimo del 50%.\nCaratteristiche\nLa morbidezza gustativa \u00e8 data da un'accurata selezione dei vini base e dalla minore pressione in bottiglia, sotto le 5 atmosfere. Si produce esclusivamente nella tipologia Brut.\nNote Gustative\nPerlage finissimo e persistente, quasi cremoso. Colore giallo paglierino anche intenso, con colori verdolini, sfumato ma deciso profumo di frutta matura accompagnato da delicate note di fiori bianchi e di frutta secca anche tostata (mandorla e nocciola). Una piacevole sapidit\u00e0 e freschezza si armonizzano con un'innata morbidezza che ricorda le sensazioni delicate della seta.\nDosaggio\nBrut.\nStoria.\nNei primi anni \u201880 alcuni importanti degustatori professionisti espressero lusinghieri giudizi per un Franciacorta ottenuto con la lenta fermentazione in bottiglia, prodotto da sole uve bianche con una pressione in bottiglie relativamente pi\u00f9 bassa. \nNel 1990, grazie alla collaborazione e all\u2019intuito di alcuni esperti della comunicazione, fu dato a questo Franciacorta il nome \u201cSat\u00e8n\u201d. L'individuazione del termine \u00e8 stata il frutto di una ricerca guidata attraverso un preciso percorso e un obiettivo: trovare un nome che, rispondendo a straordinari requisiti di musicalit\u00e0 e fonetica, designasse in modo sintetico la semplicit\u00e0 e il ricordo sensibile e puro della parola \u201cseta\u201d (come morbidezza e consistenza di tessuti) e della parola \u201csatinato\u201d (come immagine riflessa nel colore).\nNel biennio 1994/1995 contemporaneamente allo studio di zonazione viticola ed enologica della Franciacorta, un Panel Sensoriale allenato di enologi e produttori della zona, effettuano 184 degustazioni di quel particolare vino per definire e codificare il metodo speciale di elaborazione, la migliore tipologia e le caratteristiche chimico fisiche e organolettiche del Franciacorta \u201cSat\u00e8n\u201d. \nIl Consorzio Franciacorta, vista la spontanea riconoscibilit\u00e0 del prodotto e del nome utilizzato, unico e irripetibile, ha ottenuto dalle aziende che hanno principalmente contribuito alla ricerca la disponibilit\u00e0 a utilizzare quel termine.\nNel 1995, il Consorzio Franciacorta, registra il marchio \u201cSat\u00e8n\u201d per individuare quella particolare tipologia di Franciacorta, riservato solo ai produttori associati al Consorzio di tutela che ne hanno piena disponibilit\u00e0 purch\u00e9 si attengano alle rigide norme di produzione.\nRielaborati statisticamente tutti i dati raccolti e interpretati, la Commissione Tecnica del Consorzio Franciacorta ha stabilito e definito le caratteristiche produttive, chimico/fisiche e organolettiche del Franciacorta \u201cSat\u00e8n\u201d.\nAbbinamenti consigliati.\nAccompagna insalate di pesce, carpaccio di pesce e frutti di mare, crudi o variamente cucinati.\nZona di produzione.\nLa stessa della denominazione."}
{"id": "1562006", "revid": "1048993", "url": "https://it.wikipedia.org/wiki?curid=1562006", "title": "Giuseppe Pinori", "text": "Biografia.\nPartecip\u00f2 come direttore della fotografia alla realizzazione di alcuni importanti film del cinema italiano, tra i quali \"Ecce bombo\" di Nanni Moretti. Collabor\u00f2 anche con registi come Pier Paolo Pasolini, Lucio Fulci, Marco Tullio Giordana e Romano Scavolini.\nInsegn\u00f2 Fotografia per il cinema presso l'Accademia del Cinema di Cinecitt\u00e0 (ACT Multimedia), insieme a Franco Di Giacomo.\n\u00c8 morto a Roma il 3 aprile 2021 a 92 anni."}
{"id": "1562009", "revid": "1543377", "url": "https://it.wikipedia.org/wiki?curid=1562009", "title": "Signore dei Miracoli", "text": "Il Signore dei Miracoli (in lingua spagnola: Se\u00f1or de los Milagros de Nazarenas) \u00e8 un dipinto murale raffigurante Ges\u00f9 crocifisso, venerato a Lima, Per\u00f9. \u00c8 una tradizionale celebrazione religiosa in Per\u00f9 e nella comunit\u00e0 peruviana nel mondo.\nNel 1655 un terremoto devast\u00f2 la citt\u00e0 di Lima riducendo in macerie la maggior parte degli edifici. Il muro sul quale si trovava il dipinto di Ges\u00f9 crocifisso fu risparmiato e sopravvisse anche ai successivi sismi. I cittadini iniziarono a pregare con devozione l'immagine e a ottenere da essa guarigioni e grazie: questo fece s\u00ec che il dipinto fosse considerato miracoloso e chiamato, appunto, \u201cSignore dei Miracoli\u201d.\nIl 14 settembre 1671, davanti alla raffigurazione del Cristo crocifisso, si svolse la prima Messa; nel 20 ottobre 1687 dopo che l'ennesimo terremoto risparmi\u00f2 il dipinto, i fedeli fecero una copia in tela del murale e iniziarono a portarla in processione per le strade del quartiere di Pachacamilla. Dal 1747 viene portata in corteo anche la tela della \u201cMadonna della Nube\u201d, che sembra sia apparsa a Quito in Ecuador nel 1696. Nel 1715 l'autorit\u00e0 della capitale peruviana dichiar\u00f2 il \u201cSignore dei Miracoli\u201d patrono e custode della citt\u00e0 di Lima."}
{"id": "1562014", "revid": "155634", "url": "https://it.wikipedia.org/wiki?curid=1562014", "title": "Massimina", "text": "Massimina \u00e8 la zona urbanistica 16E del Municipio Roma XII di Roma Capitale (zona \"O\" 20 A-B). Si estende sulla zona Z. XLV Castel di Guido.\nIl toponimo indica anche una frazione di Roma Capitale.\nGeografia fisica.\nTerritorio.\nLa zona urbanistica confina:\nStoria.\nLa zona \u00e8 anche chiamata \"Massimilla\" (dal nome di una delle vie principali del quartiere: via della Massimilla) oppure \"Casal Lumbroso\" (nome preso dalla \"via del Casale Lumbroso\", una via circondata da ville e che collega la via Aurelia con il Grande Raccordo Anulare), e si sviluppa sul lato sud della via Aurelia, poco fuori il Grande Raccordo Anulare, su un territorio alternato da fondovalle e crinali.\nL'asse insediativo principale pu\u00f2 essere suddiviso in tre zone fondamentali, divise tra loro da zone commerciali e terreni privati:\nLa struttura della zona non presenta luoghi con caratteri di centralit\u00e0, quali possono essere una piazza o un viale commerciale.\nL'unico fronte commerciale presente si trova, infatti, in prossimit\u00e0 della via Aurelia.\nNel maggio del 2009 si fece l'ipotesi di costruire lo stadio per il calcio per la A.S. Roma, poi decaduta.\nArchitetture religiose.\nLe chiese cattoliche di Massimina e dell'intera zona Castel di Guido fanno parte della diocesi suburbicaria di Porto Santa Rufina."}
{"id": "1562016", "revid": "287204", "url": "https://it.wikipedia.org/wiki?curid=1562016", "title": "Abido (Ellesponto)", "text": "Abido (o Abydos, secondo l'originale greco-latino in uso presso altre lingue) \u00e8 un'antica citt\u00e0 della Misia, in Asia Minore, situata a Nara Burnu sul miglior approdo presente sul lato asiatico dell'Ellesponto.\nDi fronte, sul lato europeo, dall'altra parte dello stretto, si trova Sesto, nel Chersoneso Tracico. Queste due citt\u00e0 segnano gli estremi del passaggio pi\u00f9 breve tra le due sponde dei Dardanelli, che in questo punto si restringono a poco pi\u00f9 di un miglio.\nMito.\nLe due citt\u00e0 che si fronteggiavano sullo stretto sono note per il celebre mito di Ero e Leandro: Leandro mor\u00ec in quel mare cercando di raggiungere a nuoto, come ogni notte, la sua amata Ero, sacerdotessa di Afrodite nella citt\u00e0 di Sesto. Ispirato dal mito, Byron volle ripetere di persona la traversata a nuoto dello stretto.\nStoria.\nLa prima menzione di Abido la troviamo nel catalogo degli alleati troiani nell\"Iliade\": era controllata da Asio, il giovane re di Arisbe. Probabilmente era una citt\u00e0 trace, come sostiene Strabone, ma fu poi colonizzata dai milesi, con il consenso di Gige, re della Lidia, intorno al 700 a.C.\nAbido fu occupata dai Persiani nel 514 a.C., e Dario la diede alle fiamme nel 512 a.C. Qui Serse costru\u00ec il famoso ponte di barche sull'Ellesponto per attraversare trionfalmente lo stretto con il suo esercito nel 480 a.C. durante l'invasione persiana della Grecia. In quei pressi si svolse anche la punizione rituale inflitta da Serse al tratto di mare, colpevole di aver offeso senza motivo il Gran Re (si veda: Flagellazione dell'Ellesponto).\nAbido entr\u00f2 a far parte, in seguito, della lega di Delo, finch\u00e9 non si rivolt\u00f2 all'egemonia ateniese nel 411 a.C. Si leg\u00f2 in un'alleanza con Sparta fino al 394 a.C.; il re di Sparta Agesilao II pass\u00f2 di qui ritornando in Grecia dalla sua spedizione contro il satrapo Farnabazo a favore delle \"poleis\" della Ionia.\nAbido pass\u00f2 poi sotto il dominio Achemenide, fino al 334 a.C.\nAlessandro Magno, passando nello stretto, scagli\u00f2 una lancia verso la citt\u00e0, volendo affermare simbolicamente il suo dominio sull'Asia.\nAbido \u00e8 anche celebre per la vigorosa resistenza che seppe opporre a Filippo V di Macedonia nel 200 a.C.\nLa posizione strategica per commerci e navigazione, le confer\u00ec una grande importanza sia politica che commerciale; ne fu conseguenza la lunga tradizione di battere moneta che dur\u00f2, ininterrotta, dall'inizio del V secolo a.C. fino alla met\u00e0 del III secolo, in epoca tardo imperiale.\nLa citt\u00e0, fino al tardo impero bizantino (1350), rimase una stazione doganale e di dazio per il transito nell'Ellesponto; passata sotto l'impero ottomano decadde in poco tempo quando il baricentro, sotto il sultano Maometto II, dell'area si spost\u00f2 sui Dardanelli (c. 1456).\nIl sito, d'importanza strategica anche in tempi successivi, \u00e8 stata zona interdetta nel XX secolo."}
{"id": "1562020", "revid": "2054933", "url": "https://it.wikipedia.org/wiki?curid=1562020", "title": "Vittorio Giacci", "text": "Biografia.\nDopo aver conseguito la maturit\u00e0 al Liceo ginnasio statale Giosu\u00e8 Carducci di Milano, si laurea in giurisprudenza alla Universit\u00e0 degli Studi di Milano nel 1972 con una tesi di diritto procedurale penale sul sequestro penale dell\u2019opera cinematografica.\n\u00c8 giornalista pubblicista, critico cinematografico, iscritto al SNCCI e al SNGCI, docente di storia e linguaggio del cinema, esperto di comunicazioni, mass-media, spettacolo, di problemi di mercato cinematografico nazionale e internazionale, di promozione, restauro e multimedialit\u00e0. Studioso di problemi legislativi concernenti lo spettacolo con particolare competenza in materia di diritto di autore e sviluppo dei \u201cgeneri\u201d.\nHa ricoperto diversi incarichi, fra i quali, direttore generale dell\u2019Ente Autonomo Gestione Cinema, direttore generale di Cinecitt\u00e0 International, sub-commissario al Centro Sperimentale di Cinematografia, direttore della \"Istituzione Roberto Rossellini\", collaboratore della Biennale Cinema, direttore artistico di diversi, tra cui, il Rimini Film Festival, Vasto Film Festival, B.A. Film Festival, consulente legislativo per diversi ministri dello Spettacolo, direttore del Centro Culturale Mondoperaio, consulente di Rai-Sat Cinema, collaboratore della Nuova Enciclopedia del Cinema Treccani, presidente dell'ATC Multimedia, l'Accademia del Cinema e della Televisione, all'interno di Cinecitt\u00e0 Studios.\n\u00c8 stato anche critico cinematografico del quotidiano L\u2019Avanti!, redattore delle riviste Cineforum e Filmcritica, membro di giuria di numerosi festival e manifestazioni cinematografiche e culturali, membro del Direttivo Nazionale dell\u2019AIACE (Associazione Italiana Amici Cinema d\u2019Essai), membro del Consiglio Nazionale dello Spettacolo, membro del Premio Solinas, presidente dell\u2019Istituto Cinematografico dell\u2019Aquila, membro del comitato per le celebrazioni del centenario del cinema presso la Presidenza del Consiglio dei ministri e consulente di cinema del Teatro Piccolo di Milano.\nDelegu\u00e9 G\u00e9n\u00e9ral del MCM, Mediterranean Cinematic Manifestations, membro del comitato esecutivo del Consiglio Generale \"CICT UNESCO\" e membro di giuria del Premio David di Donatello, attualmente insegna storia e linguaggio del Cinema.\nHa realizzato, come regista o consulente, numerosi documentari per il cinema e la televisione tra cui \"Mi mancherai. Ricordo di Sandro Pertini\" (2008), sotto l\u2019Alto Patronato del Presidente della Repubblica, vincitore del Premio Gianni Di Venanzo, il documentario ONU per l\u2019Expo 2010, \"The Earth: Our Home\", vincitore del \"Globo d\u2019oro\" per l\u2019eccellenza della Stampa Estera in Italia. \u00c8 stato tra i primi a realizzare opere multimediali con i CD-Rom:, tra cui, \"Roma nel cinema\" (1986), \"Michelangelo Antonioni, lo sguardo incantato\" (1988), \"Federico Fellini\" (1994), \"TuttoTruffaut\" (1996) e l\u2019opera video musicale \"Il Poliedro di Leonardo\" (1989), evento speciale alla Biennale di Venezia.\nCome autore ha pubblicato diversi libri, saggi ed articoli mentre come sceneggiatore ha collaborato con diversi cineasti tra cui Alberto Lattuada in \"Cristoforo Colombo\" del 1985 e con Carlo Lizzani in \"Roberto Rossellini\" del 2001.\nHa curato la realizzazione dei restauri delle opere dei pi\u00f9 importanti registi italiani: Federico Fellini, Roberto Rossellini, Pier Paolo Pasolini, Michelangelo Antonioni, Francesco Rosi, Paolo e Vittorio Taviani, Luchino Visconti, Bernardo Bertolucci, Vittorio De Sica, Valerio Zurlini, Pietro Germi, Carmine Gallone, Vittorio Cottafavi, Riccardo Freda. In particolare, ha curato i restauri di \"Mater Dei\" di Emilio Cordero), (il primo film italiano a colori), \"Il gattopardo\" e \"Senso\" di Luchino Visconti), \"Carosello napoletano\" di Ettore Giannini), \"Giovanna d'Arco al rogo\", \"Francesco, giullare di Dio\", \"La presa del potere da parte di Luigi XIV\" di Roberto Rossellini).\nNella sua qualit\u00e0 di direttore generale dell\u2019Ente Autonomo Gestione Cinema \u00e8 stato produttore delegato di numerosi film d\u2019autore, tra i tanti, \"Ginger e Fred\" e \"Intervista\" di Federico Fellini, \"Rossini! Rossini!\" di Mario Monicelli, \"Uno dei tre\" di Pupi Avati, \"Colpire al cuore\" di Gianni Amelio, \"Diavolo in corpo\" di Marco Bellocchio, \"Cronaca di una morte annunciata\" di Francesco Rosi, \"Figlio mio, infinitamente caro...\" di Valentino Orsini, \"Claretta\" di Pasquale Squitieri, \"La neve nel bicchiere\" di Florestano Vancini e \"L\u2019herbe rouge\" di Pierre Kast, uno dei fondatori della Nouvelle Vague francese, in coproduzione con Antenne 2."}
{"id": "1562022", "revid": "287204", "url": "https://it.wikipedia.org/wiki?curid=1562022", "title": "Cantagalo (Rio de Janeiro)", "text": "Cantagalo \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Cantagalo-Cordeiro.\nIl comune \u00e8 diviso in 5 distretti: Cantagalo (sede comunale), Santa Rita da Floresta, Euclidel\u00e2ndia, S\u00e3o Sebasti\u00e3o do Para\u00edba e Boa Sorte."}
{"id": "1562025", "revid": "167080", "url": "https://it.wikipedia.org/wiki?curid=1562025", "title": "Immortali persiani", "text": ""}
{"id": "1562026", "revid": "1154737", "url": "https://it.wikipedia.org/wiki?curid=1562026", "title": "Carmo (Rio de Janeiro)", "text": "Carmo \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Cantagalo-Cordeiro.\nIl comune \u00e8 suddiviso in 3 distretti: Carmo (sede comunale), C\u00f3rrego da Prata e Porto Velho do Cunha."}
{"id": "1562029", "revid": "31886", "url": "https://it.wikipedia.org/wiki?curid=1562029", "title": "Viet boxing", "text": "La Viet Boxing o Vo Tu Do (\"lotta libera\" in lingua vietnamita) \u00e8 una forma di combattimento che .\nStoria.\nNella parte meridionale del Vietnam, per molti secoli vi \u00e8 stata una forte influenza culturale da parte di paesi limitrofi, come la Thailandia, e dei loro pi\u00f9 diffusi stili di combattimento come la Muay Thai, la boxe birmana e la Pentak Silat. A partire da esse, lentamente c'\u00e8 stata un'evoluzione delle tecniche di combattimento vietnamite, che sono diventate nel tempo sempre pi\u00f9 complete ed efficaci. Nel Sud del Vietnam, verso la met\u00e0 del Novecento, sono nate diverse Scuole appartenenti al movimento Vo Tu Do, temute per la completezza ed efficacia delle loro tecniche di combattimento libero, senza esclusione di colpi.\nViet boxing nel mondo.\nViet Boxing in Italia.\nAgli inizi degli anni novanta, sotto la guida del Presidente della Federazione Internazionale Viet Vo Dao (Maestro Phan Hoang), il Maestro Bao Lan ed il Maestro Alberto Scalari iniziarono a costruire le basi per la nascita del Vo Tu Do o Viet Boxing in Italia, basandosi esclusivamente sulle tecniche di combattimento libero tipiche del Vo Tu Do vietnamita.\nLa Viet Boxing si basa infatti su un vasto programma tecnico che spazia dai metodi basilari della Boxe a quelli devastanti della Muay Thai thailandese (utilizzo di colpi che coinvolgono gomito, ginocchio e tibia) e della Taekwondo coreana (tecniche di calcio in volo) fino alle proiezioni e lotta a terra con l'applicazione di particolari leve articolari."}
{"id": "1562033", "revid": "287204", "url": "https://it.wikipedia.org/wiki?curid=1562033", "title": "Cordeiro", "text": "Cordeiro \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Cantagalo-Cordeiro."}
{"id": "1562034", "revid": "327773", "url": "https://it.wikipedia.org/wiki?curid=1562034", "title": "Inversione di Brunhes-Matuyama", "text": "L'inversione di Brunhes-Matuyama \u00e8 stato un evento geologico occorso approssimativamente 780.000 anni fa, quando il campo magnetico terrestre sub\u00ec l'ultima inversione della polarit\u00e0 in ordine di tempo. Il processo potrebbe aver richiesto alcune migliaia di anni, con una durata apparente compresa tra 1.200 e 10.000 anni, il che lo classificherebbe come escursione geomagnetica, con una variabilit\u00e0 funzione della latitudine o causata da effetti locali dovuti ad anomalie magnetiche derivanti da effetti non dipolo dipendenti del campo magnetico terrestre.\nIl fenomeno \u00e8 utile per la datazione dei sedimenti oceanici e prende il nome dai fisici Bernard Brunhes e Motonori Matuyama.\nCon l'inversione si \u00e8 passati da una epoca a \"polarit\u00e0 inversa\" detta Matuyama, ad una epoca a \"polarit\u00e0 normale\", il Brunhes, che \u00e8 quella in cui viviamo. Questo processo di inversione di polarit\u00e0 \u00e8 avvenuto molte altre volte nella storia del pianeta cos\u00ec come mostra la GITS - Scala delle Polarit\u00e0 Geomagnetiche - nota con buona accuratezza per gli ultimi 5 milioni di anni, ma che \u00e8 stato possibile ricostruire fino al Cretacico."}
{"id": "1562035", "revid": "729019", "url": "https://it.wikipedia.org/wiki?curid=1562035", "title": "Malatestino I Malatesta", "text": "Biografia.\nFiglio di Malatesta da Verucchio divenne signore di Rimini alla morte del padre nel 1312. Era fratello di Gianciotto Malatesta e di Paolo Malatesta, immortalato da Dante Alighieri nell'episodio di Paolo e Francesca. Fu soprannominato \"dell'Occhio\" o \"il Guercio\" per il fatto che aveva perso un occhio.\nAnche Malatestino fu citato dall'Alighieri nell'Inferno, dove viene citato come tiranno assieme al padre, durante un discorso generale sulla situazione della Romagna (Inf. XXVII vv. 46-48); si \u00e8 anche denunciato come responsabile dell'omicidio di Guido del Cassero e Angiolello da Carignano (Inf. XXVIII, vv. 76-84), detti dal poeta come i due migliori di Fano, uccisi brutalmente per annegamento in sacchi piombati.\nLe conquiste militari.\nPrese parte alle guerre civili che infestarono la Romagna e, nel 1288, da Pietro Stefaneschi, rettore pontificio, fu dichiarato ribelle e decaduto da ogni carica pubblica. Malatestino, quando i riminesi espulsero suo padre, si un\u00ec al conte di Romagna e nella lotta che subentr\u00f2 per il ritorno in patria, si dimostr\u00f2 coraggioso. Espugn\u00f2 vari castelli, mise a sacco Lauditorio, occup\u00f2 Montescudolo. Assediato dai riminesi, si difese eroicamente, ma nell'ottobre 1288 dovette rendere Montescudolo; venne arrestato e condotto con tutti i suoi uomini nelle prigioni di Rimini. Fugg\u00ec nel 1289 e accorse in difesa di Stefano Colonna il Vecchio, allorch\u00e9 questi venne assalito dai riminesi.\nVenne eletto podest\u00e0 di Cesena durante l'insurrezione della Romagna contro la Chiesa. Lasciato quest'incarico, si fece nominare podest\u00e0 di Bertinoro (all'epoca sede vescovile) e mosse con i suoi uomini contro Cesena, per costringere il vescovo Guidi a dimettersi.\nNel 1294 combatt\u00e9 contro il conte Guido da Montefeltro e si spinse vittorioso fin sotto le mura di Urbino, ma dovette ben presto togliere l'assedio e perse anche Pesaro. L'anno seguente fu costretto a lasciare la podesteria di Cesena, perch\u00e9 avversato dall'arcivescovo di Monreale. Ebbe parte principale nella lotta sostenuta in quell'anno contro i ghibellini di Rimini. Pare che fosse il consigliere degli inganni che costrinse i Parcitadi a deporre le armi. Si macchi\u00f2 di non pochi delitti.\nNel 1296 fu eletto capitano dei guelfi bolognesi, in guerra contro il marchese di Ferrara. Aveva per\u00f2 preso parte a un tentativo contro Forl\u00ec, durante il quale era stato fatto prigioniero da Scarpetta Ordelaffi. A capo dei bolognesi, mosse contro Azzo d'Este, cui tolse con la forza il castello di Bazzano.\nNel 1303, come capitano del popolo di Firenze, guid\u00f2 i fiorentini contro i fuoriusciti comandati da Scarpetta e li vinse al Mugello. Tent\u00f2 di impadronirsi di Pistoia, ma non vi riusc\u00ec e quindi per vendetta, devast\u00f2 il contado, tornando a Firenze con un ricchissimo bottino.\nNel 1306, invit\u00f2 a Cattolica Angiolello da Carignano e Guido del Cassero, potenti capi di Fano, con il pretesto di rappacificarli. Invece li fece uccidere e gett\u00f2 i cadaveri in mare, chiusi in un sacco. Con questo delitto procacci\u00f2 a Pandolfo la podesteria di Fano, da dove per\u00f2 fu ben presto cacciato. Nel 1307 fu in lotta contro Federico da Montefeltro, cui voleva impedire di portare soccorso al cardinale Napoleone Orsini, assediato in Arezzo dai fiorentini. Malatestino ebbe la peggio, e anzi, andando ad assediare Bertinoro, venne assalito e sconfitto da Scarpetta Ordelaffi. Fu in guerra anche contro i veneziani per cacciarli da Ferrara, ma la citt\u00e0 dovette passare sotto il dominio veneto.\nOsteggiato da Guglielmo Malatesta, conte di Sogliano, che era ghibellino, Malatestino mosse ad assediarlo in Sogliano e nel 1312 occup\u00f2 il castello e lo distrusse, risparmiando per\u00f2 la vita a Guglielmo. Nello stesso anno successe al padre nella signoria di Rimini. Nel 1314 Cesena gli si sottomise, quindi anche Forl\u00ec, con l'aiuto del re di Napoli. Nel 1316, essendosi Forl\u00ec ribellata, la assedi\u00f2. Molti altri fatti d'armi lo ebbero come protagonista, fino al 1317, anno in cui mor\u00ec.\nDiscendenza.\nMalatestino I Malatesta ebbe due figli:"}
{"id": "1562039", "revid": "287204", "url": "https://it.wikipedia.org/wiki?curid=1562039", "title": "Macuco", "text": "Macuco \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Cantagalo-Cordeiro."}
{"id": "1562040", "revid": "486946", "url": "https://it.wikipedia.org/wiki?curid=1562040", "title": "Gran Re", "text": ""}
{"id": "1562042", "revid": "2024693", "url": "https://it.wikipedia.org/wiki?curid=1562042", "title": "Il diritto di uccidere (film 1950)", "text": "Il diritto di uccidere (\"In a Lonely Place\") \u00e8 un film del 1950 diretto da Nicholas Ray.\nTrama.\nDixon (\"Dix\") Steele, reduce della seconda guerra mondiale con il grado di capitano, \u00e8 uno sceneggiatore cinematografico caduto in disgrazia. Creativo e brillante, ma soggetto a frequenti scatti d'ira violenti, \u00e8 alla continua ricerca di storie interessanti da adattare per lo schermo.\nMentre si sta recando in auto in un locale notturno per incontrare il suo agente Mel Lippman, il temperamento esplosivo di Dix si manifesta in un alterco con un automobilista. Giunto al night-club, Mel lo persuade ad adattare un libro per un film. Mentre la guardarobiera Mildred Atkinson, assorta nella lettura del romanzo, chiede a Dix di farle finire le ultime pagine prima di andare via, Dix ha un altro violento litigio quando un giovane regista parla male del suo amico Charlie Waterman. A quel punto Dix sostiene di essere troppo stanco per leggere il libro, cos\u00ec chiede a Mildred di tornare a casa con lui, apparentemente per spiegargli la trama.\nIl loro ingresso nell'appartamento viene notato dalla giovane e affascinante inquilina Laurel Gray che abita di fronte. Mildred si rende conto che Dix non ha alcuna intenzione di sedurla e cos\u00ec gli descrive la storia che, come sospettato da Dix, si rivela spazzatura. La ragazza quindi lascia l'appartamento per tornare a casa.\nLa mattina seguente Dix viene svegliato dal suo vecchio amico Brub Nicolai. In guerra quale sergente ai suoi ordini, Brub \u00e8 ora un detective della polizia e gli comunica che Mildred \u00e8 stata assassinata nella notte, strangolata e gettata da un'auto in corsa, e che lui \u00e8 sospettato dal suo superiore, il capitano Lochner, che lo sta aspettando per interrogarlo.\nGiunto alla stazione di polizia, il comportamento sprezzante, privo di carit\u00e0 per la giovane morta, irrita il capitano Lochner, che a conoscenza dei vari precedenti episodi di violenza di Dix, si convince sempre di pi\u00f9 di trovarsi di fronte all'assassino. Nel corso delle indagini Laurel Gray, chiamata a testimoniare, dichiara tuttavia di aver visto Mildred uscire viva dall'appartamento di Dix e che questi \u00e8 poi rimasto in casa.\nTra i due nasce una travolgente storia d'amore, ma il capitano Lochner tormenta la donna mettendola al corrente dei precedenti penali del suo amante ed in guardia dal temperamento impulsivo e violento di Dix, secondo lui in grado di uccidere.\nLa situazione precipita quando Dix, furioso perch\u00e9 si rende conto di essere ancora sospettato dell'omicidio della guardarobiera, in una pazza corsa con l'auto ha un violento alterco con un altro automobilista che prende a pugni e cerca di uccidere con un sasso.\nLa ragazza, ormai terrorizzata dal comportamento di Dix, medita di fuggire da lui prenotando il primo volo per New York, ma Dix la scopre e in una reazione d'ira incontrollata le stringe la gola. Laurel gli implora di non ucciderla e, a quel punto, Dix rinsavitosi e sconvolto per l'accaduto, si allontana rendendosi conto come ormai il rapporto con Laurel si sia definitivamente deteriorato.\nSquilla il telefono e Laurel, ancora tremante, ascolta dalla voce di Brub che il vero colpevole dell'assassinio di Mildred ha confessato e che Dix \u00e8 quindi innocente e prosciolto da ogni accusa. Il capitano Lochner porge al telefono le sue scuse alla giovane, ma ormai \u00e8 troppo tardi...\nCritica.\nMolto apprezzato dalla critica, il film non ottenne grandi incassi all'uscita nelle sale. Prodotto dalla casa indipendente gestita dallo stesso Bogart, doveva avere come protagonista femminile Lauren Bacall, gi\u00e0 da qualche anno moglie di Bogart, ma la Warner, temendo di perdere mercato a favore delle produzioni indipendenti, non autorizz\u00f2 la cessione e si dovette ripiegare su Gloria Grahame, moglie di Nicholas Ray ma gi\u00e0 allora in procinto di divorzio.\nA partire dagli anni settanta, la critica (soprattutto francese) riscopre il film e, oltre ad esaltare le indubbie qualit\u00e0 di Nicholas Ray come regista, rivaluta la prova di recitazione di entrambi i protagonisti, tanto che nel 2007 il film viene scelto per essere conservato nel National Film Registry della Biblioteca del Congresso degli Stati Uniti.\nIn una seconda uscita nelle sale italiane, al film venne dato il titolo di Paura senza perch\u00e9.\nManifesti e locadine.\nLa realizzazione dei manifesti e delle locandine, del film, per l'Italia, fu affidata al grande pittore cartellonista Anselmo Ballester."}
{"id": "1562043", "revid": "71433", "url": "https://it.wikipedia.org/wiki?curid=1562043", "title": "Paura senza perch\u00e9", "text": ""}
{"id": "1562047", "revid": "110157", "url": "https://it.wikipedia.org/wiki?curid=1562047", "title": "Plopeni", "text": "Plopeni \u00e8 una citt\u00e0 della Romania di 9.582 abitanti, ubicata nel distretto di Prahova, nella regione storica della Muntenia. "}
{"id": "1562048", "revid": "74801", "url": "https://it.wikipedia.org/wiki?curid=1562048", "title": "Bom Jardim (Rio de Janeiro)", "text": "Bom Jardim \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Nova Friburgo.\nIl comune \u00e8 diviso in 4 distretti: Bom Jardim (sede comunale), S\u00e3o Jos\u00e9 do Ribeir\u00e3o, Banquete e Barra Alegre."}
{"id": "1562049", "revid": "287204", "url": "https://it.wikipedia.org/wiki?curid=1562049", "title": "Duas Barras", "text": "Duas Barras \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Nova Friburgo."}
{"id": "1562050", "revid": "1851848", "url": "https://it.wikipedia.org/wiki?curid=1562050", "title": "Paolo Annoni", "text": "Carriera.\nGiocatore.\nIn Serie A ha vestito le maglie di , e . Nel campionato 2002-03, approda alla Pro Patria, neo promossa in C1, con i tigrotti, rimane fino alla stagione 2004-2005. Ha concluso la carriera in Serie D con la maglia del Sestri Levante.\nAllenatore.\nDal 2009 \u00e8 allenatore degli Allievi regionali del , mentre nella stagione 2011-2012 passa agli Allievi nazionali. Nell'estate 2012 passa alla , prendendo la guida della formazione dei Giovanissimi Nazionali. Dopo due anni come allenatore in seconda della Primavera, lascia la Sampdoria al termine della stagione 2016-2017.\nNel luglio 2017 si trasferisce all', prendendo la guida della formazione Under-15. Nella prima stagione vince il campionato di categoria. Dopo quattro stagioni, nel luglio 2021 passa ad allenatore la formazione Under-16."}
{"id": "1562051", "revid": "287204", "url": "https://it.wikipedia.org/wiki?curid=1562051", "title": "Sumidouro", "text": "Sumidouro \u00e8 un comune del Brasile nello Stato di Rio de Janeiro, parte della mesoregione del Centro Fluminense e della microregione di Nova Friburgo.\nIl comune \u00e8 diviso in 4 distretti: Sumidouro (sede comunale), Campinas, Dona Mariana e Soledade."}
{"id": "1562052", "revid": "466539", "url": "https://it.wikipedia.org/wiki?curid=1562052", "title": "Sky marshal", "text": "Sky marshal (in italiano \"sceriffo del cielo\") \u00e8 una denominazione popolare per designare un agente di polizia (di stato o privata) che opera sotto copertura (in borghese) su un volo commerciale, allo scopo di prevenire e contrastare dirottamenti aerei.\nNegli Stati Uniti d'America, vi possono essere \"sky marshals\" in servizio su voli \"scelti\", ad esempio, Swiss, El Al, Sri Lankan Airlines, Air India, Indian Airlines, Pakistan International Airlines (su rotte \"mirate\"), United Airlines e British Airways. La maggior parte dei voli (nazionali ed esteri) che parte da Israele \u00e8 scortata da \"sky marshals\"."}
{"id": "1562053", "revid": "1589655", "url": "https://it.wikipedia.org/wiki?curid=1562053", "title": "Lucio Aurunculeio Cotta", "text": "Biografia.\n\u00c8 luogotenente (Legato) di Gaio Giulio Cesare in Gallia durante la conquista della Gallia. Con Quinto Titurio Sabino viene menzionato per la prima volta nel \"De bello Gallico\" a proposito della campagna di sottomissione della Gallia Belgica nel 57 a.C. Muore nell'inverno 54/53 a.C. per mano degli Eburoni, durante la prima fase della loro rivolta guidata da Ambiorige.\nNell'inverno del 54/53 a.C. i due legati furono inviati con una legione e cinque coorti nell'accampamento di Atuatuca (oggi Tongeren), che si trovava nel territorio degli Eburoni (si pensa che vivessero tra il fiumi Mosa e Reno). Poco dopo, sotto la guida di Ambiorige e Catuvolco, gli Eburoni si ribellarono all'occupazione romana, sobillati da Induziomaro dei Treviri. Uccisi i legionari che erano a fare legna, i ribelli si presentarono davanti all'accampamento romano con l'intenzione di assediarlo. Furono per\u00f2 respinti da una sortita dei Romani.\nA questo punto con uno stratagemma Ambiorige riusc\u00ec a convincere i Romani a lasciare il campo: convocati gli ambasciatori nemici, egli cerc\u00f2 di diminuire le sue responsabilit\u00e0 nello scoppio della rivolta e disse ai Romani che in quel giorno, in tutta la Gallia, era stata decisa una sollevazione generale contro le truppe romane occupanti, che sarebbe stata supportata da truppe di Germani che sarebbero presto giunte in aiuto dei Galli ribelli. Ambiorige propose quindi ai Romani di abbandonare il campo, promettendo che li avrebbe lasciati passare indisturbati.\nGli ambasciatori riferirono il messaggio a Cotta e Sabino. Nel successivo consiglio di guerra che si tenne nell'accampamento romano, mentre Cotta e la maggior parte dei tribuni e dei centurioni espressero l'opinione secondo cui era meglio restare trincerati nel campo e non prendere iniziative senza prima aver ricevuto ordini da Cesare, Sabino disse invece che l'unica via di salvezza era quella di fidarsi di Ambiorige e di lasciare il campo. Alla fine prevalse proprio quest'ultimo parere e cos\u00ec la mattina dopo l'esercito romano si mise in marcia.\nMa mentre erano in movimento, le truppe romane furono attaccate di sorpresa da quelle di Ambiorige e massacrate. Sia Sabino che Cotta furono uccisi e solo pochi soldati riuscirono a raggiungere le truppe comandate da un altro legato, Tito Labieno.\nIl personaggio di Cotta viene presentato come un comandante e soldato capace, fiero e molto coraggioso, anche rispetto al suo collega Sabino: egli, infatti, \u00e8 risolutamente convinto che sia meglio sostenere un eventuale assedio di Ambiorige piuttosto che uscire dall'accampamento, poi durante l'imboscata incoraggia i soldati impauriti, viene ferito al volto, rifiuta con fermezza di trattare la resa e muore coraggiosamente mentre sta combattendo."}
{"id": "1562054", "revid": "3137", "url": "https://it.wikipedia.org/wiki?curid=1562054", "title": "Donald Roeser", "text": ""}
{"id": "1562055", "revid": "12109", "url": "https://it.wikipedia.org/wiki?curid=1562055", "title": "Sceriffo del cielo", "text": ""}
{"id": "1562064", "revid": "919135", "url": "https://it.wikipedia.org/wiki?curid=1562064", "title": "Campo di numeri", "text": "In matematica un campo di numeri (o campo numerico) formula_1 \u00e8 un'estensione finita del campo formula_2 dei numeri razionali. Questo significa che formula_1 \u00e8 un campo contenente formula_2 ed ha dimensione finita come spazio vettoriale su formula_2.\nLo studio dei campi di numeri e, pi\u00f9 in generale, delle estensioni del campo dei numeri razionali, \u00e8 uno degli argomenti principali della teoria algebrica dei numeri.\nDefinizione.\nUn campo algebrico di numeri o pi\u00f9 semplicemente un campo di numeri formula_6 \u00e8 per definizione un sottocampo del campo dei numeri complessi formula_7 che sia un'estensione di grado finito formula_8 del campo dei numeri razionali formula_2.\nAnelli di interi algebrici.\nSappiamo dalla teoria dei campi che data un'estensione formula_28, un elemento formula_29 \u00e8 detto algebrico su formula_6 se formula_31 \u00e8 radice di un polinomio monico formula_32, e chiamiamo estensioni algebriche le estensioni di campi i cui elementi sono tutti algebrici; in particolare se formula_33 chiamiamo numero algebrico un elemento formula_34 che sia algebrico su formula_24, inoltre se formula_34 \u00e8 radice di un polinomio monico a coefficienti in formula_37 diremo che formula_38 \u00e8 un intero algebrico.\nOra, dato un campo di numeri formula_39, definiamo formula_40 (si dimostra che formula_41 \u00e8 un anello), si definisce formula_42 anello degli interi algebrici di formula_39. \nIn generale dato un campo di numeri formula_39, il rispettivo anello degli interi formula_45 non \u00e8 un UFD (vedi esempio sotto), ma \u00e8 possibile dimostrare che gode di altre interessanti propriet\u00e0, in particolare, che \u00e8 un dominio di Dedekind, per cui ammette una fattorizzazione unica in termini di ideali primi. \nEsempio.\nDato il campo quadratico formula_46, si ha formula_47 (in realt\u00e0 si pu\u00f2 dimostrare che formula_48), per cui abbiamo\ndunque formula_50 non \u00e8 UFD."}
{"id": "1562066", "revid": "1318658", "url": "https://it.wikipedia.org/wiki?curid=1562066", "title": "Parco della Murgia Materana", "text": "Il parco archeologico storico naturale delle Chiese rupestri del Materano, chiamato anche parco della Murgia Materana, \u00e8 un'area naturale protetta della Basilicata istituita con la legge regionale n. 11 del 3 aprile 1990. Dal 2007 la definizione \"Sassi di Matera\" nella lista dei patrimoni dell'umanit\u00e0 dell'UNESCO \u00e8 stata ampliata comprendendo \"I Sassi ed il Parco delle Chiese rupestri di Matera\".\nStoria.\nLa Regione Basilicata ha istituito il parco della Murgia Materana nel 1990 con l'obiettivo di tutelare, recuperare e valorizzare il comprensorio della Murgia Materana, interessato dalle presenze di archeologia preistorica e storica, e di salvaguardare e valorizzare l'habitat rupestre ed il patrimonio delle chiese rupestri ricadenti nel territorio dei comuni di Matera e Montescaglioso.\nL'ente di gestione del parco \u00e8 stato istituito con legge regionale il 7 gennaio 1998 con sede a Matera.\nTerritorio.\nIl parco \u00e8 situato all'estremit\u00e0 orientale della Basilicata, vicino al confine con la Puglia.\nNel suo territorio vi \u00e8 la Gravina di Matera, profondo solco calcareo sul fondo del quale scorre l'omonimo torrente che, dopo aver costeggiato i Sassi di Matera e sfiorato l'abitato di Montescaglioso (in localita Parco dei Monaci a nord dell'abitato) e aver attraversato parte del territorio pugliese di Ginosa sfocia nel fiume Bradano dopo circa una ventina di chilometri in territorio lucano.\n\u00c8 compreso tutto il territorio della Murgia Materana, contigua a quella Pugliese, un altipiano calcareo ricoperto della tipica vegetazione mediterranea.\n Tale area, abitata fin dalla preistoria, conserva ancora stazionamenti risalenti al Paleolitico, come la grotta dei pipistrelli, ed al Neolitico, come i numerosi villaggi trincerati. Molte testimonianze dell'epoca preistorica sono conservate nel Museo archeologico nazionale Domenico Ridola di Matera.\nUna delle caratteristiche pi\u00f9 importanti del territorio del parco \u00e8 la presenza di circa 150 chiese rupestri disseminate lungo la Murgia e le Gravine. Sin dall'alto Medioevo si registra in tutta l'area la presenza di comunit\u00e0 monastiche sia benedettine che bizantine. I numerosissimi luoghi di culto, spesso impreziositi da affreschi ed incisioni, sono la testimonianza pi\u00f9 spettacolare dell'insediamento rupestre. Le Chiese sono ad aula unica oppure a due o tre navate; a volte terminano in absidi spesso preceduti da transetti. In alcuni casi si notano cupole realizzate mediante uno scavo lenticolare.\nInfine la vocazione agricola di tutto il territorio \u00e8 testimoniata dalla presenza di numerose masserie, molte delle quali fortificate.\nProdotti agroalimentari tipici sono, tra gli altri, il pane di Matera IGP, i vini Matera DOC, e l'olio del parco delle Chiese rupestri, tutelato dalla certificazione volontaria di prodotto. Inoltre sono presenti altri prodotti tipici di notevole qualit\u00e0 (salumi,formaggi caserecci) e la massiccia presenza di agriturismi nella zona.\nFlora.\nNel parco sono comprese 923 specie, tra le quali circa un centinaio sono rare e rarissime, 61 quelle di nuova segnalazione per la flora lucana ed infine 36 sono le specie endemiche e subendemiche.\nSono diffuse diverse specie erbacee che danno luogo a forme di vegetazione a gariga, tra cui il timo arbustivo (\"Thymus capitatus\"), il timo spinosetto (\"Thymus spinulosus\"), la salvia argentea (\"Salvia argentea\"), e neofite quali lo zafferano di Thomas (\"Crocus thomasii\"), il cipollaccio della Basilicata (\"Gagea chrysantha\"), l'aglio moscato (\"Allium moschatum\") e l'asfodelo mediterraneo (\"Asphodelus microcarpus\").\nTra la flora rupestre troviamo tra gli altri il Kummel di Grecia (\"Carum multiflorum\"), la campanula pugliese (\"Campanula versicolor\") ed il fiordaliso garganico (\"Centaurea subtilis\").\nLe specie di alberi pi\u00f9 diffuse nell'area sono il fragno (\"Quercus troiana\"), il leccio (\"Quercus ilex\") e la roverella (\"Quercus pubescens\").\nInfine vi sono molte specie di arbusti di macchia mediterranea tra cui il lentisco (\"Pistacia lentiscus\"), il terebinto (\"Pistacia terebinthus\"), la fillirea (\"Phillyrea angustifolia\"), il ginepro rosso (\"Juniperus oxycedrus\") e l'olivastro (\"Olea oleaster\").\nFauna.\n Simbolo del parco \u00e8 il falco grillaio (\"Falco naumanni\"), chiamato in dialetto \"u strjsc\u00ecgnl\", piccolo rapace presente in colonie numerose in tutto il territorio materano, che spesso nidifica sui tetti dei Sassi di Matera. Altri rapaci presenti nell'area sono il capovaccaio, che \u00e8 il pi\u00f9 piccolo avvoltoio europeo, la poiana ed il nibbio reale.\nRiguardo alla fauna terrestre, \u00e8 possibile incontrare tra i sentieri o nascosti nella macchia mediterranea esemplari di istrice, volpi, faine, tassi, ricci, tartarughe, cinghiali, lepri, avvistati anche lupi.\nTra i rettili troviamo il biacco, il cervone, la vipera comune e qualche esemplare di colubro leopardino.\nInfine, lungo la vegetazione che costeggia i corsi d'acqua delle Gravine, \u00e8 possibile ascoltare il canto dell'usignolo di fiume e dello scricciolo."}
{"id": "1562070", "revid": "767487", "url": "https://it.wikipedia.org/wiki?curid=1562070", "title": "Gary Wallis", "text": "Una caratteristica dei Pink Floyd durante le registrazioni in studio per \"A Momentary Lapse of Reason\" (1987) e il lungo tour successivo \u00e8 stata quella di impiegare due batteristi. Gary Wallis \u00e8 risultato uno dei migliori batteristi e percussionisti adatti a fare da spalla al batterista del gruppo, Nick Mason. Mentre per il tour del 1988, conclusosi con il concerto di Venezia del luglio 1989, Wallis usava delle percussioni disposte anche in alto e si faceva notare per come saltava da una parte all'altra per suonare, per il tour successivo all'uscita dell'album \"The Division Bell\" (1994), oltre alle percussioni, Gary ha suonato anche una batteria identica a quella di Nick Mason.\nGary Wallis ha anche suonato con Mike + The Mechanics, Nik Kershaw, The Power Station, Spinal Tap e Jean-Michel Jarre.\nVa anche ricordato che Gary Wallis suona anche le tastiere: infatti, in \"Comfortably Numb\", nella versione eseguita nell'album dal vivo \"Delicate Sound of Thunder\" e precisamente nella prima parte, affianca Richard Wright e Jon Carin alla tastiera, per poi tornare a suonare le percussioni durante la fase finale del brano."}
{"id": "1562077", "revid": "81103", "url": "https://it.wikipedia.org/wiki?curid=1562077", "title": "Raffaele De Grada (pittore)", "text": "Biografia.\nNasce a Milano, a Porta Genova, nel marzo del 1885, primo di cinque figli, da Antonio (pittore) e da Teresa Amelotti. La sua famiglia si trasfer\u00ec in Argentina nel 1890, per far ritorno in Lombardia dopo due anni, e poi in Svizzera dal 1899.\nGiovanissimo aiuta il padre, nei suoi lavori di decorazione di chiese; poi, negli anni dal 1902 al 1908, frequenta le Accademie di Dresda e di Karlsruhe.\nNel 1913 esordisce con una personale a Zurigo. Viaggia di frequente in Italia dove incontra e sposa nel 1915 Magda Ceccarelli. L'anno successivo nasce a Zurigo il figlio Raffaele (che si dedicher\u00e0 alla critica d'arte e alla politica). \u00c8 interessato alla pittura di paesaggio, per la quale cerca tuttavia nuove soluzioni legate alla natura e allo stato d'animo.\nNel 1919 decide di stabilirsi in Italia in modo definitivo. Nel 1920 \u00e8 a San Gimignano dove gli nasce la figlia Lidia; poi \u00e8 a Settignano presso Firenze. La sua prima personale italiana risale al 1921 a Firenze in Palazzo Antinori, riscuotendo l'attenzione della critica e dell'ambiente artistico fiorentino.\nNel 1922 si trasferisce a Giramonte, nei pressi di Arcetri.\nNello stesso anno \u00e8 invitato alla Biennale di Venezia alla quale parteciper\u00e0 in quasi tutte le edizioni successive. \nNel 1926 a Milano partecipa alla prima mostra del Novecento Italiano. Nel 1928 ha una sua personale alla Biennale veneziana. Nel 1929 prende parte alla seconda esposizione del Novecento Italiano alla Permanente di Milano. Nel 1930 si trasferisce a Milano.\nNel 1931 \u00e8 chiamato ad insegnare all'ISIA di Monza (incarico che conserver\u00e0 fino all'inizio della seconda guerra mondiale).\nContinua a dedicarsi al paesaggio: quello delle periferie milanesi, della Brianza e quello toscano, confrontandosi con la pittura di Corot e di C\u00e9zanne.\nMuore a Milano il 10 aprile 1957."}
{"id": "1562078", "revid": "466539", "url": "https://it.wikipedia.org/wiki?curid=1562078", "title": "Stupor mundi", "text": "Stupor mundi (\"stupor,-is\" \"mundus,-i\" = meraviglia del mondo) \u00e8 una locuzione in lingua latina derivante dal lessico militare romano.\nStoria.\nNell'antica Roma l'espressione \"Stupor Mundi\" era associata a grandi eventi militari o campagne belliche, come appellativo che consacrava le doti di un generale, che si rendeva protagonista di campagne di successo oltre i confini dell'impero romano.\nUna volta tornato a Roma da vincitore, veniva proclamata una festa per il momento di gioia e orgoglio territoriale, in cui il generale veniva portato in trionfo, con innumerevoli scene di giubilo, attraverso le maggiori vie dell'Urbe. Al termine riceveva onorificenze da parte delle maggiori cariche del tempo (imperatori, reggenti generici, senatori).\nTra gli \"stupores mundi\" pi\u00f9 conosciuti vi \u00e8 Giulio Cesare, prima di tornare a Roma da conquistatore, innescando la guerra civile contro Pompeo. L'espressione \u00e8 attestata anche in epoca medievale, attribuita a Federico II di Svevia."}
{"id": "1562087", "revid": "1543377", "url": "https://it.wikipedia.org/wiki?curid=1562087", "title": "Walter Fusi", "text": "Biografia.\nWalter Fusi nasce a Udine da genitori toscani, ma non passa molto tempo che la famiglia torna nel luogo di origine a Colle Val d'Elsa.\nCompie i suoi studi a Siena presso l'Istituto d'Arte che frequenta fino al diploma nel 1943, per poi iscriversi all'Accademia di Firenze alla fine della seconda guerra mondiale. \nIn considerazione anche dei tempi i suoi spostamenti tra Colle Val d'Elsa e Firenze verranno effettuati con camion che facevano servizio di trasporto tra le due localit\u00e0.\nGli inizi.\nA Firenze le idee artistiche di Fusi, che aderisce al movimento informale, non trovano terreno fertile: la vita artistica fiorentina \u00e8 o ancora legata alle idee estetiche del gruppo delle Giubbe Rosse (che facevano capo a Ottone Rosai) o tendente ad idee neoavanguardiste.\nLe sue idee trovano l'ambiente adatto presso la Galleria dell'Indiano, che accoglieva gli artisti informali e dove tra il 1958 e il 1964 tiene alcune personali.\nFusi \u00e8 sfiduciato per l'esperienza informale e, dopo un periodo di silenzio e riflessione, approda all'astrattismo geometrico.\nLa maturazione.\nNel periodo dal 1965 fino alla fine degli anni settanta \u00e8 a Milano, dove sperimenta il concretismo per arrivare alla creazione di opere pittoriche tridimensionali.\nNel 1979 Fusi torna a Firenze dove ritrova il piacere di dipingere, tornando alle origini informali e trovando un giusto equilibrio con le riflessioni geometriche.\nLe mostre.\nHa tenuto numerose personali a Roma, Milano, Firenze, Genova, Bologna, Bolzano, Pordenone, Udine, Taranto, Bari, Padova, Pisa, Perugia, Portogruaro, Colle Val d'Elsa, Prato, Bonn, Liegi, New York, Chicago e partecipato a numerosissime collettive. \u00abHa inoltre partecipato alla VIII Quadriennale d'Arte Contemporanea di Roma, al XXV, XXVI e XXVIII \"\"Salon des R\u00e9alit\u00e9s Nouvelles\", al XII, XV e XVI \"Salon Grands et jeunes d'Aujuourd'hui\", al \"Salon des Comparaison Grand Palais\" e al XXXI \"Salon de la jeune Sculptures\" di Parigi. Espone, inoltre, alla \"Bertrand Russell Peace Foundation\" a Londra, all'\"Art 94\" a Bruxelles e al \"Costructivismo 96\"\" a Caracas.\u00bb "}
{"id": "1562089", "revid": "125878185", "url": "https://it.wikipedia.org/wiki?curid=1562089", "title": "Batman - Cavaliere della notte", "text": "Batman - Cavaliere della notte (\"The New Batman Adventures\", anche abbreviata \"TNBA\") \u00e8 una serie televisiva animata statunitense prodotta da Warner Bros. Animation, creata da Bruce Timm e Paul Dini. Andata in onda su Kids' WB dal 13 settembre 1997 al 16 gennaio 1999 per un totale di 24 episodi realizzati in due stagioni, si tratta del seguito della serie animata \"Batman\" del 1992.\n\u00c8 la terza serie del DC Animated Universe dopo \"Batman\" e \"Superman\". Dal cartone sono stati realizzati numerosi altri prodotti: il film \"Batman - Il mistero di Batwoman\" del 2003, due serie a fumetti (\"\" e \"Batman Adventures\") e alcuni videogiochi. Nel 2017 \u00e8 uscito \"Batman e Harley Quinn\", considerato dal regista della pellicola Bruce Timm canonico con la serie.\nAlla base di questa serie animata c'\u00e8 il notevole successo riscontrato dalla serie precedente. Il giovane Dick Grayson sveste i panni di Robin, che vengono indossati dal piccolo Tim Drake (terzo Robin fumettistico), per indossare quelli di Nightwing. L'antefatto di questo cambio viene narrato nella miniserie a fumetti \"Batman Adventures - The Lost Years\" di Hilary J. Bader e Bo Hampton.\nTrama.\nLa serie comincia dopo circa tre anni dalla fine di \"Batman\", e vede il Cavaliere Oscuro continuare nella sua incessante lotta contro il crimine accompagnato da Batgirl, Barbara Gordon. Al suo fianco non c'\u00e8 pi\u00f9 Dick Grayson (il primo Robin) che qualche tempo prima aveva deciso di abbandonare i panni del \"ragazzo meraviglia\" al termine di una violenta discussione con Batman, dopo che questo aveva mancato la sua laurea e dopo che aveva taciuto sul fatto che Barbara, ai tempi ragazza di Dick, \u00e8 in realt\u00e0 Batgirl. L'ormai ex Robin ritorna a Gotham City ad inizio serie, dopo una lunga assenza, per addestrarsi nelle vesti dell'eroe indipendente Nightwing. I panni di Robin verranno raccolti dal giovane Tim Drake, ladruncolo divenuto orfano in seguito all'uccisione del padre da parte di Due Facce. Tim aiuta Batman ad affrontare Due Facce e, dopo diversi tentativi, riesce a convincerlo di essere degno di portare il mantello di Robin.\nProduzione.\nConcezione e sviluppo.\nUno dei creatori della serie insieme Paul Dini che, insieme a Bruce Timm aveva gi\u00e0 lavorato alla storica serie \"Batman\" del 1992, secondo quanto detto nel libro \"Batman: animated\" originariamente avrebbe voluto che la nuova serie fosse intitolata \"Batman: Gotham Knights\", ma questa idea venne respinta dagli altri produttori. Per uniformit\u00e0 con la vecchia serie, nei DVD questa serie \u00e8 stata intitolata \"Batman The Animated Series - From The New Batman Adventures\" ed \u00e8 stato dato il tema di apertura della serie precedente.\nLa serie \u00e8 iniziata due anni dopo la conclusione della serie \"Batman\" su Fox. La WB voleva pi\u00f9 episodi di Batman, cos\u00ec sono stati prodotti 24 nuovi episodi, che si differenziano dall'altra serie per dare maggior attenzione anche ad altri personaggi oltre a Batman. Anche se molti credono che siano la terza e quarta stagione di \"Batman\" a causa di alcune cose in comune, questa serie \u00e8 ben diversa dalla prima per stile grafico e narrativo. Paul Dini, uno dei creatori della serie insieme a Bruce Timm, ha voluto riprendere il personaggio di Batman prendendo spunto dalla serie del 1992. Nel libro \"Batman: Animated\", Dini dichiara che \"Batman - Cavaliere della notte\" inizia circa tre anni dopo la fine della serie \"Batman\" del 1992. Lo show ha avuto un cambiamento significativo rispetto alla serie originale, con episodi che si concentrano molto meno su Batman e pi\u00f9 su altri personaggi che abitano a Gotham City.\nTra le novit\u00e0 pi\u00f9 importanti apportate dalla serie, una di queste \u00e8 l'inserimento del terzo Robin, Tim Drake, che prende il posto di Dick Grayson. Secondo la continuity dei fumetti, il secondo Robin dopo Grayson \u00e8 Jason Todd che morir\u00e0 per mano di Joker nella saga \"Una morte in famiglia\" salvo poi tornare in vita nei panni dell'anti-eroe Cappuccio Rosso. Probabilmente considerato un personaggio troppo complesso e adulto per il pubblico giovane a cui \u00e8 rivolta la serie, alcuni aspetti della personalit\u00e0 e della storia di Tim Drake sono stati realizzati sulla base di quelli di Jason Todd. Il produttore Paul Dini pensava di far comparire il personaggio di Maschera Nera nella serie con la voce di James Earl Jones.\nDiversi episodi della serie sono stati realizzati basandosi su alcuni fumetti sul Cavaliere Oscuro: l'episodio \"Un Natale molto movimentato\" della prima stagione riprende in toto la storia del fumetto \"Caro Babbo Natale\" pubblicato nella serie a fumetti \"Le avventure di Batman\" (le uniche differenze sono nel costume pi\u00f9 nuovo di Batgirl); la puntata \"L'eredit\u00e0\" della prima stagione, \u00e8 basata sulla storia \"Joker's Millions\" pubblicata su \"Detective Comics\" n. 180 del 1952; l'episodio \"Un grande amore\" della seconda stagione, che mostra le origini di Harley Quinn e del suo incontro con Joker riprende fedelmente il fumetto \"\" pubblicato su \"Le avventure di Batman\", scritto non a caso dagli stessi creatori della serie Timm e Dini. Nell'episodio \"Leggende\" della seconda stagione, sono presenti numerosi riferimenti ad una parte del fumetto \"Il ritorno del Cavaliere Oscuro\" di Frank Miller ed \u00e8 liberamente basato su \"The Batman Nobody Knows!\" da \"Batman\" n. 250 del 1973 di Frank Robbins e Dick Giordano.\nDesign.\nLo sceneggiatore Paul Dini ha dichiarato che il cambiamento di design dei personaggi \u00e8 stato deciso da Bruce Timm, per renderlo pi\u00f9 simile a quello della serie animata \"Superman\". Alcune modifiche nel design sono state accolte calorosamente dai fan, come la scelta di inserire nella serie Nightwing e dare allo Spaventapasseri un aspetto pi\u00f9 inquietante; altre, per\u00f2, sono state maggiormente criticate come l'aspetto del Joker, di Catwoman, e la nuova maschera di Bane. Il disegno \u00e8 diventato pi\u00f9 snello e pi\u00f9 scuro e dai colori pi\u00f9 semplici, mentre l'Art D\u00e9co e le l'atmosfera noir della serie originale sono state sostituite con un look pi\u00f9 moderno. Il disegno dei personaggi \u00e8 molto simile a quello della serie precedente: \"Batman\", ma pi\u00f9 vicino, anche per colorazione e carattere dei personaggi, come detto, alla serie animata \"Superman\", al film d'animazione \"Batman - Il mistero di Batwoman\" e a tutte le altre serie e film seguenti del DC Animated Universe.\nDalla serie precedente l'Uomo pipistrello si differenzia principalmente per alcuni dettagli: il mantello (come gli altri elementi del costume) non \u00e8 pi\u00f9 blu scuro con ombre nere, ma nero con ombre grigie e che ricorda molto il costume indossato in \"\". Bruce Wayne ha un incarnato pi\u00f9 chiaro, gli occhi sono pi\u00f9 definiti, stretti e azzurri, anzich\u00e9 abbozzati e neri. Nel costume il logo del pipistrello, da nero inscritto in un ovale oro, diventa soltanto nero senza altri dettagli. Si modifica un poco anche la fisicit\u00e0 e la presenza del personaggio, con spalle pi\u00f9 larghe e gambe pi\u00f9 fini. La voce di Kevin Conroy per Batman diventa pi\u00f9 severa, oltre che meno distinguibile dalla voce che ha usato per Bruce Wayne nella serie originale. Gli sceneggiatori fecero uno sforzo per mantenere i dialoghi di Batman il pi\u00f9 tetro e il pi\u00f9 cupo possibile, al fine di aumentare il contrasto tra lui e il resto del cast. Il Joker \u00e8 il personaggio che ha subito pi\u00f9 cambiamenti da una serie all'altra: ha i tratti del volto pi\u00f9 affilati e il dettaglio delle labbra rosse \u00e8 omesso. Quando fu prodotta la serie di \"Superman\" nel 1996 venne deciso che quel nuovo stile di personaggi sarebbe stato usato per varie produzioni animate a seguire, evoluzione confermata e accentuata nella serie successive \"Justice League\" e \"Justice League Unlimited\".\nIl costume di Batgirl \u00e8 stato trasformato in un look simile al suo vestito originale del suo debutto a fumetti in \"Detective Comics\" n. 359. Il produttore Paul Dini ha detto che Batgirl apparir\u00e0 in ogni episodio della nuova serie per tre motivi: \"Kenner vuole fare una linea di giocattoli, stiamo sfruttando la pubblicit\u00e0 per il suo ruolo in \"Batman &amp; Robin\", e adoriamo Batgirl.\" Melissa Gilbert \u00e8 stata sostituita da Tara Strong come voce di Batgirl. Strong riprender\u00e0 il suo ruolo oltre un decennio dopo in un'altra serie televisiva animata di Batman \"Beware the Batman\" e Strong riprende anche il ruolo di Batgirl nel cortometraggio DC Nation, \"Super Best Friends Forever\", \"Teen Titans Go!\" e nel film d'animazione \"\" nel quale ritrova con Conroy e Mark Hamill.\nCrossover.\nLa serie \"Cavaliere della notte\" \u00e8 stata protagonista di due crossover con la serie \"Superman\" e con \"Static Shock\" (2000-2004).\nNella serie \"Superman\", compaiono alcuni antagonisti in tre episodi della serie: in \"I migliori del mondo\" (\"World's Finest\"), scritto da Alan Burnett e Paul Dini, Joker e Harley Quinn mettono le mani su una statuetta realizzata interamente in kryptonite e, dopo essersi recati a Metropolis, propongono a Lex Luthor di uccidere Superman per un miliardo di dollari; nell'episodio \"Batman in pericolo\" della terza stagione Superman, arrivato a Gotham City, incontrer\u00e0 Bruce Wayne (ipnotizzato), il Cappellaio Matto, Bane, l'Enigmista, il Pinguino, e Roxy Rocket. Nell'episodio \"La fontana di lunga vita\", Ra's al Ghul ha bisogno della forza di Superman per guarire completamente. Compaiono anche la figlia di Ra's, Talia al Ghul e alcuni membri della Lega delle Ombre.\nDistribuzione.\nLa serie \u00e8 stata trasmessa per la prima volta il 13 settembre 1997 sul canale The WB, a differenza della serie animata di \"Batman\" trasmessa su Kids' WB due anni prima. \"Batman - Cavaliere della notte\" \u00e8 andata in onda insieme a \"Superman\" (realizzata dallo stesso team creativo). Questi show sono stati uniti creando puntate di un'ora chiamate \"The New Batman/Superman Adventures\". In Italia invece la serie ha debuttato il 12 gennaio 1999 con i primi tredici episodi sul canale a pagamento Cartoon Network. Successivamente \u00e8 andata in onda gratuitamente il 12 settembre 1999 su Canale 5, per poi spostarsi su Italia 1.\nIl 1\u00b0 gennaio 2021 debutta su HBO Max (inclusa come terza stagione di \"Batman\") insieme ad altre serie e film del DC Animated Universe.\nEdizione italiana.\nIl doppiaggio dell'edizione italiana \u00e8 stato curato da Guido Rutta per la Deneb Film di Milano. Nell'edizione originale viene mantenuta la sigla d'apertura di Danny Elfman della serie \"Batman\", mentre la sigla italiana \"Batman - Cavaliere della notte\" \u00e8 cantata da Enzo Draghi.\nEdizioni home video.\nDVD.\nIl cofanetto denominato \"Batman The Animated Series - From the new Batman adventures\" volume 4 \u00e8 stato inizialmente distribuito il 6 dicembre 2005 solo per il mercato statunitense. In Italia nel 2002 Peruzzo Editore pubblic\u00f2 una raccolta di 27 volumi dal titolo \"Le avventure di Batman e Robin\", contenente anche questa serie.\nGli episodi: \"Finalmente la verit\u00e0\", \"L'organizzazione segreta\", \"Leggende\", \"Il piano dello Spauracchio\", \"Lo smeraldo del gatto\", \"Un grande amore\", \"L'eredit\u00e0\", \"Il giudice\" e \"Una piccola grande amica\" sono stati raccolti nei DVD \"Il meglio di Batman\" e \"Batman - Super Nemici - Killer Croc\".\nLa serie \u00e8 stata rilasciata una seconda volta il 4 novembre 2008 come parte di un DVD dal titolo \" Batman: The Complete Animated Series\", che conteneva gli episodi di tutti e quattro i volumi che sono stati rilasciati nel 2004-2005. La serie \u00e8 stata rilasciata anche per i servizi di distribuzione dei media online come iTunes e Google Play.\nBlu-ray.\nL'8 ottobre 2017, durante il panel del Comic Con di New York del 25\u00ba anniversario della serie \"Batman\", \u00e8 stato annunciato che l'intera serie pi\u00f9 i 24 episodi di \"Batman - Cavaliere della notte\" saranno pubblicati in Blu-ray Disc verso la fine del 2018 (grazie anche al successo finanziario di \"Batman - La maschera del Fantasma\" in Blu-ray del 2017).\nAccoglienza.\nCritica.\nLa serie ha ricevuto recensioni generalmente positive. Gli utenti del sito Internet Movie Database hanno assegnato un punteggio di 8.6 su 10 alla serie, e l'ha inserita al 152\u00ba posto della Top 250 serie TV. Sempre per Imdb, la miglior puntata della serie \u00e8 \"Mad Love\" (fedele adattamento del fumetto \"Amore folle\" che narra le origini di Harley Quinn) con un totale di 9.2 mentre al secondo posto, a pari merito, ci sono \"Over the Edge\" e \"Judgment Day\" con 8.9.\nOpere derivate.\nFilm.\nQuattro anni dopo la chiusura della serie, \u00e8 uscito il lungometraggio animato \"Batman - Il mistero di Batwoman\", diretto da Kurt Geda e Tim Maltby. Uscita direttamente per il mercato home video, la pellicola racconta della comparsa di Batwoman, una misteriosa vigilante non legata a Batgirl, su cui Batman si trova a dovere indagare. La pellicola ha ricevuto recensioni contrastanti. Su Rotten Tomatoes il pubblico ha espresso un gradimento del 46%. Secondo il sito web \"Silenzio in Sala\", il film \u00abcompie un rewind nostalgico, proponendo un format classico ma vincente\u00bb.\nNel 2017 \u00e8 uscito \"Batman e Harley Quinn\" per il mercato home video, scritto e prodotto da Bruce Timm e che riprende fedelmente lo stile e i personaggi della serie. Nonostante Timm consideri il film parte della continuity ufficiale del DC Animated Universe, non \u00e8 mai stato confermato ufficialmente. Il lungometraggio \u00e8 incentrato sulla strana alleanza che formano Batman e Nightwing con la loro psicopatica nemica Harley Quinn, che dovr\u00e0 aiutarli nel fermare i folli piani di Poison Ivy e l'Uomo Floronico. Il film ha ricevuto recensioni contrastanti da parte di critici che hanno lodato l'animazione, il doppiaggio di Conroy e Lester e i flashback alla serie animata, ma hanno criticato la sceneggiatura e la performance di Melissa Rauch come Harley Quinn. Il film ha ottenuto il 57% su Rotten Tomatoes.\nCorti.\nNel 2003, tra i contenuti speciali del DVD di \"Batman - Il mistero di Batwoman\", \u00e8 presente \"Chase Me\", un cortometraggio muto scritto da Alan Burnett e Paul Dini con la colonna sonora di Lolita Ritmanis. Bruce Wayne, assorto a fissare il vuoto in una finestra durante una festa, viene intrattenuto da tre splendide donne; riuscito a fuggirle, entra in una stanza nella quale Catwoman sta svaligiando la cassaforte; inseguitala nei panni di Batman fino ad uno Zoo, la raggiunge e i due si baciano; in quel momento per\u00f2 Bruce si d\u00e0 una scossa, smettendo cos\u00ec di fissare assorto il vuoto nella finestra.\nWeb serie.\nTra il 2000 e il 2002 \u00e8 uscita la serie in animazione flash \"Gotham Girls\", creta da Paul Dini e Hilary J. Bader. La serie, dagli stilemi molto semplici, ha come protagonisti i personaggi femminili che compaiono nel DC Animated Universe, in particolare dell'ambiente di Batman: Harley Quinn, Poison Ivy, Batgirl, Catwoman e Zatanna (quest'ultima per\u00f2 non compare nella serie \"Batman - Cavaliere della notte\").\nFumetti.\nPoco dopo l'inizio della trasmissione della serie, la DC Comics pubblic\u00f2 una miniserie da cinque numeri intitolata \"\". Questa serie copre l'intervallo di tempo tra la fine della serie animata \"Batman\" e l'inizio della nuova serie, e mostra il passaggio di Dick Grayson da spalla di Batman a Nightwing.\nNel 1998 venne pubblicata la serie \"\", sempre basata sulla serie, per un totale di 60 numeri.\nNel 2003 la DC Comics pubblic\u00f2 \"Batman Adventures\", poco dopo la cancellazione di \"Batman: Gotham Adventures\". Il primo numero venne reso disponibile tramite vendita durante il Free Comic Book Day del 2003. La serie dur\u00f2 17 numeri prima di essere cancellata per fare spazio a \"The Batman Strikes!\". In Italia, tutti questi fumetti basati sulla serie sono attualmente inediti.\nDC ha annunciato nel febbraio 2020 che Paul Dini, Alan Burnett e l'artista Ty Templeton avrebbero realizzato una nuova mini-serie intitolata \"Batman: L'avventura continua\", che costituisce il seguito di \"Batman - Cavaliere della notte\" e che \u00e8 stata pubblicata per la prima volta nell'aprile 2020.\nVideogiochi.\nNegli anni 2000 sono stati pubblicati diversi videogiochi ispirati alla serie: nel 2001 sono usciti ', sviluppato da Ubisoft, ', sviluppato da Sinister Games, ', sviluppato da Ubisoft Montr\u00e9al; nel 2003 sono stati pubblicati \"Batman: Justice Unbalanced\", \"Batman: Toxic Chill\" e ', sviluppato da Ubisoft Montr\u00e9al.\nLibri.\nCapstone pubblica libri per bambini, inediti in Italia, contenenti illustrazioni di personaggi dell'universo di Batman che hanno il design di \"Batman - Cavaliere della notte\".\nMerchandising.\nNel febbraio 2014 DC Collectibles ha annunciato ufficialmente la produzione di una serie di action figure basate sia sulla serie \"Batman\" che su \"Batman - Cavaliere della notte\". La prima ad essere uscita ispirata a \"Cavaliere della notte\" \u00e8 stato Batman nel novembre 2014, seguito da Due Facce e Mr. Freeze nel dicembre dello stesso anno."}
{"id": "1562090", "revid": "1993636", "url": "https://it.wikipedia.org/wiki?curid=1562090", "title": "Chiemsee", "text": "Il Chiemsee (pronuncia: ), detto anche \"bayerisches Meer\", cio\u00e8 mare bavarese, \u00e8 il pi\u00f9 grande lago della Baviera e, dopo il lago di Costanza ed il M\u00fcritz, \u00e8 il terzo lago della Germania per estensione (tuttavia il lago di Starnberg ha un volume maggiore).\nCome molti laghi prealpini, il Chiemsee \u00e8 di origine glaciale e si \u00e8 formato circa 10.000 anni fa. In origine la superficie occupata dall'acqua era di quasi 240\u00a0km\u00b2, cio\u00e8 circa il triplo di quella attuale. Attualmente il volume idrico \u00e8 di circa 2.047.840.000\u00a0m\u00b3, la lunghezza complessiva delle sue sponde \u00e8 di 64\u00a0km (83\u00a0km considerando anche le isole) ed il bacino idrografico \u00e8 di 1.398,56\u00a0km\u00b2. Gli immissari (il Tiroler Achen ed il Prien) portano nel lago notevoli quantit\u00e0 di sabbia e detriti, che ne causano un graduale interramento ed una conseguente diminuzione della profondit\u00e0 massima (72,7 metri nel maggio 2005) e di quella media. Durante l'ultimo secolo la superficie \u00e8 diminuita di circa 200 ha.\nIl nome del lago, cos\u00ec come quello del comune di Chieming e quello della regione del Chiemgau, trae origine dal conte \"Chiemo\", vissuto tra il VII e l'VIII secolo. La zona circostante il Chiemsee, chiamata Chiemgau, \u00e8 una della aree della Baviera che attirano il maggior numero di visitatori.\nLe isole del lago sono:\nIn particolare sono molto note le due principali isole, la Herrenchiemsee e la Frauenchiemsee (o Fraueninsel).\nCi sono poi altri tre minuscoli isolotti:\nMentre le tre isole maggiori formano il comune di Chiemsee, appartenente al circondario di Rosenheim, il lago stesso e le isole minori assieme al delta del Tiroler Achen fanno parte del circondario di Traunstein ma non appartengono ad alcun comune.\nLa parte sud-occidentale del Chiemsee \u00e8 detta \"Inselsee\" ed \u00e8 caratterizzata dalla presenza delle isole, mentre la parte nord-orientale \u00e8 detta \"Weitsee\".\nIl paesaggio \u00e8 caratterizzato dalla vicinanza delle montagne del Chiemgau, le principali fra le quali sono il Hochfelln, il Hochgern, la Hochplatte e la Kampenwand.\nIl lago \u00e8 una zona umida di importanza internazionale protetta dalla Convenzione di Ramsar.\nSecondo alcuni geologi a nord del lago attorno al 500 a.C. sarebbe avvenuto un impatto da parte di una cometa.\nCultura.\nIl Chiemsee \u00e8 da sempre fonte di ispirazione per numerosi artisti e di conseguenza esistono molti dipinti rappresentanti il lago, le sue isole e, pi\u00f9 in generale, la regione del Chiemgau. In particolare, attorno al pittore Paulus di Prien si \u00e8 formato un circolo, noto come \"Chiemseemaler\"; dopo la sua morte, le opere del pittore sono rimaste alla comunit\u00e0, che ha organizzato una mostra permanente dei suoi dipinti."}
{"id": "1562091", "revid": "729019", "url": "https://it.wikipedia.org/wiki?curid=1562091", "title": "Kudelski Group", "text": "La Kudelski Group (o Kudelski SA, Nagra Kudelski Group) \u00e8 una societ\u00e0 svizzera che opera nel campo della TV digitale, accesso pubblico e audio. La sua sede \u00e8 a Cheseaux-sur-Lausanne, in Svizzera, ma lavora in tutto il mondo e ha 2200 dipendenti.\nStoria.\nLa societ\u00e0 ha avuto origine grazie al successo della registrazione Nagra, sviluppata da Stefan Kudelski. Nel 1991 il figlio Andr\u00e9 Kudelski ha preso il suo posto come presidente del consiglio di amministrazione e come amministratore delegato."}
{"id": "1562092", "revid": "110157", "url": "https://it.wikipedia.org/wiki?curid=1562092", "title": "Sl\u0103nic (Prahova)", "text": "Sl\u0103nic \u00e8 una citt\u00e0 della Romania di 6.750 abitanti, ubicata nel distretto di Prahova, nella regione storica della Muntenia.\nFanno parte dell'area amministrativa anche le localit\u00e0 di Gro\u015fani e Pr\u0103jani.\nToponimo.\nIl toponimo Sl\u0103nic trae origine dalla denominazione in slavo antico del sale, a causa del fatto che nella citt\u00e0 esistono giacimenti di sale, coltivati sia in sotterraneo che a cielo aperto fin dall'antichit\u00e0.\nEconomia.\nTurismo.\nOggi Sl\u0103nic \u00e8 una citt\u00e0 prettamente turistica, sia per la presenza di 3 laghi salati il Lago del Pastore (\"Baia Baciului\"), il Lago Verde (\"Baia Verde\") e il Lago Rosso (\"Baia Ro\u015fie\") che ne fanno una stazione termale molto conosciuta.\nL'attivit\u00e0 di estrazione del sale veniva effettuata in due grandi miniere, la Salina Vecchia (\"Salina Veche\") e la Salina Nuova (\"Salina Nou\u0103\"). Quest'ultima \u00e8 tuttora attiva, mentre la Salina Vecchia \u00e8 oggi stata trasformata in un'attrazione turistica.\nTra le manifestazioni che si svolgono annualmente nella citt\u00e0, di particolare interesse \u00e8 una gara internazionale di aeromodellismo con prove di volo al coperto che si svolgono nelle ampie camere del livello superiore della miniera.\nLa Salina Vecchia.\nLa vecchia miniera di sale si sviluppa su due livelli e comprende 14 grandi camere create dall'estrazione del minerale, altre 54 m. e larghe 32 m. alla base.\nOltre ad essere aperta alle visite turistiche, l'aria contenuta nella miniera, naturalmente ricca di sali e continuamente rinnovata da un'efficiente ventilazione naturale, viene utilizzata per cure termali, in particolare come aerosol per la cura delle affezioni respiratorie. La temperatura all'interno della miniera \u00e8 costante, attorno a 12\u00a0\u00b0C, e l'umidit\u00e0 \u00e8 mediamente del 10% pi\u00f9 bassa di quella esterna.\nUna delle grandi camere \u00e8 allestita come Museo del sale ed ospita numerose statue di sale, tra cui quelle di Decebalo, di Traiano, un busto di Mihai Eminescu ed un bassorilievo raffiguranti Mihai Viteazul."}
{"id": "1562096", "revid": "228587", "url": "https://it.wikipedia.org/wiki?curid=1562096", "title": "Materassino a depressione", "text": "Il materassino a depressione \u00e8 un presidio usato nel soccorso avanzato per il trasporto di pazienti politraumatizzati.\nSi tratta di un presidio previsto dai protocolli del 118, ma, in genere, viene usato meno frequentemente della tavola spinale.\nIl \"materassino a depressione\" non \u00e8 altro che un materassino in gomma al cui interno vi \u00e8 un sacco contenente palline di polistirolo circondato da una camera d'aria dotata di valvola. \nDopo aver distribuito uniformemente le palline vi si adagia il paziente (con modalit\u00e0 differenti a seconda delle circostanze: rotazione, pronosupinazione, barella cucchiaio poi estratta) e si sagoma il materassino attorno al corpo dell'infortunato. Utilizzando l'aspiratore, poi, si estrae l'aria contenuta nella camera.\nL'estrazione dell'aria comprime le palline di polistirolo, che, aderendo fra loro, danno al materassino sagomato attorno al corpo del paziente una consistenza rigida.\nIn questo modo il materassino immobilizza il corpo impedendo all'infortunato, che viene anche assicurato attraverso normali cinghie, qualsiasi tipo di movimento.\nPer il trasporto in ambulanza il paziente, immobilizzato nel materassino, viene caricato sulla barella.\nIl paziente una volta trasportato in pronto soccorso viene estratto dal \"materassino a depressione\" aprendo la valvola. L'entrata d'aria all'interno della camera \"decomprime\" le palline ed il materassino torna morbido.\nIl materassino a depressione deve essere tenuto lontano da oggetti taglienti quali vetri, lamiere e spigoli a vivo, dal momento che la sua lacerazione provoca l'ingresso di aria e la fuoriuscita del materiale inerte contenuto, rendendolo inservibile.\nIl materassino a depressione \u00e8 preferibile alla tavola spinale quando il paziente presenta sospette fratture in vari punti del corpo. Essendo un presidio per l'immobilizzazione del paziente non va utilizzato per il trasporto senza essere sostenuto da un'asse rigida (ad esempio: asse spinale o barella a cucchiaio) poich\u00e9 la rigidit\u00e0 del materasso a depressione non offre sufficienti garanzie di stabilit\u00e0 al rachide in caso, ad esempio, di trasporto a braccia se viene sollevato solo dalle estremit\u00e0."}
{"id": "1562100", "revid": "768068", "url": "https://it.wikipedia.org/wiki?curid=1562100", "title": "Chablis (vino)", "text": "Lo Chablis \u00e8 un vino bianco secco prodotto in Borgogna nel comune di Chablis.\nOrigine.\nLa regione di Chablis \u00e8 il territorio francese a vocazione vinicola pi\u00f9 settentrionale della Borgogna. Le vigne intorno alla citt\u00e0 di Chablis sono quasi esclusivamente composte da piante del vitigno Chardonnay, che danno un vino bianco secco rinomato per la purezza sia del suo aroma che del suo gusto. Il clima fresco di questa regione produce vini con pi\u00f9 acidit\u00e0 e sapori meno fruttati rispetto ai vini Chardonnay prodotti nei climi pi\u00f9 caldi. Questi vini hanno spesso una nota di \"\"pietra focaia\", a volte descritto come \"go\u00fbt de pierre \u00e0 fusil\" e talvolta una nota definita \"d'acciaio\"\". \nAffinamento.\nRispetto ai vini bianchi della Borgogna, lo Chablis \u00e8 in media molto meno influenzato dall'affinamento in botte. Lo Chablis di base \u00e8 vinificato in botti di acciaio inox, quindi senza periodi di permanenza in recipienti di legno. L'eventuale maturazione in botte, quando viene effettuata, \u00e8 una scelta stilistica seguita solo da alcuni produttori. Molti vini Premier Cru e Grand Cru maturano per un breve periodo di tempo in botti di rovere, ma in genere sia il tempo trascorso nelle botti che la percentuale di utilizzo di barrique nuove sono piuttosto limitati.\nClassificazione.\nIl principale marchio di origine francese, lo Chablis Appellation d'Origine Contr\u00f4l\u00e9e, equivalente al nostro DOCG, venne istituito il 13 gennaio 1938, ma la classificazione Petit Chablis non venne definita fino al 5 gennaio 1944. Tutti i vigneti di Chablis sono coperti da quattro denominazioni di origine, con diversi livelli di classificazione, che riflette le differenze del suolo e della pendenza presenti in questa regione settentrionale. In cima alla classifica sono i vigneti, Sept Grand Cru, tutti situati su una singola collina vicino alla citt\u00e0 di Chablis. Seguono i vigneti da cui si ottiene lo \"Chablis Premiere Cru\"( in totale 12 produttori) e poi le zone da cui di ottengono lo \"Chablis \" e il \" Petit Chablis\". Questi ultimi due rappresentano l'80% di tutta la produzione."}
{"id": "1562106", "revid": "83017", "url": "https://it.wikipedia.org/wiki?curid=1562106", "title": "Jacobs R-755", "text": "Il Jacobs R-755, o L-4, era un motore aeronautico radiale 7 cilindri raffreddato ad aria prodotto dall'azienda statunitense Jacobs Aircraft Engine Co. dagli anni trenta.\nStoria.\nL'R-755, designazione militare assegnatagli, venne progettato nei primi anni trenta per rispondere alle esigenze di mercato che vedevano l'aviazione militare e civile di quegli anni in rapida evoluzione. Per cercare di contrastare il predominio di Wright e Pratt &amp; Whitney la Jacobs propose alle autorit\u00e0 militari statunitensi il suo prodotto pensato sia per sopperire alle esigenze in campo civile che in quello militare.\nIl modello venne portato in volo per la prima volta nel 1933 rivelandosi un'unit\u00e0 ben progettata ed atta a svolgere il compito prefisso, dimostrando la sua longevit\u00e0 nell'essere rimasto in produzione sino al 1970.\nDescrizione tecnica.\nL'R-755 era un motore radiale di impostazione classica, a singola stella e raffreddato ad aria.\nLa struttura, cos\u00ec come i 7 cilindri, erano realizzati in acciaio, questi ultimi dotati all'esterno di una superficie alettata cos\u00ec come le teste realizzate in lega di alluminio. Le misure alesaggio e corsa erano 5,25 in \u00d7 5 in (133 mm \u00d7 127\u00a0mm) per una cilindrata totale di 757 in\u00b3 equivalenti a 12,350 litri. La distribuzione era una classica valvole in testa (OHV) a 2 valvole per cilindro.\nLe potenze erogate dai vari modelli succedutesi coprivano in arco dai 200 hp (150 kW) ai 350\u00a0hp (260\u00a0kW)\nGrazie alle sue dimensioni trovava impiego in velivoli da turismo e collegamento, tra i quali il francese STOL Morane-Saulnier MS.505, evoluzione postbellica del tedesco Fieseler Fi 156 Storch."}
{"id": "1562108", "revid": "767487", "url": "https://it.wikipedia.org/wiki?curid=1562108", "title": "ROTSE", "text": "ROTSE (Robotic Optical Transient Search Experiment) \u00e8 un particolare tipo di telescopio che ha lo scopo di osservare l'intero cielo notturno molto velocemente e di \"catturare\" eventuali fenomeni improvvisi.\nAd oggi il progetto \u00e8 alla sua fase 3, sono stati installati 4 telescopi: negli Stati Uniti (pi\u00f9 precisamente a Fort Davis nel Texas), in Namibia, in Turchia e in Australia.\nLos Alamos nel Nuovo Messico \u00e8 stato il primo sito in cui \u00e8 stato installato un dispositivo ROTSE.\nFunzionamento di ROTSE.\nPer quanto possa sembrare eterno e immutabile, il cielo notturno \u00e8 in realt\u00e0 pieno di lampi e tremolii, esplosioni ed eruzioni che si accendono e si indeboliscono nel giro di secondi o di ore. Per cogliere questi fenomeni elusivi, gli scienziati devono stare in allerta a ogni momento, pronti a riposizionare i satelliti e puntare i telescopi secondo le ultime indicazioni. Di fatto, questa \u00e8 una delle aree dell'astronomia dove gli astrofili (gli astronomi dilettanti) in virt\u00f9 dei loro grandi campi visuali e del loro numero, hanno fatto scoperte cruciali.\nCome una ricognizione del cielo, ROTSE sacrifica sensibilit\u00e0 e incisione dell'immagine a favore di velocit\u00e0 e ampiezza. Esso pu\u00f2 riprendere l'1% del cielo in una singola esposizione; durante il normale funzionamento esso fotografa l'intero cielo 2 volte per notte. Ogniqualvolta si verifica un evento interessante, ROTSE si sposta rapidamente e riprende un'immagine. Nel gennaio 1999 lo strumento ha dimostrato la sua utilit\u00e0. Alcuni satelliti scorsero un Gamma Ray Burst (un intenso lampo di raggi gamma di alta energia) e inviarono via internet informazioni approssimative sulla sua posizione. Entro 10 secondi ROTSE aveva ripreso il lampo. Mai prima di allora gli astronomi avevano osservato un simile evento nel visibile mentre stava ancora emettendo raggi gamma.\nEvoluzione del progetto.\nPer portare avanti questa linea di ricerca sono stati sviluppati telescopi molto veloci e l'ultimo arrivato \u00e8 ROTSE-III.\nLa sua prima incarnazione, ROTSE-I, era costituito da 4 teleobiettivi da 200\u00a0mm posti insieme su una montatura in grado di muoversi ad alta velocit\u00e0.\nIl ROTSE-II \u00e8 stato un prototipo costruito ma poi abbandonato nel 1999, consisteva in una coppia di telescopi di mezzo metro di diametro. Mentre il movimento dei telescopi tradizionali si basava su ingranaggi di precisione, usava codificatori di posizione e un circuito chiuso di controllo, come un robot.\nIl ROTSE-III \u00e8 entrato in funzione del 2002, consiste in un telescopio da 0,45 metri di diametro."}
{"id": "1562109", "revid": "339392", "url": "https://it.wikipedia.org/wiki?curid=1562109", "title": "Torino Football Club 1906 1975-1976", "text": ""}
{"id": "1562114", "revid": "1882588", "url": "https://it.wikipedia.org/wiki?curid=1562114", "title": "Confezionamento sottovuoto", "text": "Il confezionamento sottovuoto \u00e8 un sistema molto semplice che consiste nell'eliminazione dal contenitore di tutta l'aria presente o solo di alcuni gas, come l'ossigeno che \u00e8 il principale responsabile dell'ossidazione. Tale tecnica \u00e8 utilizzata da molto tempo sia a livello industriale che commerciale e recentemente anche a livello domestico grazie a macchine molto compatte, per proteggere materiale di varia natura da contaminazione da polveri e microbi. Di conseguenza, grazie alla modifica della composizione dell'atmosfera gassosa all'interno dell'imballaggio, permette di aumentare il periodo di conservazione (shelf life) dei prodotti alimentari, in particolare di quelli deperibili, contrastando per quanto possibile modifiche chimiche, microbiologiche, fisiche, strutturali e sensoriali in ogni caso inevitabili nel tempo, in accordo alla Prima Legge di Parisi della Degradazione Alimentare.\nSottovuoto per alimenti.\nCon questo tipo di trattamento \u00e8 possibile conservare un alimento pi\u00f9 a lungo perch\u00e9 in assenza di aria la maggior parte dei microorganismi e dei batteri non pu\u00f2 svilupparsi. \u00c8 una tecnica che permette di conservare il sapore, il profumo, il colore e le propriet\u00e0 nutrizionali dell'alimento ed \u00e8 utilizzata sia con prodotti crudi che cotti, spesso abbinata alla refrigerazione.\nIl tempo di conservazione dei prodotti sottovuoto pu\u00f2 variare da 6 a 21 giorni a seconda del tipo di alimento.\nApparecchiatura.\nLo strumento pi\u00f9 utilizzato nella ristorazione per il sottovuoto \u00e8 la macchina confezionatrice sottovuoto a campana in acciaio inox disponibile con diversi modelli differenti per potenza aspirante, dimensioni e presenza eventuale di sistemi di iniezioni di gas utilizzati per creare atmosfere protettive.\nSolitamente le macchine sottovuoto a campana vengono utilizzare per il confezionamento di prodotti alimentari nelle gastronomie, supermercati, macellerie e tutto il settore ho.re.ca. Ma non esistono solo le macchine sottovuoto a campana.\nSono molto note anche le macchine ad aspirazione esterna, utilizzate spesso anche a livello domestico, in grado di rimuovere l'aria all'interno delle buste che presentano delle speciali lavorazioni dette \"goffrature\".\nLe buste sottovuoto possono essere di diversi spessori e tipologie. Ad esempio esistono sacchetti sottovuoto lisci ECO 70\u00b5m, Tipo 90\u00b5m o Tipo 150\u00b5m che sono adatti per le macchine a campana, sacchetti goffrati ECO 85\u00b5m pi\u00f9 adatti alle macchine ad estrazione esterna sia domestiche e professionali.\nInoltre esistono anche le buste per cottura; esse si compongono di due film OPA/CPP che permettono la conservazione sottovuoto e la cottura degli alimenti fino a 121 \u00b0C (per 30 min in bagni termostatici, forni a vapore o bagnomaria).\nDifferenze tra campana e aspirazione esterna.\nLa differenza tra le macchine a campana e le macchine ad estrazione esterna sta nel fatto che le prime possono avere una pompa a vuoto di grossa portata e permettono di mettere in sottovuoto anche i liquidi (in questo caso sar\u00e0 necessaria una confezionatrice sottovuoto a campana da banco), cosa che nel caso delle macchine ad aspirazione esterna non \u00e8 possibile, perch\u00e9 in fase di aspirazione, la pressione dell'aria esterna comprimer\u00e0 il sacchetto causando la fuori uscita di eventuale liquido presente al suo interno, oltre che rischiare di rovinare la pompa stessa.\nProcedimento generico.\nGli alimenti vengono sistemati in un vano all'interno di appositi contenitori. Il vano viene chiuso da una campana ed una pompa aspirante posta all'interno elimina l'aria ed eventualmente immette altri gas per l'atmosfera modificata. Il sacchetto viene quindi chiuso con saldatura termica, in genere doppia, quindi la procedura \u00e8 terminata e la campana pu\u00f2 essere riaperta. Sono inoltre molto diffuse le macchine confezionatrici sottovuoto che utilizzano buste in polipropilene termosaldate e che lavorano con lo stesso principio di quelle a campana, estraendo l'aria dalla busta prima di sigillarla, ma con una potenza aspirante inferiore.\nMateriali.\nPer il sottovuoto vengono utilizzati sacchetti di materiale plastico, o vaschette semirigide in polietilene o alluminio trattato per uso alimentare, il cui spessore e resistenza termica varia a seconda del tipo di alimento e dei trattamenti successivi. Difatti, dopo la creazione del sottovuoto, \u00e8 possibile sottoporre il prodotto a pastorizzazione, cottura o refrigerazione.\nI contenitori devono essere impermeabili all'ossigeno e all'umidit\u00e0.\nVantaggi.\nI principali vantaggi sono:\nRischi.\nIl sottovuoto, nonostante aiuti a contrastare l'azione dei batteri aerobici, \u00e8 inefficace contro quelli anaerobici (come il \"Clostridium botulinum\") che, trovandosi in un ambiente favorevole, pu\u00f2 iniziare a svilupparsi. Per questa ragione tale pratica \u00e8 generalmente abbinata ad altri trattamenti di conservazione come la refrigerazione o la sterilizzazione che, con le alte temperature applicate, riesce ad inattivare le spore botuliniche particolarmente termoresistenti."}
{"id": "1562115", "revid": "109754406", "url": "https://it.wikipedia.org/wiki?curid=1562115", "title": "Esame obiettivo", "text": " \nL'esame obiettivo \u00e8 il secondo dei tre processi utilizzati nella fase analitica del processo diagnostico. Gli altri sono l'anamnesi e gli esami strumentali. Per esame obiettivo (generalmente abbreviato nelle cartelle cliniche come \"e.o.\") si intende l'insieme di manovre diagnostiche effettuate dal medico per verificare la presenza o assenza, nel paziente, dei segni (o sintomi obiettivi) indicativi di una deviazione dalla condizione di normalit\u00e0 fisiologica.\nIl medico, dopo aver correttamente raccolto sintomi (sensazioni riferite dal paziente sulla sua condizione di salute) tramite l'anamnesi, e segni (informazioni obiettive sullo stato di conformit\u00e0 o di deviazione dal modello fisiologico) tramite l'esame obiettivo, pu\u00f2 cominciare a sospettare la presenza o assenza di determinate patologie e quindi orientarsi nel prescrivere gli accertamenti adeguati per giungere alla diagnosi.\nNella sua prima fase, consiste nell'osservare il paziente per raccogliere informazioni sulla mobilit\u00e0 (postura, andatura, modo di sedersi e di alzarsi, eventuale difficolt\u00e0 a svestirsi) o sul decubito, sulla presenza di possibili atteggiamenti antalgici, e sullo stato generale.\nImportanza dell'esame obiettivo.\n\"Ci sono ancora molte ragioni per promuovere l'insegnamento delle abilit\u00e0 diagnostiche al letto del paziente. Tra queste ci sono il rapporto costo/efficacia, la possibilit\u00e0 di fare osservazioni seriali non costose, il rilievo precoce di reperti critici, la selezione intelligente e ben guidata di tecnologie diagnostiche costose e il valore terapeutico del contatto fisico tra medico e paziente\".\nFasi.\nL'esame obiettivo si compone generalmente di quattro fasi (a seconda delle porzioni anatomiche analizzate e delle caratteristiche di queste ultime in alcuni casi qualche fase pu\u00f2 mancare), che possono essere ricondotte all'utilizzo, da parte del clinico, dei sensi quali vista, tatto e udito: ispezione, palpazione, percussione e auscultazione.\nL'ordine in cui queste fasi si succedono deve essere rigorosamente quello sopra riportato (tranne nell'esame obiettivo dell'addome, in cui l'auscultazione precede sia la palpazione sia la percussione, manovre che potrebbero falsare intensit\u00e0 e frequenza dei suoni intestinali) in quanto seguendo questa progressione si possono verificare alcune alterazioni riscontrate nelle fasi precedenti.\nSecondo William Osler per diventare competente in queste metodiche, lo studente deve \"insegnare agli occhi a osservare, alle dita a palpare e alle orecchie ad ascoltare\".\nIspezione.\nIl medico, con il solo ausilio della vista, ricerca alterazioni dei parametri fisiologici, per esempio torace ingrandito, ingrossamento del collo (in alcuni casi le alterazioni possono comunque rientrare in una situazione non patologica) e lesioni come cicatrici, ematomi, che possono essere utili a rinforzare il sospetto clinico o a delineare la storia clinica del paziente.\nPalpazione.\nViene effettuata tramite la palpazione di una regione anatomica (per esempio la mammella o l'addome). Nel caso dell'addome la palpazione si suddivide in superficiale (alla ricerca del cosiddetto \"risentimento peritoneale\", ovvero la contrazione da parte del paziente dei muscoli addominali, frequente per esempio nei casi di appendicite) e profonda (effettuabile solo in assenza di risentimento peritoneale, alla ricerca di alterazioni a livello addominale). Nella palpazione rientra l'esame del polso arterioso.\nPercussione.\nViene effettuata con l'ausilio di un dito (o pi\u00f9 dita, dipende dalla comodit\u00e0 del medico) plessimetro (che viene poggiato su una determinata zona anatomica) e un dito (o pi\u00f9 dita) plessore (che percuote il dito plessimetro). L'effetto \u00e8 quello di provocare, tramite la percussione, un suono che rifletter\u00e0 la natura della zona sottostante: ovvero il suono si propagher\u00e0 meglio se il dito plessimetro verr\u00e0 poggiato in corrispondenza di zone meno dense (in cui la presenza di parenchima \u00e8 minore: per esempio il polmone) dando origine a un suono definito \"chiaro\", si propagher\u00e0 meno, invece, nelle zone in cui la presenza di parenchima \u00e8 maggiore, dando origine a un suono definito \"ottuso\" (per esempio nell'addome). Il sospetto clinico nasce nel momento in cui si riscontra un suono diverso da quello che ci si sarebbe aspettati (per esempio se si riscontra un suono ottuso in corrispondenza del polmone, dove ci si aspetterebbe un suono chiaro).\nAuscultazione.\nSi effettua tramite un fonendoscopio che viene poggiato sulla cute, in corrispondenza della zona di cui si vuole sentire i vari suoni.\nModalit\u00e0 di indagine e interpretazione.\nAnche se molti clinici hanno diversi approcci nella sequenza di parti del corpo da esaminare, un esame sistematico generalmente comincia nella testa e finisce agli arti inferiori. Dopo che i principali organi, linfoghiandole, arterie e vene sono stati investigati dalla ispezione, palpazione, percussione e auscultazione, possono seguire dei test pi\u00f9 specifici (come alcuni test neurologici, indagini ortopediche) o test specifici quando si sospettano particolari malattie (ad es. esplicitando il segno di Trousseau per la tetania latente nell'ipocalcemia).\nPartendo dagli interrogativi sorti durante la raccolta dell'anamnesi (la storia clinica) e dall'esame obiettivo (esame fisico) l'operatore sanitario pu\u00f2 allora formulare una diagnosi differenziale, una lista di potenziali cause dei sintomi. Test diagnostici specifici (oppure occasionalmente, o in casi di grave emergenza e pericolo di vita, la terapia empirica) generalmente conferma la causa, o permette di mettere a fuoco altre possibili cause, spesso trascurate perch\u00e9 poco probabili statisticamente, o perch\u00e9 si presentano in modo ambiguo.\nMentre le modalit\u00e0 dell'esame come elencato sono quelle che si insegnano e si domandano agli studenti, uno specialista si concentrer\u00e0 nel particolare campo e nella natura del problema descritto dal paziente. Dunque di routine un cardiologo non eseguir\u00e0 gli aspetti neurologici dell'esame obiettivo, con l'eccezione di osservare e annotare che il paziente \u00e8 capace di utilizzare tutti e quattro gli arti entrando nella stanza di visita, e durante il consulto si render\u00e0 conto dello stato del suo udito, vista e favella. A suo modo, un chirurgo ortopedico esaminer\u00e0 la giuntura lesa, ma soltanto molto brevemente ausculter\u00e0 i toni cardiaci e il torace per assicurarsi che non vi sia alcuna tra le controindicazioni alla chirurgia poste dall'anestesista.\nUn esame fisico completo include la valutazione dell'aspetto generale del paziente e di specifici sistemi d'organo. Viene conservato nel registro medico in una modalit\u00e0 standard che facilita la lettura successiva da parte di medici in altri centri. In pratica i segni vitali della misura della temperatura corporea, del polso radiale (e altri polsi) e della pressione del sangue sono spesso misurati per primi.\nMolti degli elementi dell'esame fisico tradizionale non sono stati sottoposti a revisione critica scientifica tramite trial clinico controllato per testare la loro utilit\u00e0 nell'identificazione dei segni di malattia. Uno studio del 2003, su pazienti ospedalizzati stabil\u00ec che circa un quarto di essi avevano segni ben identificabili sull'esame obiettivo che in seguito sono stati rilevanti per la diagnosi e terapia."}
{"id": "1562121", "revid": "2096950", "url": "https://it.wikipedia.org/wiki?curid=1562121", "title": "Societ\u00e0 Italiana di Filosofia Analitica", "text": "La Societ\u00e0 Italiana di Filosofia Analitica (SIFA) nasce nel 1992 come sezione italiana della European Society for Analytic Philosophy (ESAP) per iniziativa di un gruppo di studiosi italiani, con lo scopo di promuovere e diffondere la filosofia analitica in Italia e la filosofia analitica italiana nel mondo tramite la promozione di convegni e seminari, il patrocinio e la cura di periodici e di altre pubblicazioni, lo stimolo della ricerca e della didattica filosofica in ambito analitico, la partecipazione italiana a iniziative internazionali nell'area della filosofia analitica.\nDalla sua nascita la SIFA organizza, ad anni alterni, un Convegno Nazionale di carattere generalista e un convegno intermedio di tema pi\u00f9 specifico. D\u00e0 il suo patrocinio e contribuisce a organizzare convegni su temi di interesse generale in ambito filosofico. Diffonde informazioni sui principali eventi che coinvolgono la filosofia analitica."}
{"id": "1562122", "revid": "1334011", "url": "https://it.wikipedia.org/wiki?curid=1562122", "title": "Anita Rinaldi", "text": "Conosciuta con diversi pseudonimi, secondo il sito IAFD \u00e8 stata attiva come attrice dal 1993 al 2000 e come regista dal 1995 fino al 2009."}
{"id": "1562123", "revid": "729019", "url": "https://it.wikipedia.org/wiki?curid=1562123", "title": "Anahuac Tauro", "text": "LAnahuac Tauro era un aereo agricolo monoplano ad ala bassa a sbalzo sviluppato dall'azienda messicana Fabrica de Aviones Anahuac SA nei tardi anni sessanta del XX secolo. Prima realizzazione dell'azienda venne prodotto in piccole quantit\u00e0 fino ai primi anni settanta.\nStoria del progetto.\nNella met\u00e0 degli anni sessanta le esigenze di sviluppo dell'agricoltura nel Messico suggerirono la fondazione di una nuova azienda aeronautica nazionale un grado di soddisfare le richieste del mercato.\nLa Fabrica de Aviones Anahuac si inser\u00ec nel mercato dell'aviazione civile, specificatamente con un modello destinato a compiti agricoli adatto alla semina, alla distribuzione di sostanze chimiche quali fertilizzante o pesticidi.\nIl progetto venne avviato nel 1967 e rispecchiava l'impostazione dei velivoli concorrenti di produzione occidentale, quali ad esempio lo statunitense Cessna 188: monomotore, monoplano ad ala bassa, monoposto dalla cabina di pilotaggio rialzata per favorire la visibilit\u00e0 del pilota.\nIl prototipo, equipaggiato con un motore radiale Jacobs R-755-A2M1 da 300\u00a0hp (223\u00a0kW) venne portato in volo per la prima volta il 3 dicembre 1968 confermando con buone doti di volo le speranze dei suoi produttori. Venne quindi avviata la produzione di altri sette esemplari con questa configurazione.\nNei primi anni settanta la Jacobs Aircraft Engine Company rilasci\u00f2 sul mercato un'evoluzione del suo motore R-755 in grado di erogare una potenza superiore. La Anahuac decise quindi di riprendere la produzione adottando la nuova unit\u00e0, il Jacobs R-755-SM da 350\u00a0hp (260\u00a0kW), tra il 1972 ed il 1973.\nTecnica.\nIl Tauro era un velivolo di costruzione metallica e dall'impostazione, per il ruolo al quale era destinato, classica: monomotore, monoplano ad ala bassa, monoposto.\nLa fusoliera, caratterizzata da una cabina di pilotaggio monoposto rialzata per favorire la visibilit\u00e0, integrava davanti alla postazione del pilota il serbatoio delle sostanze chimiche in modo da favorire il bilanciamento del velivolo. Posteriormente terminava in un impennaggio classico monoderiva dotato di piani orizzontali, anch'essi controventati, e verticale ricoperti in tela.\nL'ala, di struttura metallica ricoperta in tela trattata, posizionata bassa e a sbalzo sulla fusoliera, era caratterizzata dalla corda costante, sul bordo d'uscita della quale era posizionata la barra di irrorazione.\nIl carrello d'atterraggio era fisso ed ammortizzato, con le gambe di forza anteriori posizionate sotto l'ala ed integrato posteriormente da un ruotino d'appoggio.\nLa propulsione era affidata ad un motore radiale di produzione statunitense, il Jacobs R-755 a 9 cilindri, montato sul muso privo di qualsiasi cappottatura. Inizialmente venne utilizzato il modello R-755-A2M1 da 300 hp (223 kW) e sostituito successivamente con il pi\u00f9 potente R-755-SM da 350\u00a0hp (260\u00a0kW)."}
{"id": "1562124", "revid": "767487", "url": "https://it.wikipedia.org/wiki?curid=1562124", "title": "Luigi Trinchero", "text": "Studi\u00f2 brevemente alla Accademia di Torino sotto il celebre Tabacchi. Dopo circa tre anni dovette recarsi a Faenza nella fabbrica di Ceramiche del Cav. Farina, dove gli era stato offerto l'incarico di direttore. Pur impegnato per il buon andamento della fabbrica di cui era responsabile, riusc\u00ec a trovare il tempo per dare sfogo alla sua natura artistica. Infatti esegu\u00ec vari lavori, che ebbe occasione di esporre all'Esposizione di belle arti promossa dal Circolo Artistico Faentino nel 1885 a Faenza. I lavori non furono di gran mole: due studi in marmo; una statuetta e due ritratti, fatti per\u00f2 con un gusto fino, naturale e senza ricercatezze, tanto da meritarsi la medaglia d\u00b4argento, donata dal Ministero di pubblica istruzione.\nL'occasione dell\u00b4Exposizione di Brera del 1887 lo spron\u00f2 e vi mand\u00f2 uno studio, \"Primo Bagno\" ed un busto in terracotta bronzata, \"\"Orgoglio\",\" lavoro condotto con grande energia. Altri lavori li espose all'Esposizione nazionale di Venezia, dove, per disposizione del comitato che ne not\u00f2 i pregi artistici, furono collocati fra le opere degli scultori pi\u00f9 rinomati.\nGuadagn\u00f2 gli elogi d'Umberto I e della regina Margherita e ci\u00f2 gli permise di ottenere altri successi che gli fecero guadagnare un medaglione del governo.\nEssendosi presentata un'opportunit\u00e0 di un contratto con una fabbrica di ceramica della Plata, fondata dallo scultore V\u00edctor de Pol e il pittore Luis de Servi, e per la crisi della sua fabbrica faentina (mancanza di materia prima), Trinchero si trasfer\u00ec a Buenos Aires dove apr\u00ec un ufficio ornamentale.\nLa sua opera pi\u00f9 nota \u00e8 la ricca decorazione del \"Foyer de los Bustos\", uno dei saloni del Teatro Col\u00f3n a Buenos Aires."}
{"id": "1562126", "revid": "125056097", "url": "https://it.wikipedia.org/wiki?curid=1562126", "title": "La storia (film)", "text": "La storia \u00e8 un film del 1986 diretto da Luigi Comencini, tratto dal romanzo omonimo pubblicato nel 1974 da Elsa Morante.\nTrama.\nGennaio 1941. Gunther, giovane militare del Reich ubriaco, vaga per Roma alla ricerca di un bordello. Incontra una donna, la maestra trentasettenne Ida Ramundo vedova Mancuso (ebrea per parte di madre) e madre di un turbolento ragazzo quindicenne di nome Antonio Mancuso, soprannominato Nino.\nColto da un attacco di panico che trasforma in rabbia la sua nostalgia, il soldato violenta la donna, che ne rimarr\u00e0 incinta e avr\u00e0 un figlio, Giuseppe, ribattezzato \"Useppe\" da suo fratello. Di Gunther, che poco dopo perir\u00e0 a bordo del convoglio aereo destinato al trasporto delle truppe tedesche in Africa, la donna non avr\u00e0 pi\u00f9 alcuna notizia. La diffidenza di Ida nei confronti del soldato tedesco \u00e8 giustificata dalla sua storia famigliare: Ida - che il padre, amante dell'opera lirica, avrebbe voluto chiamare Aida, in omaggio alla protagonista dell'omonima opera di Giuseppe Verdi - \u00e8 nata a Cosenza 37 anni prima, figlia unica e molto amata di due maestri di scuola elementare, Giuseppe Ramundo, di origine contadina e fede anarchica, segretamente dedito al bere, e di Eleonora \"Noruzza\" Almagi\u00e0, di origine ebrea. La madre di Ida, peraltro, gi\u00e0 ben prima delle leggi razziali aveva sempre nascosto le proprie origini, confidandosene solo col marito e la figlia, e ha preteso che Ida venisse battezzata nella Chiesa Cattolica proprio per proteggerla da ogni possibile sospetto.\nDa bambina, Ida \u00e8 timida, diligente nello studio - tanto che diventer\u00e0 maestra come i propri genitori - ma soffre di un male misterioso che viene definito isteria e questo segreto, cos\u00ec come l'origine ebrea della madre e le opinioni politiche del padre, \u00e8 custodito gelosamente dalla famiglia. Al termine della Prima Guerra Mondiale Ida conosce un commesso viaggiatore di origine siciliana, Alfio Mancuso, col quale si sposa, andando a vivere a Roma. Poco dopo, agli albori della dittatura, muore il padre, Giuseppe Ramundo, minato dall'abuso di alcol e profondamente sconfortato per il crollo delle sue antiche idee di giovent\u00f9. Qualche anno dopo, moriranno a poca distanza l'uno dall'altra anche Alfio Mancuso, reduce dalla Guerra d'Etiopia, e Noruzza Almagi\u00e0, ormai anziana e non pi\u00f9 lucida, che ha vissuto con terrore crescente l'inizio della campagna contro gli ebrei.\nIda e i suoi figli vivono in una casa di San Lorenzo, in Via dei Volsci. Nino \u00e8 un ragazzo esuberante e innamorato della vita: fervente fascista, ostenta scarsa voglia di studiare, linguaggio scurrile, comportamento spavaldo e sfrontato. Non si avvede della gravidanza di sua madre fino alla nascita del fratellino, ma gi\u00e0 dalla prima volta in cui lo vede se ne innamora, e inizia con lui un rapporto di amore fraterno, per quanto discontinuo a causa dei continui vagabondaggi di Nino.\nNel luglio del 1943 Nino riesce a farsi accogliere in un battaglione di Camicie Nere in partenza verso il Nord. Qualche giorno dopo un grosso bombardamento distrugge, oltre al resto, la casa di Ida a San Lorenzo, uccidendo il cane di Nino, Blitz, e lasciando Ida e Useppe senza una dimora. I due trovano alloggio in uno stanzone a Pietralata, destinato a ricovero per gli sfollati, condiviso con un anziano marmoraro comunista, Giuseppe Cucchiarelli, e con una famiglia mezzo napoletana e mezzo romana, talmente numerosa da essere soprannominata la famiglia de I Mille.\nUn giorno nello stanzone di Pietralata giunge il sedicente Carlo Vivaldi, che si presenta come studente bolognese, presumibilmente disertore. Scostante e scortese, manifesta un'estrema timidezza, accompagnata da un'indole forastica e tormentata, che trova sfogo in inquietanti incubi notturni. Negli stessi giorni, Ida ed Useppe si trovano casualmente ad assistere, alla stazione ferroviaria Tiburtina, alla partenza di un convoglio ferroviario che conduce ad Auschwitz gli ebrei del ghetto di Roma, arrestati durante il rastrellamento del 16 ottobre 1943. In tale circostanza, Ida assiste alla disperazione di una madre di famiglia, tale Costanza Cal\u00f2, scampata all'arresto, che si precipita in stazione chiedendo ed ottenendo di salire sul treno assieme al marito e ai cinque figli, con i quali verr\u00e0 assassinata nelle camere a gas all'arrivo ad Auschwitz.\nPoco tempo dopo, inaspettatamente, ricompare Nino, non pi\u00f9 Camicia Nera ma partigiano comunista. Il suo soprannome da partigiano \u00e8 Assodicuori, e con lui ha portato un suo compagno di guerriglia, Oreste Aloisi, detto Quattropunte. L'arrivo dei due mette Giuseppe Secondo in uno stato di eccitazione ideologica, al punto che, sebbene vecchio e malconcio, decide di unirsi alla compagnia partigiana di Nino, con il nome partigiano di Mosca. Nino, inoltre, durante la cena, riesce a far parlare Carlo, scoprendo che si tratta di un dissidente politico, arrestato dalle SS, torturato e miracolosamente fuggito durante la deportazione. Qualche tempo dopo anche Carlo, avuta notizia dell'uccisione di tutta la sua famiglia, si unisce alla Libera prendendo il nome di Piotr e rivelando la sua vera identit\u00e0: il suo nome, in realt\u00e0, non era Carlo Vivaldi, bens\u00ec Davide Segre, ebreo.\nFinalmente I Mille riescono a tornare nella loro Napoli, lasciando Ida e Useppe soli nello stanzone di Pietralata. La loro solitudine dura poco: in breve nuovi sfollati, avuta notizia di quel luogo, vengono ad abitare lo stanzone. Il gennaio dell'anno seguente, 1944, vede la tragica fine dei partigiani Mosca, ossia Giuseppe Secondo, e Quattropunte, il migliore amico di Nino, morti durante le loro imprese, nonch\u00e9 di Maria, fidanzata di Nino e complice dei partigiani, uccisa dai nazisti con sua madre. La morte di Giuseppe Secondo ha un risvolto positivo per Ida: un'eredit\u00e0 di diecimila lire, che si trovavano nascoste all'interno del materasso lasciatole dal vecchio comunista.\nGrazie a una sua anziana collega, Ida trova un nuovo alloggio: una stanza in affitto a Testaccio, in Via Mastro Giorgio, presso una famiglia, la famiglia Marrocco, nativa della Ciociaria. Questa famiglia \u00e8 costituita da Filomena, sarta, suo marito Tommaso, infermiere all'ospedale San Giovanni, il loro figlio Giovannino, la giovane moglie di Giovannino, Annita, che il giovane ha sposato per procura, e il vecchio padre di Filomena. La casa viene spesso frequentata da Santina, una vecchia prostituta e amica delle Marrocco, che era in grado di leggere le carte, e per questa sua presunta capacit\u00e0 veniva sempre interpellata dalle appigionanti di Ida sulla sorte di Giovannino, che sperano di rivedere al pi\u00f9 presto. In casa Marrocco arriva un giorno Davide, alla ricerca di Nino, che \u00e8 a Roma, ma senza un recapito preciso. Pochi giorni dopo, infatti, si presenta anche Nino; Useppe si trova per\u00f2 a passeggio con Annita.\nCon l'inizio del 1946, a guerra ormai terminata, le notti di Useppe iniziano ad essere tormentate da lunghi e spaventosi incubi. La persistenza di questi ultimi convince Ida a portare il piccolo Useppe da una dottoressa, che gli prescrive un ricostituente, grazie al quale la salute del piccolo si stabilizza temporaneamente. Verso la fine dell'agosto dello stesso anno, Nino si trasferisce nell'appartamento che Ida ha preso in affitto da poco, con una cagna, Bella, che rester\u00e0 con Useppe fino alla fine del romanzo. Questa situazione dura solo cinque giorni, ma Ida spera che possa diventare una situazione definitiva. Il 16 novembre Useppe viene colpito da un attacco epilettico, il primo di tutta la sua vita. Qualche giorno dopo, un altro avvenimento giunge a minare la salute psichica di Ida: la morte di Nino in un incidente stradale, dopo un inseguimento con la polizia.\nLa primavera e l'estate del 1947 vede Useppe e la cagna Bella girare per Roma, lungo il Tevere; l'uomo incontra un ragazzetto, tale Scim\u00f2 Pietro, fuggito da un riformatorio. Questo ragazzo sar\u00e0 il suo unico amico, oltre a Davide Segre, che intanto vive a Roma nella vecchia casa di Santina, ed \u00e8 costretto a ricorrere alle droghe pi\u00f9 diverse per placare i suoi tormenti interiori. Sempre sotto gli effetti dell'alcol e della droga, Davide tiene un lungo discorso sull'anarchia in un'osteria, in gran parte ignorato dalle persone a cui si rivolge. Di l\u00ec a breve Davide Segre, stroncato da un'overdose , muore nel suo appartamento. Qualche giorno dopo anche il piccolo Useppe muore durante uno dei suoi attacchi epilettici. La madre, Ida, alla vista del figlio morto, impazzisce, e viene portata in un ospedale psichiatrico dove morir\u00e0 nove anni dopo.\nProduzione e distribuzione.\nPresentato fuori concorso alla Mostra del cinema di Venezia del 1986, il film \u00e8 stato girato per la televisione ma ne \u00e8 stata distribuita una versione ridotta (135\") destinata al circuito cinematografico.\nCritica.\nLa critica si \u00e8 mostrata abbastanza divisa rispetto agli esiti del film. A \"La Storia\" \u00e8 stato riconosciuto un meritevole impegno, non sempre in grado di compensare tuttavia una non perfetta aderenza alla vicenda e soprattutto la non pienamente riuscita resa dei temi di quotidianit\u00e0 e universalit\u00e0 insieme che le vicende narrate nella pagina scritta sollevano."}
{"id": "1562127", "revid": "152625", "url": "https://it.wikipedia.org/wiki?curid=1562127", "title": "Go away white", "text": ""}
{"id": "1562133", "revid": "120704148", "url": "https://it.wikipedia.org/wiki?curid=1562133", "title": "Controindicazione", "text": " \nLa controindicazione in medicina \u00e8 una condizione o fattore che aumenta il rischio nell'usare un particolare farmaco o nel senso pi\u00f9 ampio una qualunque terapia. \nControindicazione assoluta.\nLa controindicazione si intende assoluta quando mancano del tutto circostanze ragionevoli per intraprendere una determinata azione che dovrebbe portare migliorie alle condizioni del soggetto.\nVi \u00e8 un confine fra le controindicazioni e la libert\u00e0 del medico di farle eseguire al paziente, quando le controindicazioni sono cos\u00ec elevate da non giustificare il trattamento, il medico infrange la deontologia medica, diventando in casi gravi suscettibile di radiazione dall'albo. \nControindicazione relativa.\nLa controindicazione si dice relativa quando una persona ha un elevato rischio di complicanze nell'utilizzare un dato trattamento o utilizza altre terapie in concomitanza che alleviano tali complicanze, oppure quando i rischi provenienti dal non effettuare quel trattamento si dimostrano molto superiori alle possibili controindicazioni."}
{"id": "1562135", "revid": "1573940", "url": "https://it.wikipedia.org/wiki?curid=1562135", "title": "Sciurini", "text": "Gli Sciurini , noti comunemente come scoiattoli arboricoli, sono una delle due trib\u00f9 in cui viene suddivisa la sottofamiglia degli Sciurini (Sciurinae). In essa vengono riuniti tutti gli Sciuridi arboricoli dalla corporatura slanciata e con la coda lunga pressappoco quanto il corpo.\nDescrizione.\nIl muso \u00e8 corto e appuntito, e la fronte ampia; le vibrisse, lunghe e simili a mustacchi, sono disposte in cinque serie longitudinali. Le orecchie sono piuttosto lunghe e talvolta ornate da ciuffetti di peli; la coda, dalla radice all'estremit\u00e0, \u00e8 rivestita da folti peli, che la fanno sovente apparire simile a un pennacchio. Il pollice \u00e8 rudimentale e munito per lo pi\u00f9 di un'unghia piatta; il quarto dito anteriore e quello posteriore sono i pi\u00f9 sviluppati. Il cranio, osservato dall'alto, ha forma ellittica, mentre di profilo appare fortemente arcuato, con ossa nasali diritte; mencano le tasche guanciali. Gli incisivi sono molto compressi sui lati; il primo molare superiore \u00e8 piccolissimo oppure mancante.\nDistribuzione e habitat.\nI rappresentanti di questa trib\u00f9 sono diffusi in tutto l'emisfero boreale e in Sudamerica, a eccezione delle regioni meridionali.\nOccupano le foreste di ogni genere, da quelle boreali a quelle pluviali tropicali.\nBiologia.\nGli Sciurini sono animali dotati di una spiccatissima abilit\u00e0 nell'arrampicarsi e nel compiere balzi, e vivono in prevalenza sugli alberi, sui quali edificano i propri nidi rotondi. Le robuste zampe posteriori, pi\u00f9 lunghe di quelle anteriori, permettono loro di muoversi con la stessa agilit\u00e0 e sveltezza sia mentre salgono e scendono lungo i tronchi degli alberi, sia quando corrono a terra, sia, infine, mentre saltano da un albero all'altro. Mangiano semi, frutti, germogli e cibo di natura animale, e spesso tengono il cibo stretto con le mani mentre siedono sulle zampe posteriori. Sebbene non cadano in un vero e proprio letargo, nella stagione fredda diventano pigri e sonnacchiosi, e spesso non abbandonano il nido per un periodo di parecchi giorni.\nTassonomia.\nLa trib\u00f9 comprende 5 generi, e di questi lo \"Sciurus\", con 28 specie, \u00e8 senza dubbio il gruppo pi\u00f9 vario dell'intera famiglia. Tale genere \u00e8 rappresentato in Europa da una sola specie: lo scoiattolo rosso eurasiatico (\"Sciurus vulgaris\"):"}
{"id": "1562138", "revid": "256896", "url": "https://it.wikipedia.org/wiki?curid=1562138", "title": "Manis tetradactyla", "text": "Il pangolino dalla coda lunga (\"Manis tetradactyla\", Linnaeus, 1766) \u00e8 un mammifero dell'ordine dei Pholidota.\nDescrizione.\n\u00c8 uno dei pangolini pi\u00f9 piccoli: la lunghezza del corpo, testa compresa, \u00e8 tra 30 e 40\u00a0cm; quella della coda tra 60 e 70\u00a0cm; la lunga coda, che d\u00e0 il nome alla specie, \u00e8 prensile. Questa specie di pangolino ha fino a 47 vertebre caudali, pi\u00f9 di qualsiasi altro mammifero conosciuto. Le zampe sono tozze e terminano con lunghi artigli curvi.\nBiologia.\nLa dieta consiste soprattutto di formiche e solo occasionalmente di termiti. \u00c8 una specie diurna e arboricola. Scende raramente al suolo, ma \u00e8 un buon nuotatore.\nDistribuzione e habitat.\nLa specie \u00e8 diffusa nelle foreste di una vasta zona dell'Africa sub-sahariana: dalla costa atlantica compresa tra la Guinea e l'Angola, attraverso la Repubblica Centrafricana e la Repubblica Democratica del Congo, fino al Sudan e all'Uganda.\nConservazione.\nLa \"IUCN red list\" classifica questa specie come vulnerabile. Vi sono tuttavia poche informazioni sulla specie, che probabilmente, come gli altri pangolini, \u00e8 in diminuzione per effetto della deforestazione e della caccia cui \u00e8 soggetto sia per utilizzarne la carne sia per il presunto uso medicinale delle scaglie."}
{"id": "1562140", "revid": "1632387", "url": "https://it.wikipedia.org/wiki?curid=1562140", "title": "Akasha (Cronache dei vampiri)", "text": "Akasha \u00e8 un vampiro appartenente ai romanzi di Anne Rice. Appare in numerosi libri della serie: \"Scelti dalle tenebre\" (\"The Vampire Lestat\"), \"La regina dei dannati\" (\"The Queen of the Damned\"), \"Pandora\" (\"Pandora\") e \"Il vampiro Marius\" (\"Blood and Gold\").\nNote biografiche.\nAkasha \u00e8 il primo vampiro creato nella saga di Anne Rice.\nAkasha, originaria di Uruk (nell'attuale Iraq) spos\u00f2 nel 4000 a.C. circa il re di Kemet Enkil, divenendo cos\u00ec regina di Kemet.\nInsieme al marito si applic\u00f2 onde far scomparire gli abominevoli riti di cannibalismo ancora attuati nel suo paese. Con questa scusa fece arrestare due sorelle gemelle, streghe di una regione estrema del suo regno, di nome Maharet e Mekare. Il vero scopo era per\u00f2 l'interesse di conoscere e di avere risposta dagli spiriti con cui esse riuscivano a comunicare.\nTra questi fa capolino Amel, uno spirito maligno, definito cos\u00ec perch\u00e9 invidioso del corpo degli uomini che lui un tempo aveva, e che infastidisce chiunque lo incontri con numerose punture sul corpo dalle quali preleva piccole quantit\u00e0 di sangue, liquido che trova delizioso.\nIn seguito agli avvenimenti descritti in \"La regina dei dannati\", tra cui soprusi alle due gemelle e al popolo, Akasha si ritrova ferita a morte nella casa del suo Maestro di Palazzo Khayman. Qui, lo spirito Amel, gi\u00e0 appassionato delle personalit\u00e0 e del sangue dei due sovrani di Kemet, per vendicare le offese alle due streghe trova l'occasione per entrare nel corpo della regina e fondervi il proprio nucleo spirituale con il corpo fisico di Akasha, rendendo quest'ultima il primo vero vampiro.\nSeguendo le varie vicissitudini narrate nelle \"Cronache\", Akasha crea numerosi vampiri, i primi saranno il suo sposo Enkil, quindi Khayman e successivamente molti vampiri della I stirpe, che si confronteranno in guerra con altri vampiri creati dalla progenie \"buona\" di vampiri derivata da Khayman, Maharet e Mekare.\nCol passare dei secoli e dei millenni, Akasha ed Enkil si ritirano in un riposo millenario.\nEssendo la loro vita preziosa per tutti i vampiri, dato che la loro morte equivarrebbe alla morte stessa di tutti i vampiri, varie generazioni di vampiri si prendono cura di essi, oramai destinati a essere delle creature statuarie (\"Coloro-che-devono-essere-conservati\"). In ultimo, sar\u00e0 Marius a esser loro custode, sino all'avvento di Lestat che, grazie alla sua personalit\u00e0 e alla sua voglia di esporsi al pubblico mortale, risveglia l'interesse, nonch\u00e9 il corpo, della regina.\nLa Regina dei Dannati decide di distruggere quasi tutti i vampiri esistenti, ormai nel XX secolo destinati a vite nascoste e fuggitive, nonch\u00e9 deboli, lasciando in vita solo quelli pi\u00f9 vicini a Lestat e a Marius.\nLa mancanza di etica e moralit\u00e0 che costituisce la sua personalit\u00e0, cos\u00ec descritta dall'autrice, porta Akasha a pensarsi futura regina del mondo, un mondo costituito quasi unicamente da donne e privo della specie umana pi\u00f9 guerrigliera e priva di sentimento, gli uomini.\nProponendo questo ai vampiri rimasti, che includono anche Maharet e Khayman, Akasha non trova il sostegno che si aspettava e decide di uccidere tutti i rimanenti. Proprio in questo momento si ha il ritorno di Mekare, risvegliatasi in seguito all'avvento di Akasha, il cui risentimento nei suoi confronti \u00e8 sopravvissuto ai millenni. Mekare la attacca e la uccide strappandole cuore e cervello, che ingerir\u00e0 portando cos\u00ec all'interno di se stessa il nucleo originale e assicurando la continuit\u00e0 dei vampiri."}
{"id": "1562141", "revid": "1573940", "url": "https://it.wikipedia.org/wiki?curid=1562141", "title": "Sciurus aureogaster", "text": "Lo scoiattolo dal ventre rosso (Sciurus aureogaster ), noto anche come scoiattolo grigio del Messico, \u00e8 una specie di scoiattolo arboricolo del genere \"Sciurus\" endemica del Guatemala e delle regioni orientali e meridionali del Messico; \u00e8 stato introdotto anche sulle Florida Keys.\nTassonomia.\nAttualmente, gli studiosi riconoscono due sottospecie di scoiattolo dal ventre rosso:\nDescrizione.\nLo scoiattolo dal ventre rosso \u00e8 ricoperto dorsalmente da una pelliccia grigia e bianca, mentre la regione ventrale \u00e8 rossastra. Alcuni esemplari possono essere completamente neri. Di solito raggiunge una lunghezza di 42-55 cm ed ha una coda di 20-30 cm. Muta la pelliccia del corpo due volte all'anno, mentre quella della coda una sola volta. Ha occhi e orecchie piccoli, e denti robusti, impiegati per aprire il duro rivestimento esterno delle noci.\nDistribuzione e habitat.\nLo scoiattolo dal ventre rosso si incontra dalle regioni sud-occidentali e centrali del Guatemala fino agli stati messicani di Guanajuato, Nayarit e Nuevo Le\u00f3n. \u00c8 stato introdotto su Elliott Key (Florida). Si incontra dal livello del mare fino a 3800 m di quota. Vive nelle regioni forestate, come boscaglie spinose, foreste decidue e sempreverdi, boschi di pini e querce, foreste secondarie e piantagioni. \u00c8 pi\u00f9 comune nelle foreste e nei boschi asciutti, in special modo in quelli circondati da aree agricole. Vive anche in aree urbane.\nBiologia.\nQuesto scoiattolo \u00e8 diurno e solitamente solitario. Ciascun individuo occupa un proprio territorio; in alcune zone \u00e8 stata registrata una densit\u00e0 di 0,7 esemplari ogni ettaro. Prevalentemente arboricolo, scende talvolta sul terreno per passare da un albero all'altro. Costruisce nidi fatti di foglie sui rami degli alberi, a 5-15 m dal suolo. Nelle pianure, si nutre soprattutto di frutta e semi di \"Ficus\" spp., \"Cecropia\" spp., \"Poulsenia armata\", \"Brosimum alicastrum\" e \"Astrocaryum mexicanum\". Le popolazioni di montagna, invece, consumano soprattutto ghiande e pinoli. Talvolta fa irruzione nelle piantagioni di mais, mango, cacao e tamarindo. \u00c8 solitamente silenzioso, ma talvolta emette squittii striduli e sonori cinguettii. Durante la stagione secca le femmine danno alla luce da 2 a 4 piccoli; nella stessa nidiata si possono trovare indistintamente piccoli neri e grigi.\nConservazione.\nLo scoiattolo dal dorso rosso \u00e8 una specie molto numerosa, e non sembra essere minacciata da alcun fattore; per questo la IUCN la inserisce tra le specie a basso rischio. Tuttavia, in alcune aree, viene cacciata a scopo alimentare o perch\u00e9 considerata nociva."}
{"id": "1562142", "revid": "767487", "url": "https://it.wikipedia.org/wiki?curid=1562142", "title": "CZW World Heavyweight Championship", "text": "Il CZW World Heavyweight Championship \u00e8 il titolo principale della Combat Zone Wrestling (CZW), federazione statunitense di wrestling.\nFu creato nel 1999 e presentato nel secondo show della CZW, \"The Staple Gun\"; nell'occasione fu vinto da Nick Gage.\nL'aggettivo \"world\" nel nome del titolo \u00e8 riferito al fatto che la cintura \u00e8 stata difesa (ed \u00e8 passata di mano) anche fuori dagli Stati Uniti, ovvero in Messico, Regno Unito, Irlanda, Italia e Giappone. Tuttavia \"Pro Wrestling Illustrated\" non ha ancora riconosciuto lo status di \"World Championship\" al titolo.\nIl titolo \u00e8 stato detenuto da tredici lottatori, per un totale di trentuno regni."}
{"id": "1562143", "revid": "287204", "url": "https://it.wikipedia.org/wiki?curid=1562143", "title": "Ars Technica", "text": "Ars Technica (dal latino, \"arte della tecnologia\") \u00e8 un sito web di notizie e informazione tecnologica creato da Ken Fisher e Jon Stokes nel 1998. Pubblica notizie, recensioni e guide su argomenti riguardanti software, hardware, informatica, computer, scienza.\nNel maggio 2008 Ars Technica \u00e8 stato venduto a Cond\u00e9 Nast Digital, la divisione online di Cond\u00e9 Nast Publications. Cond\u00e9 Nast acquist\u00f2 il sito insieme ad altri due per 25 milioni di dollari e lo integr\u00f2 al gruppo Wired Digital, che includeva Wired News e Reddit. Gran parte dello staff di Ars Technica lavora da casa. Una parte significativa lavora a Chicago e nella Area della Baia di San Francisco, negli Stati Uniti.\nI ricavi di Ars Technica derivano principalmente dalla pubblicit\u00e0 online e dagli abbonamenti a pagamento. Il sito fu oggetto di una controversia quando nel 2009 imped\u00ec agli utenti che utilizzano Adblock e software simili ad accedere al sito.\nStoria.\nKen Fisher e Jon Stokes hanno creato il sito web Ars technica e la societ\u00e0 corrispondente nel 1998. Lo scopo era quello di pubblicare articoli e guide relativi a software, hardware, computer e informatica; gli autori del sito erano all'epoca distribuiti in tutti gli Stati Uniti; Fisher viveva a Boston nella casa dei genitori e Stokes a Chicago.\nIl 19 maggio 2008, Ars Technica \u00e8 stato venduto alla Cond\u00e9 Nast Digital, la divisione online di Cond\u00e9 Nast Publications. Nella stessa operazione Cond\u00e9 Nast Digital acquist\u00f2 altri due siti web, non legati fra loro: Webmonkey e HotWired. Ars Technica venne incorporato nel gruppo Wired Digital, che all'epoca includeva anche Wired News e Reddit. In un'intervista al New York Times, Fisher rivel\u00f2 che altre societ\u00e0 si erano offerte di acquistare il sito e che lo staff del sito accett\u00f2 la proposta di Cond\u00e9 Nast perch\u00e9 offriva la migliore possibilit\u00e0 di trasformare il loro hobby in un lavoro vero e proprio. Fisher, Stokes e altri otto membri dello staff vennero assunti da Cond\u00e9 Nast, con Fisher caporedattore.\nI licenziamenti collettivi che interessarono Cond\u00e9 Nast nel novembre 2008 coinvolsero diversi siti web della compagnia e fra gli altri anche Ars Technica.\nContenuti.\nIl contenuto degli articoli pubblicati da Ars Technica sono generalmente rimasti gli stessi dalla sua creazione nel 1998 e sono divisi in quattro categorie: News (notizie), Guides (guide), Reviews (recensioni), e Features. Il sito web ospita inoltre OpenForum, un forum web gratuito per la discussione di argomenti vari.\nAll'inizio, Ars Technica ripropone contenuti gi\u00e0 trattati ed esaminati da altri siti analoghi. Ars Technica aggiungeva un breve commento alle notizie, generalmente alcuni paragrafi, e un link alla fonte originaria. Dopo l'acquisto da parte di Cond\u00e9 Nast, Ars Technica ha cominciato a pubblicare notizie originali. Una parte significativa delle notizie pubblicate attualmente sono contenuti originali e soltanto una piccola parte sono riprese da siti concorrenti o analoghi.\nI \"Features\" sono lunghi articoli che esplorano un argomento in profondit\u00e0. Per esempio, il sito pubblic\u00f2 nel 1998 una guida sull'architettura CPU intitolata \"Understanding CPU caching and performance\". Un articolo del 2009 ha esposto in dettaglio la teoria scientifica, fisica, prove matematiche e applicazioni del computer quantistico.\nArs Technica \u00e8 scritto con un tono meno formale rispetto ai giornali tradizionali. Diversi autori degli articoli hanno una formazione postlaurea e molti di loro lavorano presso istituti di ricerca pubblici o privati.\nIl 12 settembre 2012 Ars Technica ha registrato il pi\u00f9 alto livello di traffico di sempre con la copertura dell'uscita dell'iPhone 5. Sono state consultate 15,3 milioni di pagine, 13,2 milioni delle quali venivano dal live blog che copriva l'evento.\nModello di business.\nIl ricavi del sito Ars Technica sono sempre provenuti principalmente dalla pubblicit\u00e0 online. Inizialmente gestita da Federated Media Publishing, la vendita di spazi pubblicitari sul sito \u00e8 attualmente in mano a Cond\u00e9 Nast. Insieme alla pubblicit\u00e0 online, Ars Technica vende abbonamenti (Ars Premium subscriptions) al sito sin dal 2001. Gli abbonati non vedono la pubblicit\u00e0, possono accedere ad articoli esclusivi, vedono post esclusivi in alcune aree del forum e partecipare alle chat room con persone dell'industria informatica. In una misura minore, i ricavi derivano dalla sponsorizzazione di alcuni articoli. Una serie di articoli sul futuro della collaborazione \u00e8 stata sponsorizzata da IBM, e la sezione del sito \"Exploring Datacenters\" \u00e8 sponsorizzata dalla compagnia NetApp.\nBlocco degli utenti di Adblock.\nIl 5 marzo 2010, Ars Technica ha sperimentalmente bloccato i lettori che usavano Adblock, uno dei software che consente di non visualizzare gli spazi pubblicitari dei siti web. Fisher stim\u00f2 che circa il 40% dei lettori aveva un'applicazione di questo genere installata sul proprio browser. Il giorno successivo il blocco a questo tipo di utenti venne tolto e venne pubblicato un articolo intitolato \"Why Ad Blocking is devastating to the sites you love\" con l'obiettivo di disincentivare le persone ad utilizzare Adblock e i software analoghi.\nIl blocco e l'articolo furono controversi, generando articoli su altri siti web e una pi\u00f9 ampia discussione sull'etica relativa alla pubblicit\u00e0. I lettori di Ars Technica in generale seguirono il consiglio di Fisher; il giorno dopo la pubblicazione dell'articolo, 25.000 lettori che usavano il software disattivarono Adblock e software analoghi quando navigavano su Ars Technica e 200 lettori sottoscrissero un abbonamento."}
{"id": "1562144", "revid": "1573940", "url": "https://it.wikipedia.org/wiki?curid=1562144", "title": "Sciurus colliaei", "text": "Lo scoiattolo di Collie (Sciurus colliaei ) \u00e8 una specie di scoiattolo arboricolo del genere \"Sciurus\" endemica del Messico.\nTassonomia.\nAttualmente, gli studiosi riconoscono quattro sottospecie di scoiattolo di Collie:\nDescrizione.\nLo scoiattolo di Collie \u00e8 uno scoiattolo di grandi dimensioni, con un peso che si aggira sui 500 g. Come molte altre specie del genere \"Sciurus\", \u00e8 dotato di una folta coda, lunga pi\u00f9 del corpo. La colorazione \u00e8 grigia sulla regione superiore e bianca su quella inferiore.\nDistribuzione e habitat.\nLo scoiattolo di Collie vive lungo le coste centro-occidentali del Messico, negli stati di Sonora, Chihuahua, Sinaloa, Durango, Nayarit, Jalisco e Colima, tra i 1290 e i 2190 m di quota.\nVive nelle fitte foreste tropicali e subtropicali situate lungo la costa pacifica del Paese. Si pu\u00f2 incontrare nelle foreste di palme \"coquito\" (Arecaceae) miste ad alberi di fico (\"Ficus\") e ad altre latifoglie tropicali proprie della regione, specialmente nei pressi di lagune e fiumi, nonch\u00e9 nelle foreste decidue tropicali delle pendici dei monti, al di sotto delle foreste di querce e pini.\nBiologia.\nLo scoiattolo di Collie \u00e8 frugivoro ed erbivoro e si nutre prevalentemente delle noci di palme \"coquito\" e di fichi. Costruisce nidi fatti di rametti e foglie nelle cavit\u00e0 degli alberi o al termine di un ramo, tra i ciuffi di foglie. Nelle regioni sud-occidentali dello stato di Chihuahua una femmina con tre embrioni venne catturata nel mese di maggio; nel Durango, nel mese di giugno, \u00e8 stata catturata una femmina gravida con tre embrioni e ne \u00e8 stata trovata un'altra che stava allattando; nel Jalisco, la stagione degli accoppiamenti va da marzo ad aprile e dei piccoli sono stati visti gi\u00e0 al termine di quest'ultimo mese.\nConservazione.\nMalgrado la deforestazione e la caccia a scopo alimentare, lo scoiattolo di Collie \u00e8 ancora molto numeroso e la sua popolazione sembra essere al sicuro; per questo motivo la IUCN lo inserisce tra le specie a rischio minimo."}
{"id": "1562145", "revid": "1573940", "url": "https://it.wikipedia.org/wiki?curid=1562145", "title": "Sciurus yucatanensis", "text": "Lo scoiattolo dello Yucatan (Sciurus yucatanensis ) \u00e8 una specie di scoiattolo arboricolo del genere \"Sciurus\" originaria del Centroamerica.\nTassonomia.\nAttualmente, gli studiosi riconoscono tre sottospecie di scoiattolo dello Yucatan:\nDescrizione.\nLo scoiattolo dello Yucatan pesa 341-475 g; il corpo misura 20-32,2 cm e la coda 19,4-27,1 cm. Gli esemplari che abitano le regioni settentrionali della penisola dello Yucat\u00e1n sono di colore grigio-giallastro, con le regioni inferiori biancastre; quelli che vivono pi\u00f9 a sud sono pi\u00f9 scuri ed hanno la regione dorsale di colore marrone scuro o nerastro, fittamente brizzolata, e quella ventrale grigio scuro. Talvolta sulle orecchie sono presenti ciuffetti auricolari; la coda \u00e8 nera o marrone, con ciuffi sparsi bianchi.\nDistribuzione e habitat.\nCome indica il nome, lo scoiattolo dello Yucatan vive nella penisola dello Yucat\u00e1n, nelle regioni settentrionali e sud-occidentali del Belize e in quelle settentrionali del Guatemala, dal livello del mare a 750 m di quota.\nVive nelle foreste decidue e sempreverdi, nelle aree boschive semiaride di pini e querce, e nelle foreste secondarie.\nBiologia.\nLo scoiattolo dello Yucatan \u00e8 diurno e prevalentemente arboricolo. \u00c8 maggiormente attivo nelle prime ore della mattina, ma \u00e8 stato visto disteso al sole su un ramo anche in altri momenti della giornata. Costruisce nidi fatti di foglie e rametti sui rami. Si nutre di frutta dalla polpa morbida, noci e semi; quando questi non sono disponibili, ripiega su fiori, gemme e germogli. Le femmine danno alla luce nidiate costituite da 2-3 piccoli durante la stagione secca (da aprile ad agosto).\nConservazione.\nMalgrado la deforestazione, lo scoiattolo dello Yucatan \u00e8 ancora molto numeroso e la sua popolazione sembra essere al sicuro; per questo motivo la IUCN lo inserisce tra le specie a rischio minimo."}
{"id": "1562147", "revid": "1573940", "url": "https://it.wikipedia.org/wiki?curid=1562147", "title": "Sciurus variegatoides", "text": "Lo scoiattolo variegato (Sciurus variegatoides ) \u00e8 una specie di scoiattolo arboricolo del genere \"Sciurus\" originaria del Centroamerica. Noto nei luoghi di origine come \"ardilla jaspeada\", \"chiza\" e \"ardilla negra\", deve il nome comune alle tonalit\u00e0 multicolori del mantello.\nTassonomia.\nAttualmente, gli studiosi riconoscono quindici sottospecie di scoiattolo variegato:\nDescrizione.\nLo scoiattolo variegato \u00e8 un grosso scoiattolo arboricolo dalla coda lunga, dotato di un mantello ispido e lucente. Le quindici sottospecie in cui viene suddiviso mostrano una vasta gamma di colorazioni e disegni. Sulla regione dorsale la colorazione varia da toni quasi neri, attraverso il marrone-rossastro e il grigio-giallastro, al bianco. Su quella inferiore, la gamma dei colori varia dal bianco al camoscio-cannella. I piedi e i lati del corpo sono grigi chiari o giallastri; le orecchie presentano una chiazza di pelo di colore chiaro sul lato esterno. Le varie sottospecie possono presentare diverse combinazioni di strisce dorsali e laterali e di chiazze sulla fronte o essere completamente ricoperte di pelo brizzolato. I peli di guardia sul dorso e sui fianchi sono di colore aguti, e sono costituiti da bande di colori differenti. Generalmente la regione ventrale non \u00e8 mai striata. La coda, folta e lunga, presenta, sulla parte dorsale, una serie di peli neri dalle estremit\u00e0 bianche; la parte ventrale, invece, \u00e8 solitamente di colore pi\u00f9 chiaro.\nLa colorazione dello scoiattolo variegato subisce alcune leggere variazioni stagionali. Non attraversa mai, tuttavia, una fase melanica. La muta ha inizio in aprile o maggio, e il nuovo pelame \u00e8 completamente sviluppato in settembre e ottobre. Il periodo di muta, per\u00f2, \u00e8 variabile da un individuo all'altro, e in ogni periodo dell'anno si possono osservare esemplari che attraversano questa fase. Ciascun individuo effettua la muta una sola volta all'anno. Le sottospecie dalla colorazione pi\u00f9 scura si incontrano nelle aree dove la piovosit\u00e0 \u00e8 pi\u00f9 elevata, lungo la costa del Mar dei Caraibi (\"S. v. belti\", \"S. v. managuensis\", \"S. v. atrirufus\" e \"S. v. thomasi\"). Quelle dalla colorazione pi\u00f9 chiara, invece, si incontrano lungo la costa pacifica del Centroamerica (\"S .v. bangsi\", \"S. v. dorsalis\", \"S. v. goldmani\" e \"S. v. helveolus\").\nNon vi sono differenze di dimensione tra maschi e femmine, sebbene nella stessa localit\u00e0 vi possano essere considerevoli variazioni tra gli esemplari appartenenti a una stessa sottospecie. Generalmente, lo scoiattolo variegato presenta una lunghezza testa-corpo di 22-33,7\u00a0cm e una coda di 22,6-32,5\u00a0cm; pesa 428-909\u00a0g.\nGli scoiattoli variegati sono simili a molte altre specie di scoiattoli arboricoli presenti nella stessa area. Tuttavia, presentano alcune caratteristiche distintive. Lo scoiattolo dalla coda rossa (\"Sciurus granatensis\") ha la coda di colore arancione, dimensioni inferiori, e vive in foreste pi\u00f9 fitte e umide; lo scoiattolo di Deppe (\"Sciurus deppei\") ha coda pi\u00f9 sottile, ventre e zampe grigi e dimensioni inferiori; lo scoiattolo dal ventre rosso (\"Sciurus aureogaster\"), infine, \u00e8 privo delle caratteristiche macchie chiare sulle orecchie.\nDistribuzione e habitat.\nLo scoiattolo variegato \u00e8 diffuso dal Chiapas a Panama. Si incontra dal livello del mare fino a 1800\u00a0m di quota. Tuttavia, in Costa Rica, sul vulcano Po\u00e1s, \u00e8 stato avvistato anche a 2600\u00a0m. A Panam\u00e1, non si spinge mai ad alte quote, tranne che nella zona al confine col Costa Rica.\nSi incontra nelle foreste decidue secche, nelle foreste semidecidue, nelle foreste sempreverdi, nelle foreste secondarie e nelle piantagioni. In alcune aree \u00e8 considerato nocivo per i raccolti.\nBiologia.\nComportamento.\nGli scoiattoli variegati sono mammiferi solitari e arboricoli. Costruiscono nidi su alberi alti e slanciati, solitamente presso la congiunzione tra un ramo e il tronco principale. Nelle aree in cui vivono, si incontra un nido ogni 2,4 ettari. Gli scoiattoli sono diurni, essendo maggiormente attivi nelle prime ore del mattino. Trascorrono quasi l'intera esistenza sugli alberi e sono molto agili; corrono e saltano da un ramo all'altro con estrema facilit\u00e0. Attraversano le aree aperte lungo recinzioni, se presenti, o attraverso alberi pi\u00f9 bassi.\nAlimentazione.\nLa dieta dello scoiattolo variegato \u00e8 costituita da frutti a polpa tenera, come mango, guava, cagi\u00e0 (\"Spondias mombin\") e gu\u00e1cimo (\"Guazuma ulmifolia\").\nRiproduzione.\nConosciamo ben poco sulle abitudini riproduttive dello scoiattolo variegato, ma al riguardo quasi tutte le specie del genere \"Sciurus\" hanno un comportamento simile. Gli scoiattoli arboricoli sono generalmente solitari, e i vari esemplari vengono in contatto tra loro solamente per accoppiarsi. Il rango sociale viene stabilito in base a dimensioni ed et\u00e0. I maschi di rango sociale pi\u00f9 elevato si accoppiano con un numero maggiore di femmine. Le femmine vanno in estro un'unica volta all'anno, per la durata di un giorno. Attraverso segnali olfattivi e cambiamenti nel comportamento, i maschi riescono a intuire quando \u00e8 il momento giusto per accoppiarsi. Nel territorio di una femmina in estro possono arrivare pi\u00f9 maschi, che combattono tra loro per il diritto all'accoppiamento. Dopo la copula, maschio e femmina si separano. Non si creano mai legami duraturi.\nA Panam\u00e1, gli scoiattoli variegati si accoppiano tra aprile e maggio. La femmina costruisce un nido sulla cima degli alberi, in cui d\u00e0 alla luce i piccoli. Il nido \u00e8 fatto di rametti e foglie, e solitamente \u00e8 impermeabile. A seconda della nidiata il numero di piccoli varia da 2 a 8. I piccoli della sottospecie \"S. v. melania\" presentano gi\u00e0 la caratteristica colorazione scura degli adulti.\nNel genere \"Sciurus\", la gestazione dura 33-46 giorni. Alla nascita i piccoli sono ciechi e glabri. Le loro dita sono fuse insieme e pesano meno di 30\u00a0g. Trascorsi 4 giorni, iniziano a produrre suoni, emettendo squittii in risposta agli stimoli della madre. Dopo 2 settimane, iniziano a ricoprirsi di pelo. Verso i 30-32 giorni sviluppano i denti e aprono gli occhi. A partire dalle 4 settimane, i piccoli sono in grado di fare toeletta da soli, e lasciano il nido all'et\u00e0 di 6 settimane. Gli scoiattoli iniziano a socializzare a 10 settimane, appena dopo lo svezzamento. A 15 settimane abbandonano il gruppo familiare per condurre vita solitaria e raggiungono la maturit\u00e0 sessuale a 12-15 settimane.\nConservazione.\nSeppur minacciato in alcune zone dalla deforestazione, lo scoiattolo variegato \u00e8 ancora molto diffuso e la IUCN lo inserisce tra le specie a rischio minimo."}
{"id": "1562149", "revid": "1573940", "url": "https://it.wikipedia.org/wiki?curid=1562149", "title": "Sciurus deppei", "text": "Lo scoiattolo di Deppe (Sciurus deppei ) \u00e8 una specie di scoiattolo arboricolo del genere \"Sciurus\" originaria del Centroamerica.\nTassonomia.\nAttualmente, gli studiosi riconoscono cinque sottospecie di scoiattolo di Deppe:\nDescrizione.\nLo scoiattolo di Deppe \u00e8 una specie di piccole dimensioni: il corpo \u00e8 lungo 18,1-22,5\u00a0cm, e la coda 15,5-19,7\u00a0cm; pesa 191-219\u00a0g. Le regioni superiori sono di colore marrone, variabile dal marrone-oliva scuro al marrone-rossastro; quelle inferiori sono pi\u00f9 chiare, solitamente bianche o grigio molto chiaro. Le orecchie sono di medie dimensioni e sono prive dei ciuffi auricolari. La coda \u00e8 breve, sottile, e solitamente di colore marrone scuro, con i bordi costituiti da peli dall'estremit\u00e0 pi\u00f9 chiara. Alcuni esemplari presentano le zampe anteriori e i piedi di colore grigio scuro, invece che marrone.\nLo scoiattolo di Deppe si differenzia dalle altre specie di Sciuridi della regione per le piccole dimensioni, la coda breve e le orecchie di media grandezza. A differenza dello scoiattolo di Richmond (\"Sciurus richmondi\") e di quello dalla coda rossa (\"Sciurus granatensis\"), ha la regione ventrale chiara, non arancione.\nDistribuzione e habitat.\nLo scoiattolo di Deppe \u00e8 diffuso dal Tamaulipas (Messico) alla Costa Rica. Si incontra dal livello del mare fino a 2800\u00a0m di quota.\nVive nelle foreste sempreverdi e in quelle semidecidue, prediligendo aree con elevata umidit\u00e0 e vegetazione fitta. Penetra nelle regioni agricole e pu\u00f2 danneggiare i raccolti di mais e di altri cereali, ma scompare se le zone di foresta adiacenti vengono disturbate dalle attivit\u00e0 umane. Sopporta benissimo modificazioni dell'habitat di una certa entit\u00e0.\nBiologia.\nLo scoiattolo di Deppe \u00e8 diurno. Pu\u00f2 essere avvistato mentre si riposa tranquillamente su un ramo a pochi metri di altezza, con la coda ripiegata sul dorso, o mentre si sposta con grande velocit\u00e0 e agilit\u00e0 tra gli alberi ricoperti di epifite o piante rampicanti attraverso la volta della foresta. Talvolta scende al suolo per nutrirsi o attraversare radure, ma \u00e8 prevalentemente arboricolo. Si riposa all'interno delle cavit\u00e0 degli alberi o in nidi appositamente costruiti, fatti di foglie e posti su rami a 6\u201320\u00a0m dal suolo. La sua dieta comprende semi e frutta, come fichi e semi di \"Manilkara zapota\", \"Brosimum alicastrum\" e \"Poulsenia armata\". Mangia anche funghi, germogli e foglie. \u00c8 un animale per lo pi\u00f9 solitario, silenzioso e non appariscente, ma talvolta emette squittii e cinguettii elevati. Talvolta pu\u00f2 essere visto mangiare in piccoli gruppi. I piccoli nascono verso la fine della stagione secca.\nConservazione.\nLo scoiattolo di Deppe \u00e8 una specie molto numerosa, e non sembra essere minacciata da alcun fattore; per questo la IUCN la inserisce tra le specie a basso rischio."}
{"id": "1562152", "revid": "529641", "url": "https://it.wikipedia.org/wiki?curid=1562152", "title": "Pro bono publico", "text": "Pro bono publico (spesso abbreviata in \"pro bono\") \u00e8 una frase derivata dal latino che significa \"per il bene di tutti\".\nQuesta locuzione \u00e8 spesso usata per descrivere un fardello professionale di cui ci si fa carico volontariamente e senza la retribuzione di alcuna somma, come un servizio pubblico.\n\u00c8 comune nella professione legale, in cui \u2013 a differenza del concetto di volontariato \u2013 rappresenta la concessione gratuita di servizi o di specifiche competenze professionali al servizio di coloro che non sono in grado di affrontarne il costo."}
{"id": "1562157", "revid": "125975050", "url": "https://it.wikipedia.org/wiki?curid=1562157", "title": "Aldo Polverari", "text": " Fu collaboratore del gruppo metal Death SS, lavorando anche con il chitarrista del gruppo, Paul Chain, durante la sua prolifica carriera solista e si dedic\u00f2 in proprio alla composizione di musica elettronica, programmando i primi sintetizzatori digitali proposti dalla Roland e dalla Ensoniq.\nBiografia.\nAldo Polverari \u00e8 stato amico personale di Paolo Catena e di Stefano Silvestri, appoggiando e sostenendo fin dai suoi primi vagiti il progetto dei Death SS, talvolta partecipando all'ideazione del loro lavoro o collaborando come tastierista turnista; da Paul Chain e da Steve Sylvester \u00e8 stato talvolta descritto come sesto membro del gruppo.\nSin dalla fine degli anni '70 collabora quindi musicalmente con i Death SS e negli anni '80 intraprende anche un percorso di composizione personale, proseguendo comunque la collaborazione con il gruppo alla fine del decennio, anche con la band riformata, arrivando a scrivere qualche brano tra cui \"Black Mass\" (1989), title-track dell'omonimo album e \"Walpurgisnacht\", che apre \"Heavy Demons\" (1991) e alla cui realizzazione partecipa il noto attore britannico Oliver Reed. Attivo anche come grafico, per questa stessa band svolge qualche occasionale lavoro. Collaboratore sin dagli inizi anche di Paul Chain, dalla fine degli anni '80 inizia ad apparire esplicitamente nei suoi lavori pubblicati.\nIn questi anni pubblica e diffonde le proprie composizioni di musica elettronica, realizzate programmando i primi sintetizzatori DCO (Digital Controlled Oscillators) dell'epoca, che sostituiscono la sintesi VCO analogica (Voltage Controlled Oscillators), proposti dalla Roland e dalla Ensoniq, rispettivamente il modello D70 ed SQ80. Avvalendosi degli pseudonimi di Dioxide e Visionetiks, si unisce al collettivo di musicisti ed ingegneri del suono \"Virtual Audio Project\", nato con lo scopo di produrre musiche di sottofondo e compilation di musica ambientale per le nuove tecnologie digitali. L'album \"Relax\" \nNel 1995 esce quindi a nome Dioxide l'album omonimo per la Cybertracks Records.\nLa morte.\nOssessionato dai ragni, dalla filosofia e dalla morte, scrive il brano \"Vision X\", una descrizione della visione sull'aldil\u00e0 che diventa il suo epitaffio. Muore nel 1995 a Pesaro, stroncato da un ictus a soli 35 anni. L'album \"Alkahest\" dello stesso anno \u00e8 dedicato alla sua memoria.\nEsce poi postumo nel 1997, sempre per la Cybertracks Records, il suo secondo album dal titolo \"X-Dimension\" con lo pseudonimo Visionetiks.\nIl gruppo doom metal Sine Macula ha realizzato una cover del brano \"Deep World\" in \"Dark Idols\", album del 2003. I Death SS utilizzano poi una sua composizione nell'EP \"The Darkest Night\" (2013), colonna sonora dell'omonimo film di John Morrison per cui la band ha inteso tributare l'amico scomparso inserendo un suo brano in un film horror."}
{"id": "1562158", "revid": "149726", "url": "https://it.wikipedia.org/wiki?curid=1562158", "title": "Anomaluromorfi", "text": ""}
{"id": "1562159", "revid": "149726", "url": "https://it.wikipedia.org/wiki?curid=1562159", "title": "Sciuromorfi", "text": ""}
{"id": "1562160", "revid": "149726", "url": "https://it.wikipedia.org/wiki?curid=1562160", "title": "Miomorfi", "text": ""}
{"id": "1562161", "revid": "149726", "url": "https://it.wikipedia.org/wiki?curid=1562161", "title": "Istricomorfi", "text": ""}
{"id": "1562165", "revid": "124123", "url": "https://it.wikipedia.org/wiki?curid=1562165", "title": "Gaon di Vilna", "text": " Fu uno dei rabbini maggiormente competenti degli ultimi secoli. Si dimostr\u00f2 un eccellente talmudista, halachista, studioso e maestro di Kabbalah; soprattutto fu il leader del mondo ebraico anti-chassidico. Nella lingua ebraica si fa riferimento a lui come , \"haGaon haChasid miVilna\", 'il buon genio da Vilna'.\nEgli fu una delle pi\u00f9 influenti autorit\u00e0 rabbiniche e, sebbene fosse gi\u00e0 apprezzato dai saggi che lo conoscevano con il suo acronimo, inizi\u00f2 a essere sostenuto da molte autorit\u00e0, tanto che alcuni lo consideravano allo stesso livello di autorevolezza dei Rishonim (coloro che erano stati le principali autorit\u00e0 rabbiniche durante il Medioevo). Numerosi gruppi di persone, compresi molte yeshivot, sostennero la serie riti e costumi ebraici (minhag), il \"minhag ha-Gra,\" che prendono il suo nome, anche considerati da molti per essere il prevalente minhag di Gerusalemme. Il Gaon scrisse anche di matematica, fu infatti esperto nelle opere di Euclide e incoraggi\u00f2 un suo allievo, Rabbi Baruch di Shklov, a tradurre le grandi opere di matematica in ebraico.\nBiografia.\nGiovent\u00f9 ed educazione.\nNato nel villaggio di Sialiec (\u0421\u044f\u043b\u0435\u0446, oggi in Bielorussia), il piccolo Eliyahu mostr\u00f2 uno straordinario talento quando era ancora bambino. Alla tenera et\u00e0 di tre anni aveva gi\u00e0 imparato la Bibbia a memoria. All'et\u00e0 di sette anni gli fu insegnato il Talmud da Moses Margalit, rabbino di K\u0117dainiai nonch\u00e9 autore di un commentario al Talmud di Gerusalemme. Si dice che avesse gi\u00e0 imparato molti trattati a memoria (il Gaon di Vilna era molto conosciuto per avere una memoria fotografica). Dall'et\u00e0 di otto anni studi\u00f2 astronomia nel tempo libero. Dall'et\u00e0 di dieci anni continu\u00f2 i suoi studi senza l'aiuto di un insegnante e a undici anni si impegn\u00f2 a imparare il Talmud a memoria.\nQuando raggiunse un'et\u00e0 pi\u00f9 matura Eliyahu girovag\u00f2 per varie parti della Polonia e della Germania, come era consuetudine dei talmudisti di quel tempo. Col tempo, quando aveva circa vent'anni, i rabbini gli sottoponevano i loro pi\u00f9 difficoltosi problemi halakhici per la soluzione. Studiosi ebrei e non-ebrei ricercarono le sue intuizioni in matematica e astronomia. Fece ritorno alla sua citt\u00e0 natale nel 1748, dopo aver ormai acquisito una fama considerevole.\nMetodi di studio.\nIl Gaon applic\u00f2 al Talmud e alla letteratura rabbinica un appropriato metodo filologico. Fece un tentativo verso un esame critico del testo; e quindi, molto spesso con il solo riferimento a un passo parallelo, o con una correzione del testo, riscrisse deboli decisioni prese dai suoi predecessori rabbinici.\nDedic\u00f2 molto tempo allo studio della Bibbia ebraica e della grammatica ebraica e fu un sapiente nelle scienze secolari, arricchendo queste ultime con il suo originale contributo. I suoi allievi e amici vollero seguire la sua stessa linea e il suo stesso semplice metodo di studio. Egli li esort\u00f2 anche a non trascurare le scienze secolari, sostenendo che all'ebraismo si poteva arrivare solo studiandolo. Il Gaon fu anche attratto dallo studio della Kabbalah; le sue controversie con l'ebraismo chassidico quindi non nascevano da un rifiuto del misticismo ma da una profonda differenza di interpretazione dei suoi insegnamenti, in particolare riguardo ai rapporti con la halakhah e il minhag ashkenazita.\nIl Gaon di Vilna fu molto modesto e obiettivo; rifiut\u00f2 la carica di rabbino sebbene gli sia stata spesso offerta in termini lusinghieri. Nel corso dei suoi ultimi anni di vita rifiut\u00f2 anche di dare approvazioni sebbene questo fosse un privilegio dei grandi rabbini; pensava troppo umilmente di se stesso per decidere di assumere una tale autorit\u00e0. Condusse perci\u00f2 una vita ritirata, tenendo conferenze di tanto in tanto, per una ristretta cerchia di allievi.\nNel 1755, quando il Gaon aveva solo trent'anni, Jonathan Eybesch\u00fctz, che all'epoca ne aveva sessanta, si affid\u00f2 a lui perch\u00e9 esaminasse e decidesse riguardo ai suoi amuleti che erano stati oggetto di discordia fra lui e il Rabbino Jacob Emden. Il Gaon di Vilna, in una lettera a Eybesch\u00fctz, stabil\u00ec che, sebbene in piena solidariet\u00e0 con lui, non credeva che le parole provenienti da uno straniero come lui, che non aveva neanche il vantaggio dell'et\u00e0 matura, potessero essere di alcuna rilevanza fra le parti contendenti.\nL'opposizione al chassidismo.\nQuando l'ebraismo chassidico divenne influente nella sua citt\u00e0 natale, il Gaon di Vilna, unendo i rabbini e i capi delle comunit\u00e0 polacche, conosciute col nome di Mitnagdim, prese provvedimenti per tenere sotto controllo l'influenza chassidica. Nel 1777 una delle prime scomuniche del Mitnagdim fu lanciata a Vilna contro il chassidismo mentre una lettera fu scritta anche alle grandi comunit\u00e0 per esortarle a sopprimere il chassidismo come nell'esempio e di tenerlo d'occhio fino a che non avessero ritrattato. La lettera fu presa in considerazione da molte comunit\u00e0 e a Brody, durante la fiera, il cherem (divieto di scomunica) venne pronunciato ai danni del chassidismo.\nNel 1781, quando il chassidismo rinnov\u00f2 la sua opera di proselitismo sotto la guida del proprio rabbino Shneur Zalman di Liadi (il \"Ba'al Ha'tanya\"), il Gaon li scomunic\u00f2 nuovamente, definendoli degli eretici con i quali nessun ebreo avrebbe potuto contrarre matrimonio.\nDopo questo, il Gaon si ritir\u00f2 nuovamente quando i chassidim colsero l'opportunit\u00e0 di spargere la voce che si era schierato con loro e si era anche pentito di averli perseguitati. Il Gaon a quel punto invi\u00f2 due suoi allievi (1796) con delle lettere per tutte le comunit\u00e0 della Polonia che dichiaravano che non aveva cambiato la propria posizione al riguardo e che le affermazioni dei chassidim erano pure invenzioni. Ancora accadde per\u00f2 che le scomuniche non fermarono la diffusione del chassidismo.\nAltre opere.\nTranne che in questo caso il Gaon di Vilna non prese quasi mai parte negli affari pubblici e, per quanto fosse noto, non presiedette su nessuna grande scuola di Vilna. Egli era soddisfatto del successo delle sue conferenze midrashiche dirette a pochi allievi scelti, che aveva iniziato ai suoi metodi scientifici. Egli insegn\u00f2 loro la grammatica ebraica, la Bibbia ebraica e la Mishnah, un soggetto che venne largamente trascurato dai talmudisti di quel periodo. Fu molto ansioso di introdurre i suoi allievi allo studio della letteratura del midrash e ai trattati minori del Talmud, che erano del tutto sconosciuti agli studenti di quel periodo.\nPose speciali attenzioni nello studio del Talmud di Gerusalemme, che era stato completamente trascurato per secoli.\nEssendo convinto che lo studio della Torah \"rappresenti la vera vita\" dell'ebraismo e che questo studio vada fatto in una scuola scientifica e non in una scuola comune, il Gaon incoraggi\u00f2 il suo allievo prediletto, il rabbino Chaim Volozhin, a fondare una yeshiva (un collegio) nel quale insegnare la letteratura rabbinica. Chaim port\u00f2 avanti questo progetto solo qualche anno dopo la morte del proprio maestro. La scuola venne inaugurata a Volozhin nel 1803.\nL'ascetismo.\nIl Gaon di Vilna condusse una vita ascetica. Interpretava alla lettera le parole dei rabbini pi\u00f9 anziani, secondo i quali la Torah poteva essere acquisita solo abbandonando tutti i piaceri e accettando con serenit\u00e0 le sofferenze; e, dato che visse secondo questo principio, veniva riverito dai suoi conterranei come un santo tanto che i suoi contemporanei lo chiamavano \"il \"chassid\"\". Questo, chiaramente, risulta ironico data la sua ben nota opposizione al movimento chassidico, bisogna pensare per\u00f2 che questo termine pu\u00f2 essere usato in due differenti modi.\nIl Gaon intraprese un viaggio verso la Terra di Israele ma, per motivi che non si conoscono, non and\u00f2 oltre la Germania. Agli inizi del diciannovesimo secolo, tre gruppi di suoi studenti, conosciuti come i Perushim, pianificarono quel viaggio, stabilendosi per lo pi\u00f9 a Tzfat e a Gerusalemme. Mentre si trovava a K\u00f6nigsberg il Gaon scrisse alla sua famiglia una lettera che venne pubblicata con il titolo di Alim li-Terufah, a Minsk nel 1836.\nLe opere.\nIl Gaon di Vilna fu un autore copioso; esiste un'antica leggenda che dice che \u00e8 difficile che ci sia un libro ebraico di una certa importanza sul quale non abbia scritto un suo commentario o almeno abbia provveduto ad aggiungere appunti marginali o note, molti dei quali furono dettati ai suoi allievi. Tuttavia niente di tutto ci\u00f2 venne pubblicato mentre era ancora in vita. Occorre rimarcare che il \"Gra\" fu molto preciso nella formulazione dei suoi commentari, perch\u00e9 sosteneva di essere obbligato dalla Legge della Torah che solo la \"Torah shebichtav\" (la legge scritta) pu\u00f2 essere scritta \u2013 il resto della \"Torah shel ba'al peh\" (legge orale) non pu\u00f2, questo \u00e8 permesso in base a circostanze sconosciute. Cos\u00ec il Gaon di Vilna fu rispettato per questa sua visione della legge; si adoperava nel ridurre le sue estese spiegazioni che erano molto imperscrutabili ai non avanzati talmudisti. I suoi appunti sul Talmud babilonese e sullo Shulchan Aruch sono conosciuti col nome di Biurei ha-Gra (\"Le Elaborazioni del Gra\"). Il suo commento della Mishnah \u00e8 intitolato \"Shenoth Eliyahu\" (\"Gli anni di Elia\"). Diverse opere di Kabbalah hanno commentari a suo nome. Le sue intuizioni sul Pentateuco sono intitolate \"Adereth Eliyahu\" (\"Lo Splendore di Elia\"). I commentari sui Proverbi e altri libri del Tanakh furono scritti pi\u00f9 tardi nel corso della sua vita.\nUn'opera di matematica, intitolata \"Ayil Meshulash\" (\"Un rapporto in tre parti\", in riferimento all'opera di Abramo, la cosiddetta \"Alleanza fra le parti\", in Genesi ) gli viene generalmente attribuita.\nL'influenza sul mondo ebraico.\nSeguendo un desiderio del Gaon di Vilna, tre gruppi di suoi discepoli e le loro famiglie, pi\u00f9 di 500 persone, compirono la aliyah nella Palestina ottomana, nel periodo che va dal 1808 al 1812. Questa immigrazione \u00e8 considerata l'inizio dei moderni insediamenti in Israele. Questi gruppi di ascetici furono chiamati \"Perushim\", che significa \"i separati\", perch\u00e9 essi si isolarono dai piaceri del mondo per studiare la Torah. Essi in origine si erano stabiliti a Tzfat ma in seguito a numerose calamit\u00e0, incluse la peste e il terremoto, molti si spostarono a Gerusalemme. Il loro arrivo ricostitu\u00ec la presenza degli ebrei ashkenaziti a Gerusalemme, che per oltre cent'anni erano stati principalmente sefarditi.\nLe aliyah dei Perushim hanno avuto un effetto diffuso e costante sugli ebrei in Palestina. Essi diffusero gli insegnamenti del Gaon di Vilna, che ebbero una considerevole influenza sul pensiero e le pratiche religiose ebraiche all'interno della comunit\u00e0 Ashkenazi. Essi organizzarono anche diversi Kollels, fondarono il quartiere ebraico di Mea Shearim e si occuparono di ricostruire la sinagoga di Yehudah heChassid (conosciuta anche come la Sinagoga Hurva o \"Le Rovine\"), che era stata lasciata in rovina per 140 anni.\nAbbastanza ironicamente, vista sotto una luce tradizionale, il Gaon di Vilna fu anche una figura ispiratrice del movimento della Haskalah, che apprezz\u00f2 la sua enfasi sul peshat al di sopra del pilpul, il suo impegno e la sua maestria nella grammatica e nella Bibbia ebraica e il suo interesse nelle critiche dei testi rabbinici.\nEsiste una statua del Gaon di Vilna e una strada a lui dedicata a Vilnius, luogo della sua morte. Anche suo figlio Abraham fu uno studente degno di nota.\nLa morte.\nDopo la sua morte, avvenuta nel 1797, all'et\u00e0 di 77 anni, venne seppellito nel cimitero ebraico di \u0160nipi\u0161k\u0117s (Vilnius), ora nel distretto municipale di \u017dirm\u016bnai (Vilnius). Il cimitero fu chiuso dalle autorit\u00e0 russe dello Zar nel 1831 e parzialmente ricostruito altrove.\nNel 1950 le autorit\u00e0 sovietiche progettarono la costruzione di uno stadio e una sala concerti in quel luogo. Essi autorizzarono la rimozione dei resti del Gaon di Vilna per seppellirli nuovamente nel nuovo cimitero."}
{"id": "1562167", "revid": "641883", "url": "https://it.wikipedia.org/wiki?curid=1562167", "title": "Tempo medio di indisponibilit\u00e0", "text": "Il significato della sigla MDT \u00e8 Mean Down Time, traducibile in italiano come tempo medio di indisponibilit\u00e0.\nL'MDT \u00e8 il valore medio atteso del tempo di indisponibilit\u00e0, dove il tempo di indisponibilit\u00e0 \u00e8 l'intervallo di tempo durante il quale un'entit\u00e0 si trova in uno stato di indisponibilit\u00e0. \nQuesto indicatore misura la media del tempo di fermata di un sistema indipendentemente dalle cause che l'hanno prodotta, ossia indipendentemente che la fermata sia programmata oppure sia causata da un guasto."}
{"id": "1562169", "revid": "225501", "url": "https://it.wikipedia.org/wiki?curid=1562169", "title": "MDT (indice)", "text": ""}
{"id": "1562170", "revid": "1632387", "url": "https://it.wikipedia.org/wiki?curid=1562170", "title": "Paolo Berlusconi", "text": "Biografia.\nPaolo Berlusconi \u00e8 nato nel 1949 a Milano, terzogenito e ultimo figlio di una famiglia della borghesia milanese: \u00e8 fratello minore di Silvio e Maria Francesca Antonietta (9 giugno 1943 - 25 febbraio 2009). Il padre, Luigi (27 marzo 1908 - 27 febbraio 1989), era impiegato alla Banca Rasini, dove ha lavorato fino a diventarne direttore generale. La madre, Rosa Bossi (25 gennaio 1911 - 3 febbraio 2008), fino a prima di sposarsi era stata impiegata presso il gruppo Pirelli.\nDal primo matrimonio con Mariella Bocciardo (al 2014 Vice Presidente Enti Locali di Forza Italia in Lombardia) ha avuto due figlie: Alessia (1971) e Luna Roberta (1975). Nel 1978, dopo aver divorziato dalla prima moglie, ha sposato Antonia Rosa Costanzo, con cui ha avuto altri due figli: Davide Luigi (1982) e Nicole Rose (1989). Dopo aver concluso con un divorzio anche il secondo matrimonio, dal 1993 al 2000 \u00e8 stato fidanzato con la modella, giornalista e conduttrice Katia Noventa, dal 2001 al 2006 con la showgirl Natalia Estrada e tra il 2012 e il 2013 con la showgirl Carolina Marconi. \u00c8 zio di Marina, Pier Silvio, Barbara, Eleonora e Luigi, figli di Silvio.\nCarriera imprenditoriale.\nNel 1990 con l'entrata in vigore di una nuova legge sulle televisioni e i giornali (la legge Mamm\u00ec), che introduceva la proibizione per chi detenesse la propriet\u00e0 di un canale televisivo di avere contemporaneamente il controllo di un quotidiano, Silvio Berlusconi (editore di tre canali televisivi nazionali) cedette la societ\u00e0 editrice Il Giornale a suo fratello Paolo di cui tutt'oggi \u00e8 editore, rimanendo azionista, attraverso il gruppo Mondadori, solo con una quota di minoranza.\nNei primi anni novanta, la Paolo Berlusconi Finanziaria s.r.l. acquis\u00ec da parte del gruppo Fininvest anche le attivit\u00e0 edili (Italcantieri) ed immobiliari (gruppo Edilnord), oltre a quelle commerciali del Girasole, attive nella distribuzione tessile (Zambaiti). La PBF srl (con la figlia Alessia) deteneva il 51% della Solari.com srl, societ\u00e0 specializzata nel settore elettronico che ha cominciato a commercializzare i decoder DVB-T per digitale terrestre a gennaio 2005, lo stesso mese in cui \u00e8 stato lanciato il servizio \"pay per view\" Mediaset Premium. La societ\u00e0 \u00e8 stata messa in liquidazione a luglio 2007.\nNel 2011 Paolo Berlusconi, tramite la sua holding di partecipazioni Paolo Berlusconi Finanziaria s.r.l., decide di rafforzare la presenza del suo gruppo nel settore dell'editoria diventando azionista di maggioranza relativa del quotidiano Il Foglio, tramite l'acquisizione del 38% delle azioni precedentemente detenute dall'ex moglie di Silvio Berlusconi Veronica Lario. Carmine Schiavone lo cita davanti alla commissione parlamentare d'inchiesta sui rifiuti nei primi anni novanta, tale verbale \u00e8 stato desecretato nel 2013 dall'ufficio di presidenza della Camera.\nNel 2018 \u00e8 nuovamente accanto al fratello Silvio al rientro nel mondo del calcio: la Fininvest infatti compra l\u2019AC Monza (club dell'omonima citt\u00e0 lombarda); Paolo ne diviene dapprima consigliere d'amministrazione, quindi (il 29 marzo 2019) assume la presidenza.\nProcedimenti giudiziari.\nL'11 febbraio 1994 venne accusato e condannato dai magistrati del pool di Milano che operavano nel contesto di Mani pulite per aver pagato tangenti al fondo pensioni Cariplo in cambio dell'acquisto di tre immobili appartenenti all'Edilnord, di propriet\u00e0 della famiglia Berlusconi. Paolo Berlusconi ammise di aver versato 500 milioni di lire e ottenne gli arresti domiciliari.\nNel 2002 Paolo Berlusconi, socio di maggioranza della Simec (societ\u00e0 di gestione della discarica di Cerro Maggiore, di cui era gi\u00e0 stato proprietario il fratello Silvio) \u00e8 stato indagato per vari reati come falso in bilancio, truffa e corruzione; l'inchiesta si \u00e8 risolta con il patteggiamento di una condanna ad un anno e nove mesi di reclusione ed il relativo pagamento di 49 milioni di euro.\nA fine giugno del 2009 la decima sezione del Tribunale civile di Milano condanna Paolo Berlusconi e la S.E.G. (Societ\u00e0 Europea Golf) a risarcire in solido 4 milioni e mezzo di euro al Comune di Pieve Emanuele, pi\u00f9 centocinquantamila di spese legali, con una causa civile che segue di molti anni l'inchiesta penale sfociata in diversi patteggiamenti.\nIl 12 gennaio 2010 viene condannato in via definitiva ad ulteriori 4 mesi per false fatturazioni. La pena complessiva (due anni e un mese) supera il limite per avvalersi della sospensione condizionale, ma viene sospesa essendo i reati coperti da indulto.\nDurante la trasmissione di Michele Santoro Servizio pubblico del 29 dicembre 2013, il collaboratore di giustizia Carmine Schiavone lo ha nominato come uno dei principali responsabili del traffico dei rifiuti tossici, anche nucleari, in Campania."}
{"id": "1562171", "revid": "641883", "url": "https://it.wikipedia.org/wiki?curid=1562171", "title": "Tempo medio di ripristino", "text": "Il significato dell'acronimo MTTR \u00e8 Mean Time To Repair, traducibile in italiano come Tempo medio di riparazione.\nL'MTTR \u00e8 il valore atteso del tempo al ripristino, dove il tempo al ripristino \u00e8 l'intervallo di tempo durante il quale l'entit\u00e0 \u00e8 in uno stato di indisponibilit\u00e0 a causa di un guasto. \nL'MTTR comprende il tempo per la diagnosi, quello per l'arrivo del tecnico di manutenzione, l'arrivo del componente da sostituire e la riparazione vera e propria, incluso un piccolo collaudo.\n\u00c8 un parametro utile per valutare l'efficacia del Servizio di Manutenzione, in particolare sotto l'aspetto della organizzazione logistica."}
{"id": "1562172", "revid": "247222", "url": "https://it.wikipedia.org/wiki?curid=1562172", "title": "MTTR", "text": ""}
{"id": "1562173", "revid": "641883", "url": "https://it.wikipedia.org/wiki?curid=1562173", "title": "Tempo medio di funzionamento fra due manutenzioni", "text": "Il significato dell'acronimo MTBM \u00e8 Mean Time Between Maintenance (Tempo medio di funzionamento fra due interventi di manutenzione).\nL'MTBM \u00e8 la media statistica dei tempi di disponibilit\u00e0 nelle condizioni stabilite tra due successivi interventi di manutenzione (Preventiva o a guasto).\n\u00c8 uno dei parametri chiave per valutare l'efficacia del Servizio di Manutenzione.\nNel caso di Tasso di guasto costante, questo indicatore \u00e8 direttamente proporzionale all'affidabilit\u00e0."}
{"id": "1562174", "revid": "225501", "url": "https://it.wikipedia.org/wiki?curid=1562174", "title": "MTBM", "text": ""}
{"id": "1562176", "revid": "180559", "url": "https://it.wikipedia.org/wiki?curid=1562176", "title": "Costi di manutenzione sul valore aggiunto", "text": "I costi di manutenzione sul valore aggiunto sono una misura dell'incidenza percentuale del costo della manutenzione sul valore aggiunto, ossia l'incremento di valore che il prodotto ha ricevuto al termine del ciclo produttivo al netto dei costi dovuti a terzi.\nEsso fornisce indicazioni su come definire le politiche di manutenzione con riferimento all'incidenza dei costi di manutenzione rispetto al totale dei costi considerati.\nTale indice \u00e8 di validit\u00e0 generale, ma la confrontabilit\u00e0 fra diversi casi \u00e8 limitata ad impianti e produzioni tecnologicamente simili."}
{"id": "1562177", "revid": "180559", "url": "https://it.wikipedia.org/wiki?curid=1562177", "title": "Costi di manutenzione su immobilizzi tecnici lordi", "text": "Il costo di manutenzione su immobilizzi tecnici lordi misura l'incidenza percentuale del costo della manutenzione sulle immobilizzazioni tecniche al lordo del fondo di ammortamento.\nIn alcuni casi potrebbe essere pi\u00f9 appropriato indicare il valore di rimpiazzo, anzich\u00e9 il valore dei cespiti. Dove con valore di rimpiazzo si intende il costo necessario per sostituire gli impianti attuali con impianti a nuovo aventi caratteristiche tecnologiche e potenzialit\u00e0 analoghe agli impianti attuali.\nFornisce indicazioni sulle politiche di manutenzione e sulla efficienza e conservazione dell'impianto.\nTale indice \u00e8 di validit\u00e0 generale, ma la confrontabilit\u00e0 fra diversi casi \u00e8 limitata ad impianti e produzioni tecnologicamente simili."}
{"id": "1562178", "revid": "1318658", "url": "https://it.wikipedia.org/wiki?curid=1562178", "title": "Indice di frequenza degli infortuni", "text": "Lindice di frequenza di infortuni (anche detto impropriamente frequenza infortuni) \u00e8 un indice che misura l'incidenza degli infortuni sul lavoro per milione di ore occorsi in un dato periodo, settore e ambito territoriale, relativamente al numero di ore lavorate nel medesimo periodo, settore e ambito territoriale, moltiplicato per un milione (106) in modo da evitare valori numericamente troppo piccoli.\nTale indice \u00e8 di validit\u00e0 generale, ed essendo normalizzato in relazione a periodo, settore e ambito territoriale, si presta ad effettuare comparazioni attraverso queste tre distinte dimensioni.\nNel calcolo della frequenza degli infortuni si pu\u00f2 fare riferimento, anzich\u00e9 al totale complessivo, a tre diverse categorie:\nProcedura di calcolo alternativa.\nIn alcuni casi l'indice di frequenza degli infortuni \u00e8 calcolato in rapporto ad un migliaio di addetti anzich\u00e9 ad un milione di ore. Tale procedura, sebbene meno accurata di quella canonica, \u00e8 pi\u00f9 agevole da calcolare e in assenza di un dato sulle ore lavorate permette di elaborare ugualmente l'indice."}
{"id": "1562179", "revid": "1318658", "url": "https://it.wikipedia.org/wiki?curid=1562179", "title": "Indice di gravit\u00e0 degli infortuni", "text": "Lindice di gravit\u00e0 di infortuni (anche detto impropriamente gravit\u00e0 infortuni) \u00e8 un indice che esprime la gravit\u00e0 degli infortuni sul lavoro in giornate perse convenzionali per migliaia di ore lavorate, moltiplicato per mille (103) in modo da evitare valori numericamente troppo piccoli.\nTale indice \u00e8 di validit\u00e0 generale, ed essendo normalizzato in relazione alla categoria di gravit\u00e0, si presta ad effettuare comparazioni di ogni tipo.\nNel calcolo della gravit\u00e0 degli infortuni si pu\u00f2 fare riferimento, anzich\u00e9 al totale complessivo, a tre diverse categorie la cui gravit\u00e0 \u00e8 espressa in giornate perse convenzionali:\nIl totale complessivo \u00e8 calcolato come somma delle giornate perse convenzionali per ciascuna delle tre categorie."}
{"id": "1562181", "revid": "225501", "url": "https://it.wikipedia.org/wiki?curid=1562181", "title": "Disponibilit\u00e0 dei sistemi", "text": ""}
{"id": "1562182", "revid": "253269", "url": "https://it.wikipedia.org/wiki?curid=1562182", "title": "Gale Harold", "text": "\u00c8 conosciuto per aver interpretato il ruolo di Brian Kinney nella serie televisiva \"Queer as Folk\", dal 2000 al 2005.\nBiografia.\nHarold \u00e8 nato ad Atlanta, Georgia, figlio di padre ingegnere e di madre agente immobiliare. Secondo di tre figli, i suoi genitori sono devoti Pentacostali, e perci\u00f2 ha ricevuto una severa educazione pentecostale. All'et\u00e0 di quindici anni lascia la chiesa; suo padre la lascer\u00e0 a sua volta molti anni dopo.\nDopo essersi diplomato alla Lovett School di Atlanta, Harold frequent\u00f2 l'American University di Washington, con una borsa di studio per il calcio. Inizia un corso di Liberal Arts in letteratura romantica, ma lascia dopo un anno e mezzo in seguito ad un conflitto con il suo coach. Poi, Harold si reca a San Francisco per portare avanti l'interesse nella fotografia al San Francisco Art Institute. Ha fatto molti lavori, incluso il tecnico di motociclette alla Moto Guzzi e l'operaio edile.\nNel 1997, l'amica Susan Landau, figlia dell'attore Martin Landau, consiglia ad Harold di provare a recitare. Cos\u00ec si trasferisce a Los Angeles e inizia un periodo di 3 anni di studio intensivo di recitazione drammatica. A 28 anni \u00e8 accettato nell'Actors Conservatory Program con la compagnia classica di teatro A Noise Within. Nel 2003 partecipa a \"Wake\", film diretto da Susan Landau, il cui ruolo da protagonista viene scritto apposta per lui.\nCarriera.\nNel 2000 Harold \u00e8 il controverso protagonista della serie prodotta da Showtime, \"Queer As Folk\". Lo show continua fino al 2005 con cinque stagioni di successo.\nNel 2006 partecipa a \"Vanished\" per 8 episodi nel ruolo dell'Agente Speciale Graham Kelton.\nNel novembre 2007 partecipa come guest star nella serie \"Grey's Anatomy\" nel ruolo di Shane.\nNel maggio 2008 entra nel cast di \"Desperate Housewives\" per il finale della quarta stagione e per la quinta. A causa di un incidente stradale in cui \u00e8 stato ferito, il suo personaggio \u00e8 stato temporaneamente eliminato dalla serie (l'ultimo episodio in cui appare \u00e8 l'ottavo), per poi essere reintrodotto a fine stagione, negli episodi ventuno, ventidue e ventitr\u00e9.\nNel 2010 partecipa alla serie televisiva \"Hellcats\" nei panni di un insegnante di legge.\nNel 2011 ha preso parte alla serie televisiva \"The Secret Circle\" nel ruolo di Charles Meade, non confermata per una seconda stagione."}
{"id": "1562185", "revid": "253269", "url": "https://it.wikipedia.org/wiki?curid=1562185", "title": "Hal Sparks", "text": "Biografia.\nNasce a Cincinnati, nello stato dell'Ohio, ma cresce a Peaks Mill, nel Kentucky. Compiuti i quattordici anni si sposta a Chicago, dove frequenta la New Trier High School. Ottenuto il diploma, si trasferisce in California, a North Hollywood.\nAma molto le arti marziali e conosce la lingua cinese, che parla correntemente.\nAmante della musica rock, \u00e8 leader del gruppo \"Zero1\".\n\u00c8 famoso soprattutto per aver interpretato Michael Novotny, uno dei protagonisti del telefilm \"Queer as Folk\"."}
{"id": "1562186", "revid": "253269", "url": "https://it.wikipedia.org/wiki?curid=1562186", "title": "Peter Paige", "text": "Diventato famoso per il ruolo di Emmett Honeycutt nel telefilm \"Queer as Folk\", \u00e8 un attore televisivo e teatrale. Ha debuttato come regista e sceneggiatore nel 2004 con il film Say Uncle. Ha inoltre partecipato alla produzione di numerosi spettacoli teatrali di New York e di tutto il territorio americano.\nPaige \u00e8 apertamente gay.\nBiografia.\nPaige \u00e8 nato a West Hartford, Connecticut nel 1969. Ha vissuto in diversi stati americani prima di diplomarsi al liceo. Successivamente si \u00e8 laureato all'universit\u00e0 di spettacolo e teatro di Boston; ha cominciato subito la gavetta in vari teatri partecipando a spettacoli come The Rivals, A Midsummer Night's Dream, You're a Good Man e Charlie Brown; e producendone uno, Pantophobia, che vedeva protagonisti solo due attori, lui e Abraham Higginbotham.\nCarriera.\nIl suo primo ruolo in TV lo vede interpretare il becchino nervoso Neil Pomeratz nella serie \"Susan\". Ha partecipato poi a 5 episodi di \"Undressed\" e ad un episodio di \"Will &amp; Grace\".\nDopo numerosi ruoli in TV e in teatro conosce il grande successo nel 2000, quando viene scelto per interpretare Emmett Honeycutt nella serie \"Queer as Folk\". Finita l'avventura di \"Queer as Folk\" appare in alcune serie TV di successo tra cui \"Grey's Anatomy\" nel 2006; dal 2007 al 2009 presta la sua voce alla serie animata \"Rick &amp; Steve: The Happiest Gay Couple in All the World\". Sempre nel 2007 recita nel film \"Ping Pong Playa\". \nNel 2010 ha partecipato alla produzione della serie TV \"Fly Girls\".\nAttualmente \u00e8 impegnato come regista nella realizzazione di \"Donut Hole\"."}
{"id": "1562189", "revid": "253269", "url": "https://it.wikipedia.org/wiki?curid=1562189", "title": "Randy Harrison", "text": "\u00c8 noto soprattutto per il ruolo di Justin Taylor nella serie tv \"Queer as Folk\" (2000-2005).\nBiografia.\nNato a Nashua, in New Hampshire, all'et\u00e0 di 11 anni si trasferisce con la famiglia ad Alpharetta, in Georgia e frequenta la Pace Academy, una scuola privata ad Atlanta. Il padre \u00e8 un imprenditore di una grande azienda di carta e la madre \u00e8 un'artista, ha un fratello maggiore dirigente bancario.\nFrequenta la University of Cincinnati's College-Conservatory of Music (CCM), dove ottiene il \"Bachelor of Fine Arts degree in musical theatre\". Durante la sua permanenza alla CCM, partecipa ad alcuni spettacoli teatrali universitari come \"Hello Again\", \"Shopping and Fucking\" e \"Children of Eden\". Ottiene ruoli anche in alcuni teatri negli Stati Uniti in produzioni come: \"Violet\" allo Ensemble Theatre di Cincinnati, \"1776\" al St. Louis Municipal Theatre, \"West Side Story\" al Forestburg Playhouse, \"A Midsummer Night's Dream\", \"The Real Inspector Hound\" e \"A Cheever Evening\".\nDebutta sul piccolo schermo nel ruolo di Justin Taylor, un teenager gay, nella versione americana di \"Queer as Folk\". Nel corso della sua carriera ha recitato anche in diversi musical, tra cui \"Hello, Again\", \"Wicked\", \"Sunday in the Park with George\" e \"Cabaret\".\n\u00c8 dichiaratamente gay."}
{"id": "1562190", "revid": "253269", "url": "https://it.wikipedia.org/wiki?curid=1562190", "title": "Thea Gill", "text": "Conosciuta soprattutto grazie alla sua interpretazione nel telefilm \"Queer as Folk\", nel 2002 ha interpretato Pam Mason in \"Occulte presenze\". Dal 2006, con il ruolo di Diana Childs, \u00e8 entrata a far parte del cast di \"Dante's Cove\", serie televisiva trasmessa da Here!, dove ha recitato a fianco di Charlie David, con cui ha poi nuovamente lavorato nel 2008 nel film \"Mulligans\", scritto da lui stesso.\nBiografia.\nThea Gill \u00e8 cresciuta a Vancouver dove si \u00e8 diplomata ad una scuola privata femminile. Dopo il diploma, ha frequentato la York University di Toronto nel 1992.\nSuccessivamente continu\u00f2 a vivere a Toronto dedicandosi alla recitazione in teatro e apparendo in alcune serie televisive, film e pubblicit\u00e0.\nConosce la notoriet\u00e0 nel 2000 quando viene scelta per il ruolo di Lindsay nella serie americana \"Queer as Folk\".\nNel luglio 2007 si \u00e8 trasferita a Los Angeles per immergersi nel mondo di Hollywood in cerca di ruoli promettenti."}
{"id": "1562191", "revid": "253269", "url": "https://it.wikipedia.org/wiki?curid=1562191", "title": "Michelle Clunie", "text": "Biografia e carriera.\nDa bambina, era molto timida e introversa, ossessionata soltanto dalla sua raccolta di rocce; sua madre l'ha introdotta nel mondo della danza, dell'arte e della musica. Ha iniziato con il ballo e col violino, ha vinto numerosi concorsi in entrambi, una borsa di studio per l'Accademia Professionale di Balletto.\nDopo la scuola ha impegnato il suo violino per $ 200 e si \u00e8 trasferita a Los Angeles.\nMilton Katselas presto l'ha presa sotto la sua ala e ha studiato con lui per dieci anni.\nMichelle ha lavorato regolarmente in televisione e nel cinema.\nEra alla ricerca di qualcosa di rivoluzionario per il suo lavoro quando il suo agente le invi\u00f2 lo script che avrebbe cambiato la sua carriera: ha infatti raggiunto la popolarit\u00e0 grazie alla sua interpretazione dell'avvocatessa lesbica Melanie \"Mel\" Marcus nella serie televisiva americano \"Queer as Folk\" (2000-2005), ruolo che ha ricoperto per cinque stagioni.\nHa anche fatto una tourn\u00e9e per fermare la violenza contro le donne."}
{"id": "1562192", "revid": "93259796", "url": "https://it.wikipedia.org/wiki?curid=1562192", "title": "Attrezzaggio", "text": "Il tempo di attrezzaggio \u00e8 il periodo di tempo per preparare un mezzo di produzione (una macchina, una stazione di lavoro, una linea, un apparecchio) per essere pronti a funzionare o ad accettare un compito.\nIn inglese l'attrezzaggio \u00e8 spesso chiamato setup.\nCi sono due modalit\u00e0 di attrezzaggio:\n1- interno: operazioni che esigono l'arresto della macchina;\n2- esterno: operazioni che possono essere eseguite a macchina in azione;\nUna metodologia legata alla riduzione dei tempi di attrezzaggio \u00e8 lo SMED."}
{"id": "1562193", "revid": "253269", "url": "https://it.wikipedia.org/wiki?curid=1562193", "title": "Robert Gant", "text": "Biografia.\nSin dall'adolescenza ha interpretato piccoli ruoli in alcuni spot pubblicitari e in popolari programmi televisivi, anche insieme a Bob Hope. Ha partecipato, inoltre, a numerose produzioni teatrali.\nHa studiato legge alla University of Pennsylvania e, dopo la laurea in giurisprudenza alla Georgetown University di Washington, si \u00e8 stabilito a Los Angeles per svolgervi la professione di avvocato: ha abbandonato presto tale attivit\u00e0 per dedicarsi totalmente alla recitazione.\n\u00c8 apparso in numerosi telefilm (\"Melrose Place\", \"Popular\", \"Friends\") e dal 2001 al 2005 ha fatto parte del cast fisso di \"Queer as Folk\". Partecipa inoltre al decimo episodio della quinta stagione di \"Nip/Tuck\".\nGant \u00e8 apertamente gay."}
{"id": "1562194", "revid": "198277", "url": "https://it.wikipedia.org/wiki?curid=1562194", "title": "Sharon Gless", "text": "Deve la sua notoriet\u00e0 alla serie televisiva degli anni 1980 \"New York New York\", nella quale interpretava il sergente Christine Cagney del New York City Police Department. Nel corso della sua carriera ha vinto numerosi premi, tra cui due Emmy Award e due Golden Globe. Dal 1995 ha anche una stella col suo nome sulla Hollywood Walk of Fame.\nBiografia.\nCaliforniana di quinta generazione, Sharon \u00e8 nata a Los Angeles, figlia di Marjorie (McCarthy) e Dennis K. Gless, che lavorava come responsabile vendite nel campo dell'abbigliamento. Gless lavor\u00f2 come segretaria presso un'agenzia di pubblicit\u00e0 Grey Advertising e Young &amp; Rubicam, e ancora per una societ\u00e0 di produzione di film indipendenti, la Sassafras Films and General Film Corporation. Dopo la decisione di spostarsi verso la recitazione, Sharon prese delle lezioni e, nel 1974, firm\u00f2 un contratto decennale con la Universal Studios. Lei si descrisse come \"l'ultima attrice a contratto del sistema televisivo, \u2014 una salariata apprendista del sistema della Vecchia Hollywood, che la Universal avrebbe assunto per ultima\".\nSharon cominci\u00f2 ad apparire in numerose serie televisive come \"Revenge of the Stepford Wives\" uscito in Italia negli anni 1970 col titolo \"La fabbrica delle mogli\", e alla CBS come investigatrice privata nella serie \"Switch\" (1975-1978), dove interpretava la giovane segretaria d'elevata estrazione sociale, Maggie Philbin, contrastata da Eddie Albert e Robert Wagner. Grazie alla sua partecipazione in \"Faraday &amp; Company\" nel 1973, Sharon Gless ha dato il proprio marchio di umorismo, intelligenza e stile drammatico ad ognuno dei propri ruoli.\nLei \u00e8 meglio conosciuta per il personaggio della Detective della Polizia di New York Christine Cagney nella famosa serie televisiva trasmessa in Italia col titolo \"New York New York\" (\"Cagney &amp; Lacey\") un ruolo che le valsero due Emmys, un Golden Globe, e ancora sei nomination per gli Emmy. Seguendo \"New York New York\", Gless torn\u00f2 in squadra col produttore esecutivo dello show, Barney Rosenzweig, nel \"The Trials of Rosie O'Neill\" per il quale lei \u00e8 stata insignita del suo secondo Golden Globe e ulteriori due nomination agli Emmy. Sharon spos\u00f2 il produttore Barney Rosenzweig nel 1991. Nel 1994 e 1995, Sharon e la sua partner televisiva Tyne Daly, si riunirono per ricreare di diritto i loro ruoli del popolare telefilm \"New York New York\", criticamente acclamato, che loro affettuosamente chiamano \"Gli Anni della Menopausa\" inoltre Sharon gir\u00f2 con lei altri sei film TV dal 1992 al 1997.\nI meriti teatrali di Sharon comprendono un ruolo descritto nella pellicola interessante e piena si suspense dal titolo \"Condannato a morte per mancanza di indizi\", in cui recita anche Michael Douglas. Sharon ha anche registrato parecchi 'Libri Sonori' e apparsa in molti ruoli radiofonici, uno dei quali intitolato \"'Night, Mother,\" per la BBC, raccogliendo cos\u00ec il suo International Sony Awards. Recit\u00f2 due volte sui palcoscenici del famoso \"West End,\" di Londra, la prima volta nel 1993 con Bill Paterson, dove le cre\u00f2 il ruolo di Annie Wilkes in \"Misery\" di Stephen King, al Criterion Theater, e quattro anni dopo, di fronte a Tom Conti, in 's \"Chapter 2,\" di Neil Simon al Gielgud Theater.\nRecentemente recit\u00f2 al Tony Award-winning playhouse di Chicago, al Victory Gardens Theater, al Claudia Allen's \"Cahoots,\" compresa una serata al Madison Square Garden con la Compagnia Internazionale di Eve Ensler's \"The Vagina Monologues\". Gless fece il suo debutto sul palcoscenico in \"Watch on the Rhine\" di Lillian Hellman, al Stage West di Springfield, Massachusetts."}
{"id": "1562198", "revid": "204012", "url": "https://it.wikipedia.org/wiki?curid=1562198", "title": "Disponibilit\u00e0 intrinseca", "text": ""}
{"id": "1562199", "revid": "204012", "url": "https://it.wikipedia.org/wiki?curid=1562199", "title": "Disponibilit\u00e0 operativa", "text": ""}
{"id": "1562200", "revid": "838137", "url": "https://it.wikipedia.org/wiki?curid=1562200", "title": "Chris Potter", "text": "Diversi personaggi portano questo nome:"}
{"id": "1562201", "revid": "253269", "url": "https://it.wikipedia.org/wiki?curid=1562201", "title": "Chris Potter (attore)", "text": "Ha recitato in numerose serie televisive, tra cui \"\" (1992), \"Due poliziotti a Palm Beach\" (1996-1999) e \"Queer as Folk\" (2000).\nPer il cinema ha invece partecipato ai film \"Arachnid - Il predatore\" (1991) e \"Missione Tata\" (2005).\nBiografia.\nPotter \u00e8 il maggiore di tre figli, nato a Toronto in Canada; suo padre Ron \u00e8 un ex giocatore di football, sua madre Judith \u00e8 un'ex cantante. Potter \u00e8 cresciuto a London in Canada.\nVisti i suoi ottimi risultati negli sport negli anni del liceo, decide di intraprendere una carriera come atleta, ma suo padre glielo impedisce. Cos\u00ec, lascia gli studi, e forma un gruppo rock.\nIn seguito scopre la passione per la recitazione e diventa un attore di teatro professionista. Nel 1980 diventa doppiatore di vari spot televisivi e recita nella serie della CBS \"Material World\", che segna il suo debutto nella televisione. Nel 2001 ottiene visibilit\u00e0 grazie al ruolo del dottor David Cameron nella serie televisiva \"Queer as Folk\". Successivamente ottiene il ruolo di Peter Caine nella serie \"Kung Fu - La leggenda\", ruolo che ricopre per tutte e quattro le stagioni, e recita in \"Due poliziotti a Palm Beach\" dove interpreta Tom Ryan nelle stagioni 6, 7 e 8. Nel 2005 partecipa al film \"Missione tata\" al fianco di Vin Diesel, per la regia di Adam Shankman."}
{"id": "1562203", "revid": "204012", "url": "https://it.wikipedia.org/wiki?curid=1562203", "title": "Disponibilit\u00e0 tecnica", "text": ""}
{"id": "1562204", "revid": "111325", "url": "https://it.wikipedia.org/wiki?curid=1562204", "title": "Sousei No Aquarion", "text": ""}
{"id": "1562211", "revid": "1226", "url": "https://it.wikipedia.org/wiki?curid=1562211", "title": "Carl Switzer", "text": "\u00c8 conosciuto per le sue apparizioni come attore bambino e personaggio principale, nel ruolo di \"Alfalfa\" (o \"Alfa Alfa\"), nel noto serial cinematografico degli anni trenta \"Our Gang\" (\"Simpatiche canaglie\"). Prosegu\u00ec la carriera di attore anche da ragazzo, per poi diventare un allevatore professionista di cani da caccia e guida forestale. Mor\u00ec prematuramente all'et\u00e0 di 31 anni, ucciso durante un litigio a causa di 50 dollari.\nBiografia.\nInfanzia.\nSwitzer nacque a Paris, Illinois, quarto e ultimo figlio di Gladys Shanks e di George Frederick Switzer. Il fratello maggiore mor\u00ec appena nato nel 1922; sua sorella Janice nacque nel 1923 ed il fratello Harold nel 1925. Di origini scozzesi e tedesche, fu chiamato Carl come un antenato da parte di padre e Dean come molti parenti dal lato materno. \nInsieme al fratello maggiore Harold si esib\u00ec fin dalla tener\u00e0 et\u00e0 in piccoli spettacoli ed esibizioni canore nella sua citt\u00e0 natale: entrambi cantavano e suonavano diversi strumenti musicali. Nel 1934 gli Switzer andarono in California a rendere visita ai parenti. Durante un giro turistico di Los Angeles fecero una visita in comitiva degli Hal Roach Studios. All'interno degli studios, i due bambini (Harold 8 anni, Carl 6 anni) finirono al bar, l\"'Our Gang Caf\u00e9\", e cominciarono ad esibirsi improvvisando. Il produttore Hal Roach, l\u00ec presente, li not\u00f2 e ne rimase colpito, ingaggiandoli entrambi per la nuova stagione del 1935 della serie \"Simpatiche canaglie\" (in originale \"Our Gang\"), diretta da Gus Meins.\n\"Simpatiche canaglie\".\nI fratelli Switzer debuttarono insieme nel cortometraggio \"La fortuna del principiante\", forse uno dei pi\u00f9 riusciti della serie, entrambi nel ruolo di Arizona Nightingale. Successivamente, mentre Harold fu relegato solo a poche apparizioni (\"Slim\" e \"Deadpan\"), a Carl fu dato il ruolo principale di \"Alfalfa\" (in italiano anche Alfa Alfa), bizzarro nomignolo fu ispirato dal nome inglese della medicago sativa. Il personaggio di Alfa Alfa si caratterizzava per i capelli pettinati con la riga in mezzo con il tipico ciuffo dritto e appuntito (\"cowlick\" in inglese) e, nonostante nella realt\u00e0 Carl Switzer fosse un bravo cantante e musicista, per il fatto di cantare in modo estremamente stonato famosi brani della cultura popolare americana, spesso di Bing Crosby.\nSul set \"Alfie\", come veniva chiamato dai colleghi, si afferm\u00f2 subito per lo spiccato senso dell'umorismo e per il notevole talento per la musica e il canto e gi\u00e0 nelle prime puntate divenne il catalizzatore della \"gang\" come spalla del gi\u00e0 noto \"Spanky\" (George McFarland), che per altro entro la fine del 1937 aveva superato in termini di popolarit\u00e0. Ma se i due ragazzi andavano molto d'accordo, i rispettivi genitori litigavano di continuo sulla durata delle apparizioni dei loro figli e sui loro salari.In questi anni, il piccolo Carl si fece molti amici sul set, ma si fece anche notare per un carattere difficile ed intrattabile. Era noto per fare scherzi anche orribili ai suoi colleghi, spesso causando un ritardo delle riprese con le sue buffonate. Il miglior amico di Switzer sul set di \"Simpatiche canaglie\" era Tommy Bond, che nella finzione era il suo nemico \"Butch\". A detta di Bond, lui e Switzer divennero grandi amici perch\u00e9 \"nessuno di noi poteva prendere il posto dell'altro, dato che recitavamo in contrapposizione\". Nel 1938 i diritti di produzione delle \"Simpatiche canaglie\" furono venduti alla Metro-Goldwyn-Mayer, che incentr\u00f2 le prime due nuove stagioni sulle vicende di Alfa Alfa e della sua famiglia. Durante i cinque anni in cui partecip\u00f2 alla serie, recit\u00f2 in 65 cortometraggi. \nEt\u00e0 adulta.\nIl ruolo di Switzer nelle \"Simpatiche canaglie\" termin\u00f2 nel 1940, all'et\u00e0 di 13 anni. Come accadde ad altri attori bambini, una volta cresciuto Switzer fu meno assiduo sulle scene, tuttavia il suo talento gli frutter\u00e0 delle apparizioni nel cinema hollywoodiano degli anni quaranta e oltre. Il primo ruolo dopo la serie fu come co-protagonista nella commedia \"Reg'lar Fellers\". L'anno dopo ebbe un ruolo din \"Mrs. Wiggs of the Cabbage Patch\". Switzer continu\u00f2 ad avere ruoli (non da protagonista) in diversi film, tra i quali \"Johnny Doughboy\" (1942), \"La mia via\" (1944), affiancato a Bing Crosby e \"The Great Mike\" (1944). Nel 1943 Switzer ebbe un ruolo (non accreditato) come Auggie nel film \"La commedia umana.\" Gli ultimi ruoli da protagonista Switzer li ebbe in una breve serie di film ad imitazione della serie \"The Bowery Boys\". Riprese il suo ruolo di Alfa Alfa, compreso il suo canto stonato, nelle commedie \"Gas House Kids\" della Producers Releasing Corporation nel 1946 e nel 1947. In questi anni, Switzer stava sminuendo la sua precedente attivit\u00e0 con le \"Simpatiche canaglie.\" Nella \"reprise\" del 1946 addirittura si rifer\u00ec a quella serie genericamente come \"quei corti della M-G-M\".\nNel 1946 Switzer ebbe piccole parti ne \"Coraggio di Lassi\" e nel natalizio \"La vita \u00e8 meravigliosa\" di Frank Capra, in cui all'inizio del film ha un appuntamento con Mary Hatch (Donna Reed) per il ballo scolastico. Ancora a Natale, nel 1948, ebbe un'altra piccola parte in \"La strada della felicit\u00e0\" nei panni del figlio del sindaco, un trombettista in un concorso musicale. Nel musical \"Bianco Natale\" (1954), la sua foto fu usata per ritrarre \"Freckle-Faced Haynes,\" un commilitone d'esercito dei protagonisti Wallace e Davis (Bing Crosby e Danny Kaye) che era anche il fratello delle protagoniste femminili, le sorelle Haynes (Rosemary Clooney e Vera-Ellen).\nNegli anni Cinquanta Switzer pass\u00f2 alla televisione: tra il 1952 ed il 1955 fece sei apparizioni al \"The Roy Rogers Show\". Fu anche guest star in un episodio della serie antologica di fantascienza \"Scienza e fantasia\" ed in \"The George Burns and Gracie Allen Show\". Nel 1953 e nel 1954 Switzer recit\u00f2 in tre film diretti da William A. Wellman: \"L'isola nel cielo\" e \"Prigionieri del cielo\", entrambi con John Wayne, ed in \"La belva\" con Robert Mitchum. Ebbe piccole parti in \"Francis in the Navy\" (1955) e ne \"I diavoli del Pacifico\" (1956). Sempre nel 1956 recit\u00f2 nel film \"Dig That Uranium\" della serie The Bowery Boys, poi ebbe una piccola parte come schiavo ebreo nel film \"I dieci comandamenti\" di Cecil B. DeMille. L'ultimo ruolo cinematografico di Switzer fu nel thriller \"La parete di fango\" del 1958.\nVita privata.\nDal 1954, Carl Switzer divenne una guida forestale venatoria, oltre che allevatore ed addestratore di cani da caccia ed esperto delle montagne della vicina Sierra Nevada. Come guida escursionista, ebbe tra i suoi clienti attori come Roy Rogers e Dale Evans (poi padrini di suo figlio), James Stewart ed Henry Fonda. Proprio con Rogers, Switzer fece una delle sue ultime apparizioni sulle scene, nella serie televisiva western \"The Roy Rogers Show\".\nAd inizio 1954, Switzer si diede un appuntamento al buio con Diantha (Dian) Collingwood, erede dell'impero Collingwood Grain, specializzato in silos per grano. Nel 1953 Collingwood si era trasferita con la madre e la sorella in California perch\u00e9 la sorella voleva diventare attrice. Switzer e la Collingwood si piacquero e tre mesi pi\u00f9 tardi si sposarono a Las Vegas. Nel 1956, con Switzer sempre pi\u00f9 in difficolt\u00e0 finanziarie e Diantha incinta, la madre di lei offr\u00ec loro una fattoria vicino a Pretty Prairie, a ovest di Wichita, in Kansas. La coppia vi si trasfer\u00ec e nello stesso anno nacque il figlio, Justin Lance Collingwood Switzer (ora Eldridge), il cui nome inizialmente rimase per\u00f2 segreto al pubblico. I due divorziarono per\u00f2 nel 1957 e lui fece ritorno a Los Angeles.\nNel 1987, l'ex protagonista di \"Simpatiche canaglie\" \"Spanky\" McFarland ricord\u00f2 un incontro con Switzer in cui parlarono della fattoria:\"L'ultima volta che vidi Carl fu nel 1957. Erano tempi duri, per me e per lui. Io stavo per cominciare un tour di parchi tematici e fiere di paese nel Midwest. Carl aveva sposato questa ragazza il cui padre possedeva una fattoria piuttosto grossa vicino a Wichita. Quando arrivai in citt\u00e0, Carl lo venne a sapere e mi telefon\u00f2. Mi raccont\u00f2 che stava aiutando nel mandare avanti la fattoria, ma che aveva dovuto montare una radio sul trattore per quando stava fuori ad arare. Conoscendo Carl, sapevo che non sarebbe durata. Poteva anche essere di Paris, Illinois, ma non era un contadino! Non ci vedavamo da quando avevamo lasciato le \"Canaglie\". Cos\u00ec andammo insieme a pranzo. Abbiamo parlato di tutto ci\u00f2 che vi aspettereste. E poi non l'ho mai pi\u00f9 visto. Sembrava sempre lo stesso: era semplicemente Carl Switzer, un po' spavaldo, un po' nervoso, e pensai tra me e me che non era poi cambiato tanto. Faceva ancora il gradasso. Era soltanto cresciuto.- George McFarlandNella seconda met\u00e0 degli anni cinquanta, una crisi depressiva lo porter\u00e0 progressivamente alla dipendenza da alcol, oppiacei e anfetamine. Nel gennaio 1958, dopo un litigio nei pressi di un bar di Studio City, Switzer stava salendo sulla sua auto quando un proiettile attravers\u00f2 un finestrino e lo colp\u00ec all'avambraccio destro. L'autore dello sparo non fu mai trovato. Nel dicembre dello stesso anno fu arrestato alla Sequoia National Forest Park per aver immotivatamente abbattuto 15 pini protetti; fu condannato ad un anno di libert\u00e0 vigilata e ad una multa di 225 dollari.\nMorte.\nAgli inizi del 1959, lavorando come guida per cacciatori di orsi, gli venne affidato in prestito un cane da caccia da un cliente, Moses Samuel \u201cBud\u201d Stiltz. Ma il cane, partito all'inseguimento di un orso, venne smarrito e Switzer offr\u00ec una ricompensa di 35 dollari per il suo ritrovamento. Qualche giorno dopo, un uomo ritrov\u00f2 il cane e lo port\u00f2 al bar di Studio City in cui Switzer lavorava, ricevendo la ricompensa di 35 dollari in contanti oltre a 15 dollari in consumazioni al bar. Dopo alcuni giorni, tuttavia, Switzer, insieme al suo amico Jack Piott, un fotografo di scena di 37 anni, decise che Moses dovesse restituirgli i 50 dollari di ricompensa. Il 21 gennaio 1959, poco prima delle 19.00, Switzer e Piott si recarono a casa di Rita Corrigan, a Mission Hills (Los Angeles), presso la quale Stiltz abitava, per riavere quei 50 dollari che a loro avviso Stiltz doveva restituire a Switzer.\nIn seguito Stiltz testimoni\u00f2 davanti alla giuria del coroner che Switzer buss\u00f2 alla porta principale, dicendo \"Aprimi o sfondo la porta!\". Una volta entrato, Switzer e Stiltz cominciano a litigare. Switzer avrebbe detto: \"Voglio i 50 bigliettoni che mi devi, e intendo subito\". Quando Stiltz rifiut\u00f2 di darglieli, la discussione degener\u00f2 in rissa. Presumibilmente Switzer colp\u00ec Stiltz con un orologio da tavolo a cupola di vetro, facendolo sanguinare all'occhio sinistro. Stilitz ripar\u00f2 in camera sua per poi tornare con in mano una rivoltella calibro 38. Switzer afferr\u00f2 l'arma per disarmarlo e durante la lotta part\u00ec un colpo accidentale che fin\u00ec sul soffitto. Switzer spinse Stiltz verso un armadio, anche se Stiltz aveva ripreso il controllo della sua pistola. A questo punto, secondo la versione di Stiltz, Switzer avrebbe tirato fuori un coltello a scatto e, gridando \u201cadesso ti uccido\u201d, si diresse verso Stiltz. Quest'ultimo, spaventato, fece fuoco e colp\u00ec Switzer all'inguine, provocandogli una forte emorragia interna. Lo stesso Stiltz chiam\u00f2 i soccorsi, ma Switzer venne dichiarato morto gi\u00e0 all'arrivo in ospedale. Arrestato con l'accusa di omicidio volontario, Stiltz invoc\u00f2 la legittima difesa e venne poi rilasciato. Moses Stilz mor\u00ec nel 1983 all'et\u00e0 di 62 anni. \nL'omicidio di Switzer avvenne nello stesso giorno della morte di Cecile DeMille e per questo non ricevette molto spazio sui giornali, che dedicarono i titoli principali alla morte del celebre regista. Switzer venne sepolto nell'Hollywood Forever Cemetery di Los Angeles.\nControversie sull'omicidio.\nL'omicidio di Switzer fu giudicato di legittima difesa in quanto egli impugnava un coltello. Durante le indagini, per\u00f2, quello che inizialmente era stato identificato come un \"coltello da caccia\" si rivel\u00f2 essere un tagliapenna, trovato dagli investigatori sotto il corpo di Switzer.\nIl 25 gennaio 2001 un terzo testimone diede la sua versione dei fatti ai giornali. Tom Corrigan, figlio cinquantaseienne della star western Ray \"Crash\" Corrigan e figliastro di Moses Stiltz, dichiar\u00f2 infatti di essere stato presente sul luogo del delitto la notte dell'omicidio. \"Fu piuttosto un omicidio [che legittima difesa]\", disse Corrigan ai giornalisti. Corrigan raccont\u00f2 di aver udito bussare alla porta principale e sentendo Switzer dire \"Western Union per Bud Stiltz\". Sua madre, Rita Corrigan, apr\u00ec la porta e si trov\u00f2 davanti uno Switzer ubriaco che si lamentava e reclamava un presunto credito vecchio di mesi. Switzer entr\u00f2 in casa, seguito da Jack Piott, dicendo di volere picchiare Stiltz. Stiltz lo affront\u00f2 con una revolver calibro 38: secondo il racconto di Corrigan, Switzer afferr\u00f2 la pistola cercando di portargliela via. A quel punto Piott avrebbe rotto un orologio a cupola di vetro sulla testa di Stiltz, tumefacendogli un occhio. Durante la colluttazione dalla pistola part\u00ec un colpo verso il soffitto ed un frammento colp\u00ec lo stesso Corrigan alla gamba. Intanto le due sorelle pi\u00f9 piccole di Tom Corrigan erano corse verso la casa di un vicino per chiamare aiuto. Corrigan si ricorda di aver udito Switzer dire \"Bene, abbiamo colpito Tommy, adesso basta\" ed avviarsi con Piott verso l'uscita di casa.\nCorrigan li precedeva ed era appena uscito di casa quando dietro di lui ud\u00ec un secondo sparo. Si gir\u00f2 e vide Switzer accasciarsi sulla parete scivolando a terra, con sguardo sorpreso. Stiltz gli aveva sparato. Corrigan disse di aver visto, di fianco a Switzer, un tagliapenna chiuso che presumibilmente gli era caduto da una tasca o dalla mano. Poi vide anche il suo patrigno spintonare Piott contro il banco da cucina, minacciando di uccidere anche lui. Mentre Piott lo supplicava di non ucciderlo, si udirono le sirene e secondo Corrigan fu questo l'unico motivo per cui Stiltz non uccise Piott, aggiungendo che secondo lui suo patrigno aveva mentito nella sua versione davanti alla giuria del coroner.\nSecondo Corrigan, un investigatore del Los Angeles Police Department lo aveva interrogato e gli aveva chiesto se era disposto a testimoniare la versione data ai giornalisti anche davanti al giudice. Corrigan avrebbe confermato, ma afferma di non essere mai stato contattato dalle autorit\u00e0. \"Non doveva ucciderlo\", dice Corrigan.\nFamigliari di Switzer.\nQuarto figlio dei coniugi Switzer, il fratello maggiore mor\u00ec alla nascita il 18 maggio 1922, mentre i genitori, il fratello maggiore e la sorella maggiore erano ancora in vita quando Carl mor\u00ec. Il padre Fred mor\u00ec poco pi\u00f9 di un anno dopo, nel maggio 1960, per un attacco di cuore in California: fu sepolto vicino al figlio all'Hollywood Forever Cemetery. La madre Gladys Shanks Switzer mor\u00ec invece l'8 marzo 1997, all'et\u00e0 di 93 anni.\nHarold Switzer, fratello maggiore di Carl, non ebbe futuro migliore; nato il 16 gennaio 1925, dopo la breve esperienza nelle \"Simpatiche canaglie\" come attore bambino, in et\u00e0 adulta lavor\u00f2 nel settore della manutenzione delle lavatrici. Nel 1945 spos\u00f2 Beverly Osso, da cui ebbe tre figli, Judith, Tony e Tess, oltre a una quarta figlia, Gladys, nata da una relazione extraconiugale con una tale Rose. Dopo la morte di Carl, anche Harold entra in un vortice di depressione; nel 1967 una lite con un cliente lo porta ad effettuare un omicidio. Pochi giorni pi\u00f9 tardi, il 14 aprile 1967, si suicida nei pressi di Glendale, in California, a seguito dell'uccisione di un suo cliente durante una disputa. Anche lui fu sepolto vicino alla salma di Carl nell'Hollywood Forever Cemetery.\nLa sorella Janice Genevieve Switzer, nata il 18 marzo 1923, mor\u00ec nel 1988 per un tumore, mentre l'ex moglie di Carl, Diantha Collingwood, mor\u00ec nel 2004 all'et\u00e0 di 74 anni."}
{"id": "1562212", "revid": "399", "url": "https://it.wikipedia.org/wiki?curid=1562212", "title": "Carl &quot;Alfalfa&quot; Switzer", "text": ""}
{"id": "1562227", "revid": "287204", "url": "https://it.wikipedia.org/wiki?curid=1562227", "title": "Apparato riproduttore degli insetti", "text": "Lapparato riproduttore negli Insetti \u00e8 composto dall'insieme degli organi coinvolti nella riproduzione. \u00c8 localizzato nell'addome e, pur avendo la medesima origine embrionale, subisce una netta differenziazione nei due sessi: i maschi differenziano strutture atte a svolgere la spermatogenesi e alla copula; nella generalit\u00e0 degli Insetti, le femmine sviluppano invece strutture atte a svolgere l'ovogenesi, ad ospitare spermatozoi e uova fino alla fecondazione e, infine, a deporre le uova dopo un periodo pi\u00f9 o meno lungo.\nGeneralit\u00e0 nei due sessi.\nNella generalit\u00e0 degli Insetti, i sessi sono separati. Possono verificarsi casi particolari di coesistenza di caratteri sessuali di entrambi i sessi, per lo pi\u00f9 secondari, ma l'ermafroditismo vero e proprio \u00e8 un caso rarissimo, accertato solo nella specie \"Icerya purchasi\" e in alcuni Ditteri. \nL'apparato genitale, perci\u00f2, si differenzia in due sessi distinti, maschile e femminile. In entrambi i sessi la parte interna dell'apparato (gonadi) \u00e8 di origine mesodermica, mentre gli organi genitali esterni e i gonodotti sono di origine ectodermica. Gli organi omologhi sono presenti in entrambi i sessi con struttura, forma e funzioni differenziate. Procedendo dal pi\u00f9 interno al pi\u00f9 esterno, gli organi dell'apparato genitale sono i seguenti:\nApparato riproduttore maschile.\nL'apparato genitale maschile degli Insetti \u00e8 composto da due testicoli, dai \"canali deferenti\", dal \"dotto eiaculatore\" e dall\"organo copulatore\". Ad esso si aggiungono le \"ghiandole accessorie\".\nTesticoli.\nI testicoli sono generalmente in numero di due, talvolta riuniti in un solo corpo racchiuso da una membrana comune. Strutturalmente sono composti da un insieme di elementi tubulari, detti \"testicoliti\" o \"follicoli testicolari\", all'interno dei quali si svolge la spermatogenesi, ossia la formazione degli spermatozoi a partire dalle cellule germinali (\"spermatogoni\"). \nLe diverse fasi della spermatogenesi sono localizzate in aree differenti di ogni testicolite in senso assile. Procedendo dall'estremit\u00e0 distale a quella prossimale si differenziano quattro aree:\nGonodotti maschili.\nI gonodotti sono rappresentati da una parte pari, associata ad ogni testicolo, e da una impari che conduce all'apertura genitale. La parte pari \u00e8 costituita da due \"canali deferenti\". Questi possono dilatarsi, nel tratto terminale, per formare le \"vescicole seminali\", dove confluiscono i dotti escretori delle ghiandole accessorie, oppure confluire in una vescicola seminale comune. \nLa parte impari, formata dalla confluenza dei canali deferenti o delle vescicole seminali, \u00e8 un dotto escretore comune, detta \"dotto eiaculatore\" o \"canale eiaculatore\", che comunica con l'apertura genitale.\nGhiandole accessorie maschili.\nLe ghiandole accessorie, di forma e sviluppo variabile e in numero di 1-3 paia, sono associate ai canali deferenti e sboccano nel loro tratto terminale (vescicola seminale). Il secreto delle ghiandole accessorie, nella maggior parte degli Insetti, ha funzioni trofiche e lubrificanti. La sua funzione \u00e8 dunque quella di nutrire gli spermatozoi e facilitarne i movimenti. \nNegli Insetti primitivi, nei quali la riproduzione non avviene attraverso la copula, gli spermatozoi sono trasferiti dal maschio alla femmina racchiusi in capsule, dette \"spermatofori\". In questo caso il secreto concorre a formare il liquido seminale interno e la parete stessa degli spermatofori.\nOrgano copulatore.\nL'organo copulatore, detto anche edeago, rappresenta l'organo genitale esterno dell'apparato maschile. Per la precisione consiste nella differenziazione, da parte del tegumento, in corrispondenza del IX urite, dell'armatura genitale intorno all'apertura genitale vera e propria. Le funzioni consistono appunto nel favorire l'atto della copula e facilitare il trasferimento degli spermatozoi nell'apparato riproduttore femminile.\nLa forma e lo sviluppo dell'organo copulatore cambiano secondo i gruppi sistematici. In generale si distingue una parte prossimale, detta \"fallobase\", una distale, detta \"pene\". Quest'ultimo forma un'invaginazione, detta \"endofallo\", in cui sbocca il dotto eiaculatore, e che all'occorrenza viene estroflessa.\nApparato riproduttore femminile.\nL'apparato genitale femminile \u00e8 composto da organi omologhi a quelli del sistema maschile che, nell'ordine, sono i due \"ovari\", gli \"ovidotti laterali\", l\"ovidotto comune\" e l\"ovopositore\". Ad essi sono associati le \"ghiandole accessorie\" e la \"spermateca\".\nOvari.\nGli ovari sono gli organi omologhi dei testicoli maschili, in numero di due e sono composti da elementi tubulari, detti \"ovarioli\". Il numero degli ovarioli \u00e8 estremamente variabile, secondo il gruppo sistematico, da una sola unit\u00e0 a centinaia o migliaia di ovarioli. \nStrutturalmente, ogni ovariolo \u00e8 un tubulo immerso nell'emocele, in cui si distinguono le seguenti quattro parti, in ordine distale-prossimale:\nLe pareti dell'ovariolo sono costituite da una \"tunica peritoneale\", che separa l'interno dall'emolinfa. Nel vitellario ogni follicolo \u00e8 composto da una \"tunica propria\", da un \"epitelio follicolare\" e dall\"oocita\". Lungo il vitellario gli oociti si differenziano, secondo il grado di maturazione, in base all'accumulo del tuorlo nel loro citoplasma; sono perci\u00f2 di piccole dimensioni nella zona prossimale adiacente al germario, mentre sono ben sviluppati nel tratto distale in corrispondenza del pedicello.\nSotto l'aspetto istologico esistono marcate differenze, secondo i gruppi sistematici, in merito alla dinamica con cui si sviluppa il tuorlo delle uova, con distinzione di tre tipi di ovarioli:\nOvidotti.\nI gonodotti dell'apparato femminile, detti \"ovidotti\", presentano la stessa struttura di base di quelli maschili, con la presenza di due condotti deferenti pari, uno per ciascuno ovario, che confluiscono in un condotto impari. I primi sono detti \"ovidotti laterali\" ed hanno la parete fornita di fibre muscolari la cui funzione \u00e8 quella di favorire la progressione delle uova in maturazione. Il tratto impari, detto \"ovidotto comune\", presenta una marcata differenziazione anatomica e funzionale, rispetto al gonodotto impari del maschio, che si realizza con la \"vagina\" e la \"spermateca\".\nLa \"vagina\" rappresenta il tratto terminale dell'ovidotto impari e svolge la duplice funzione di organo copulatore e di espulsione delle uova oppure solo quest'ultima funzione. In ogni caso porta una tunica muscolare che ha lo scopo di favorire l'espulsione delle uova. In alcuni insetti, in particolare nella generalit\u00e0 dei Lepidotteri, la funzione di organo copulatore \u00e8 svolta da un diverticolo della vagina, detto \"borsa copulatrice\", dotato uno sbocco esterno indipendente.\nLa \"spermateca\" \u00e8 un diverticolo della vagina, a fondo cieco, nel quale vengono conservati gli spermatozoi nel lasso di tempo che intercorre fra l'accoppiamento e la fecondazione. Questo intervallo di tempo, in alcuni casi, pu\u00f2 essere particolarmente lungo e durare anche pi\u00f9 anni, come si verifica negli Insetti sociali. In questi casi la spermateca presenta un notevole sviluppo.\nGhiandole accessorie femminili.\nLe ghiandole accessorie, di numero variabile, hanno lo sbocco nella vagina e producono secreti di varia natura. In base alle funzioni del secreto si possono distinguere in tre tipi: \"colleteriche\", \"velenifere\", \"spermofile\".\nLe \"ghiandole colleteriche\" sono il tipo principale e producono un secreto riversato all'esterno con l'ovopositore. Secondo il gruppo sistematico, ha in generale scopi coadiuvanti nell'ovideposizione, come collante, aggregante, componente di ooteche, ecc. ed \u00e8 in genere composto da sostanze insolubili in acqua. In diverse specie le ghiandole colleteriche rientrano nella tipologia delle ghiandole sericipare, casi in cui la seta \u00e8 impiegata nell'ovideposizione.\nLe \"ghiandole velenifere\" sono presenti in alcuni gruppi sistematici e secernono un secreto che ha azione istaminica, neurotossica o fitotossica. Negli Imenotteri Apocriti svolgono funzioni differenti secondo i gruppi sistematici o le specie. Nei Terebranti il veleno ha un'azione sull'ospite in cui si svilupperanno le larve: pi\u00f9 precisamente, nei fitofagi (es. Cinipidi, alcuni Calcidoidi, ecc.) produce reazioni istologiche specifiche nei tessuti vegetali, provocando la formazione di galle; nei parassitoidi (sia ectofagi sia endofagi), il veleno ha un'azione neurotossica sulla vittima, provocandone la paralisi. \nNegli Aculeati il secreto delle ghiandole velenifere integra la funzione dell'ovopositore nelle femmine sterili degli Imenotteri sociali. In questi insetti, l'ovopositore ha perso la sua primitiva funzione diventano uno strumento di offesa e difesa. Il secreto ha un'azione istaminica e produce effetti anche nei confronti dei Vertebrati.\nLe \"ghiandole spermofile\" sono presenti nelle specie in cui gli spermatozoi sono conservati per tempi pi\u00f9 o meno lunghi nella spermateca. Il loro secreto ha funzioni trofiche in quanto forma un fluito nutritivo in cui vengono mantenuti gli spermatozoi fino al momento della fecondazione.\nOvopositore.\nSotto l'aspetto morfoanatomico, l'ovopositore \u00e8 l'organo genitale esterno femminile formato da processi dell'urosterno degli uriti VIII e IX intorno all'apertura esterna della vagina, detta \"vulva\". In alcuni gruppi sistematici questa struttura \u00e8 assente ed \u00e8 sostituita da altri organi, estranei all'apparato riproduttore femminile ma integrati funzionalmente con esso. In questi casi si usa la dizione \"ovopositore di sostituzione\" per distinguerlo dall'ovopositore morfologico propriamente detto.\nLa forma e lo sviluppo dell'ovopositore variano secondo il gruppo sistematico; in qualche caso pu\u00f2 raggiungere una lunghezza eccezionale, come in alcuni Imenotteri Terebranti o in molti Ortotteri Ensiferi, ma in genere l'ovopositore non raggiunge un particolare sviluppo e resta sotto l'addome.\nLa struttura tipica dell'ovopositore \u00e8 costituita da sei processi degli urosterni, tre per lato, detti \"valve\" o \"valvule\" (\"prime valve\", \"seconde valve\" o \"valve mediane\", \"terze valve\" o \"valve laterali\"). Le prime valve si originano dal VIII urosterno, le seconde e le terze dal IX. La struttura primitiva pu\u00f2 presentare marcate differenziazioni, importanti ai fini sistematici.\nNegli Imenotteri Apocriti, l'ovopositore \u00e8 in grado di penetrare anche materiali di una certa consistenza come il legno e la corteccia degli alberi, la cuticola di altri insetti, la pelle dei Mammiferi. Questa propriet\u00e0 si deve alla sclerificazione delle prime e seconde valve. Le prime valve si fondono a formare una guaina al cui interno scorrono le seconde valve. Le terze valve, poco sclerificate, formano un astuccio che protegge le altre valve quando sono riposte. A questa struttura si aggiungono due coppie di processi degli urosterniti, detti \"valviferi\". La prima coppia \u00e8 originata dal VIII urite, la seconda dal IX.\nNei Terebranti, la struttura formata dalle prime e seconde valve \u00e8 detta \"terebra\" ed \u00e8 usata nell'ovideposizione per tre funzioni: penetrazione, emissione di un secreto, deposizione dell'uovo. Il secreto emesso dalla terebra pu\u00f2 avere differenti scopi: nelle forme fitofaghe galligene induce una reazione dei tessuti vegetali, in conseguenza della quale si forma la galla; nelle forme entomofaghe (parassitoidi) \u00e8 un veleno che paralizza la vittima. Negli Aculeati si perde la primitiva funzione di ovideposizione della terebra, in quanto la vagina non \u00e8 pi\u00f9 connessa fisicamente all'ovopositore, e quest'ultimo si trasforma in un organo di offesa-difesa, detto \"aculeo\" o, pi\u00f9 comunemente, \"pungiglione\". L'aculeo, a differenza della terebra, \u00e8 retrattile e in posizione di riposo \u00e8 localizzato dentro l'addome, da cui viene estroflesso al momento dell'uso.\nOvopositore di sostituzione.\nL'ovopositore di sostituzione pu\u00f2 avere differente struttura in relazione al gruppo sistematico. Il modello pi\u00f9 rappresentativo \u00e8 quello retrattile, conformato \"a telescopio\", tipico dei Ditteri, derivato da un adattamento morfologico e funzionale degli ultimi uriti: questi si avvolgono a vicenda formando un tubulo telescopico e all'occorrenza sono estroflessi come gli elementi di un cannocchiale. \nL'ovopositore di sostituzione dei Ditteri \u00e8 spesso sclerificato, in modo che possa penetrare facilmente nel substrato in cui saranno deposte le uova. Ad esempio, nei Tefritidi, \u00e8 in grado di perforare l'epidermide di frutti, foglie, steli praticando delle punture in cui saranno deposte una o pi\u00f9 uova.\nAnche le femmine dei Coleotteri non dispongono di un ovopositore vero e proprio. Lo sbocco dell'apparato genitale \u00e8 localizzato sul IX urite e in molte specie sono presenti particolari conformazioni che svolgono la stessa funzione di un ovopositore. Convenzionalmente si considera perci\u00f2 un ovopositore di sostituzione. \nNelle femmine dei Tisanotteri Tubuliferi, infine, il X urite \u00e8 conformato a tubulo e svolge la funzione di un ovopositore di sostituzione."}
{"id": "1562228", "revid": "112535900", "url": "https://it.wikipedia.org/wiki?curid=1562228", "title": "Castello di Muggia", "text": ""}
{"id": "1562231", "revid": "123333539", "url": "https://it.wikipedia.org/wiki?curid=1562231", "title": "Universale", "text": "Universale, dal latino \"universalem\" (in greco \"kath\u00f3lou\") composto da \"universum\", l'universo, il tutto, l'interezza e dal suffisso \"\u2013alem\", usato per indicare 'che appartiene', \u00e8 una parola che sta a significare nel senso pi\u00f9 generale:\nLa ricerca dell'universale.\nSocrate.\nL'origine del problema filosofico dell'universale secondo alcuni storici della filosofia va rintracciato nella maieutica socratica con cui il filosofo greco attraverso il continuo domandare (\"che cos'\u00e8\", in greco: \"ti est\u00ec\") all'interlocutore quale fosse la definizione dell'argomento del dialogo (che cos'\u00e8 la sapienza, la virt\u00f9, ecc.) mirava a cercare l'essenza universale per cui tutte le cose o azioni simili appartengono a una comune natura.\nAristotele.\nAristotele vide nel dialogo socratico il tentativo di arrivare a quel procedimento induttivo attraverso il quale si astrae dalle cose ci\u00f2 che esse hanno in comune e mettendo da parte le diversit\u00e0 si trova in questo modo ci\u00f2 che le caratterizza per quello che esse sono.\nSia i cinici che Platone obiettarono al procedimento astrattivo aristotelico che non si possono individuare i particolari di una cosa (le orecchie, la criniera, la coda ad esempio di un cavallo) se questi non sono gi\u00e0 riconosciuti come \"quei\" particolari che fanno parte di un insieme omogeneo (il cavallo). Tu gi\u00e0 sai che quegli elementi (orecchie, criniera, ecc.) appartengono tutt'insieme, fanno parte essenziale della cosa (cavallo). Si potranno cio\u00e8 identificare gli elementi essenziali (orecchie, ecc.), scartando quelli contingenti (ad esempio il colore), per rapportarli alla cosa (al cavallo) solo se \"preventivamente\" si conosce ci\u00f2 che quei particolari hanno in comune cio\u00e8 la loro universale essenza.\nIn questo modo si poneva per la prima volta il problema della questione \"ontologica\" dell'universale che esisterebbe nelle sue determinazioni universali (cavallo con orecchie, coda, criniera, ecc.) \"prima\" che esso assuma le sue connotazioni contingenti (colore, ecc.).\nLa questione ontologica dell'universale.\nAristotele pensava di risolvere il problema affermando che l'universale (o concetto) \u00e8 ci\u00f2 che si attribuisce, si predica per natura nei confronti di una pluralit\u00e0 di enti; per natura, nel senso che la caratteristica dell'universalit\u00e0 deve necessariamente coincidere con l\"essenza\" degli enti che si considerano e non con qualche loro caratteristica contingente, che pu\u00f2 esserci o non esserci.\nAd esempio il fatto che la somma degli angoli interni di un triangolo sia equivalente a 180 gradi, a due angoli retti, noi lo riscontreremo in tutti i triangoli perch\u00e9 questa caratteristica appartiene \"per natura\" all'essenza (\"ousia\") stessa del triangolo, se cio\u00e8 la figura geometrica non realizzasse questa caratteristica (angoli interni uguale a due retti) il triangolo non esisterebbe.\nQuindi, poich\u00e9 questa (degli angoli interni, ecc.) \u00e8 una determinazione \"universale\" che coincide con l\"essenza\" stessa (del triangolo) allora noi possiamo applicarla ad ogni altro ente particolare (ai pi\u00f9 diversi triangoli). Tutti i pi\u00f9 diversi triangoli avranno come \"universale\" la caratteristica che gli angoli interni equivalgono a due retti.\nPer Aristotele allora la scienza \u00e8 sempre scienza dell'universale, essa non considera i particolari ma solo le caratteristiche universali che si rifanno all'essenza-sostanza, fondamento ontologico, della cosa studiata.\nMa cos'\u00e8 la sostanza per Aristotele? Egli dice che non va intesa nella sua singola realt\u00e0 materiale e potenziale ma che essa \u00e8 forma in atto o meglio \"sinolo\" unione indissolubile di forma e materia. La nostra capacit\u00e0 cio\u00e8 di conoscere ad esempio l'universale triangolo nella pi\u00f9 svariate configurazioni triangolari per Aristotele dipende dal fatto che il nostro intelletto \u00e8 capace di identificare ci\u00f2 che c'\u00e8 di essenziale (forma) in quelle figure e trascurare gli aspetti accidentali (materia). Il nostro intelletto cio\u00e8 ha la capacit\u00e0 di tradurre in atto, cogliere la forma geometrica, che \u00e8 presente in potenza nella materialit\u00e0 di quelle figure.\nL'universale nostra \"produzione\" o realt\u00e0 ontologica?\nQuindi appartiene all'attivit\u00e0 dell'intelletto la capacit\u00e0 \"logica\" di cogliere l'universale che a questo punto sarebbe solo una realizzazione logica. Ma, e qui risalta l'ambiguit\u00e0 del pensiero aristotelico, se noi possiamo elaborare, \"produrre\" l'universale questo \u00e8 possibile perch\u00e9 tutti i concetti, gli universali che noi ricaviamo dall'esperienza sensibile, nella quale questi sono contenuti in potenza, sono gi\u00e0 presenti \"ab aeterno\", da sempre, e in atto nella mente di Dio.\nQuella forma geometrica del triangolo che io ricavo dagli oggetti triangolari con un passaggio dalla conoscenza potenziale a conoscenza in atto, \u00e8 gi\u00e0 in atto, \u00e8 una verit\u00e0 realizzata gi\u00e0 nella mente di Dio. Allora l'universale \u00e8 una nostra produzione intellettuale o una realt\u00e0 nella mente di Dio?\nLa scolastica.\nLa scolastica medioevale tent\u00f2 di chiarire quanto Aristotele aveva lasciato non risolto iniziando quel dibattito filosofico che fu chiamato Disputa sugli universali. Da essa si originarono le concezioni contrapposte del pensiero moderno, rappresentate dal nominalismo (per cui gli universali ricavati con il procedimento razionale dell'astrazione sono semplicemente simboli, nomi delle cose) e dal realismo (per il quale gli universali esistono per loro conto, sono il riflesso nelle cose e nell'interiorit\u00e0 dell'anima dell'uomo di quelle idee reali con cui Dio ha creato l'universo).\nUna terza posizione era infine quella del concettualismo secondo la quale gli universali non hanno una realt\u00e0 per s\u00e9 stante, ma non sono neppure dei semplici nomi ma piuttosto delle formazioni autonome del nostro intelletto: esistono come processi mentali.\nKant.\nLa scoperta kantiana del trascendentale sembr\u00f2 risolvere il problema di far convivere l'aspetto logico e ontologico dell'universale. L'universale infatti come categoria, come funzione trascendentale dell'intelletto \u00e8 un reale modo di operare del nostro intelletto che per\u00f2 esiste e acquista senso e significato solo se viene applicato alla realt\u00e0 empirica e fenomenica. \nL'universale, il concetto quindi avrebbe la caratteristica di essere trascendente la realt\u00e0 essendo \"a priori\", precedente la realt\u00e0 e nello stesso tempo immanente, in quanto diviene vivo e operante solo entrando nella realt\u00e0 fenomenica.\nRimane, a detta dei critici della filosofia, per\u00f2 la sostanziale formalit\u00e0 e astrattezza dell'universale kantiano che si \"applica\" ai dati materiali ma questi gli preesistono, esistono per loro conto. Si potrebbe in questo senso inquadrare la soluzione kantiana nell'ambito del nominalismo scolastico per cui l'universale \u00e8 un astratto operare del nostro intelletto, un puro e semplice nome negando l'oggettivit\u00e0 dello spazio e del tempo.\nL'idealismo hegeliano.\nNella soluzione hegeliana il termine universale viene sostituito da quello dell'assoluto, espressione di un pensiero che pensa e crea. Il pensiero \u00e8 cio\u00e8 un'attivit\u00e0 progressiva e infinita che nel produrre se stessa produce anche l'universale, il concetto (\"Enciclopedia delle scienze filosofiche\", par. 20) che non \u00e8 una mera astrazione dell'intelletto ma \u00e8 l'attivit\u00e0 di una ragione reale (o spirito infinito) che vive e fa tutt'uno con la realt\u00e0 dialettica. \"Tutto ci\u00f2 che \u00e8 reale \u00e8 razionale e tutto ci\u00f2 che \u00e8 razionale \u00e8 reale\".\nJ. H. Stirling riferendosi ad Hegel parl\u00f2 di \"universale concreto\": \u00ab\"Come Aristotele, aiutato da Platone, ha reso esplicito l'universale astratto che era implicito in Socrate, cos\u00ec Hegel, aiutato da Fichte e Schelling, ha reso esplicito l'universale concreto che era implicito in Kant\"\u00bb.\nNeoidealismo.\nL\"universale concreto\" \u00e8 stato ripreso da Benedetto Croce che lo ha storicizzato, considerandolo nella concretezza storica: l'universale, lo spirito vive, opera e progredisce nella realt\u00e0 storica. Al contrario quelli che la scienza ritiene siano universali, concetti non sono altro che falsi, pseudoconcetti validi tutt'al pi\u00f9 come classificazioni utilitaristiche.\nQuasi sullo stesso piano la concezione di Giovanni Gentile per il quale l'universale non \u00e8 una mera astrazione nei confronti dei concreti particolari ma \u00e8 \u00ab\"quella universalit\u00e0 concreta che \u00e8 unit\u00e0 di parte e tutto: la parte nel tutto e il tutto nella parte.\"\u00bb.\nQuesta unit\u00e0 la realizza il pensiero stesso che rende vivo ogni concreto contenuto riattualizzandolo al suo interno come una sua propriet\u00e0 ideale, come un proprio \"pensato\".\nLa filosofia contemporanea.\nPer i sottintesi metafisici la filosofia contemporanea ha rifiutato la concezione dell'universale concreto preferendo fare riferimento alla \"prassi\" (marxismo, pragmatismo) come fonte di riferimento di quei significati e valori riconosciuti dalla collettivit\u00e0 umana e in questo senso \"universali\".\nIl problema dell'universale astratto \u00e8 oggi trattato soprattutto sotto l'aspetto logico sia dal punto di vista formale (sintattica), sia da quello logico-linguistico (semiotica), sia dal suo uso concreto (pragmatica) in particolare nella teoria dei giochi di Wittgenstein.\nUniversale \"a posteriori\" ed epistemologia contemporanea.\nNella recente ricerca epistemologica \u00e8 apparsa una nuova concezione dell'universale, principalmente per opera di autori come David Malet Armstrong e M. Tooley. La nozione di universale presentata da questi autori si distingue completamente da quella classica e anche da quella emersa con il romanticismo, per il fatto che l'Universale, pur mantenendo alcune delle caratteristiche normalmente attribuite al concetto, ha un carattere rigorosamente \"a posteriori\". In questa concezione l'esistenza dell'universale \u00e8 del tutto indipendente da noi, in quanto soggetti che conosciamo, e denota il suo carattere di oggetto assoluto. In altre parole non \u00e8 dato sapere a priori quali sono gli universali. Anzi, Armstrong propone addirittura il cosiddetto \"Irish principle\" secondo cui \u00abse si riesce a dimostrare \"a priori\" che qualcosa cade sotto un certo predicato P, allora non esiste alcun universale corrispondente al predicato P\u00bb. La nozione di universale \"a posteriori\" \u00e8 stata particolarmente usata in relazione al concetto di \"Legge di natura\"."}
{"id": "1562235", "revid": "767487", "url": "https://it.wikipedia.org/wiki?curid=1562235", "title": "Fatshe leno la rona", "text": "Fatshe leno la rona (di solito reso con Sia benedetta questa nobile terra, pi\u00f9 correttamente Questa nostra terra) \u00e8 l'inno nazionale del Botswana. Il testo \u00e8 in lingua setswana. Scritto e composto da Kgalemang Tumedisco Motsete nel 1962, fu adottato come inno quando il paese divenne indipendente dal Regno Unito nel 1966.\nTesto.\nLa traduzione inglese pi\u00f9 diffusa, su cui si basano molte ritraduzioni in altre lingue, \u00e8 meno letterale:"}
{"id": "1562239", "revid": "547992", "url": "https://it.wikipedia.org/wiki?curid=1562239", "title": "Gimme Hope Jo'anna", "text": "Gimme Hope Jo'anna (letteralmente \"Dammi speranza, Jo'anna\") \u00e8 una canzone reggae del cantante guyanese Eddy Grant, dall'album \"File Under Rock\".\nFu un singolo di successo internazionale nel 1988, diventando un tormentone estivo in molti paesi, inclusa l'Italia. Il testo del brano \u00e8 un attacco esplicito al regime sudafricano dell'apartheid; lo stesso nome \"Jo'anna\" \u00e8 un riferimento a Johannesburg, e nel testo viene anche citata la vicina township nera di Soweto, tradizionale roccaforte della protesta anti-segregazionista e celebre per i violenti scontri fra la polizia e la popolazione. Sono anche citati Nelson Mandela e Desmond Tutu. La copertina del singolo rappresentava una cartina della regione del Gauteng, con Johannesburg al centro, e alcune immagini fotografiche, tra cui un volantino anti-segregazionista con la scritta \"Soweto lives, aparthate kills\" (\"Soweto vive, l'apartheid uccide\").\nCome altri brani dell'epoca contro l'apartheid, il brano fu inizialmente censurato in Sudafrica. Una cover di questo brano fu realizzata dal gruppo musicale sudafricano Dr Victor and the Rasta Rebels."}
{"id": "1562241", "revid": "14691", "url": "https://it.wikipedia.org/wiki?curid=1562241", "title": "Inno nazionale del Botswana", "text": ""}
{"id": "1562242", "revid": "110157", "url": "https://it.wikipedia.org/wiki?curid=1562242", "title": "Pu\u0161kino (Oblast' di Mosca)", "text": "Pu\u0161kino (anche traslitterato come \"Pushkino\") \u00e8 una cittadina della Russia europea centrale, nell'oblast' di Mosca; sorge alle propaggini sudoccidentali delle alture di Mosca, lungo il fiume U\u010da, 31 km ad nordest della capitale. \u00c8 il capoluogo amministrativo del Pu\u0161kinskij rajon.\nIl villaggio di Pu\u0161kino \u00e8 attestato fin dal 1498; il nome sembrerebbe derivare da quello di tale \"Grigorij Aleksandrovi\u010d Morchinin\", detto \"Pu\u0161ka\", boiaro che possedette queste terre; un'altra spiegazione del nome fa riferimento al fiume lungo cui si trova la cittadina (U\u010da, da cui \"Po U\u010de\", da cui per successive corruzioni si sarebbe arrivati a Pu\u0161kino). Lo \"status\" di citt\u00e0 \u00e8 del 1925.\nLa base economica della cittadina \u00e8 oggi prevalentemente industriale (comparto chimico, meccanico, tessile, del mobile).\nLa citt\u00e0 \u00e8 sede principale della Universit\u00e0 statale russa degli studi di turismo e servizi."}
{"id": "1562247", "revid": "287204", "url": "https://it.wikipedia.org/wiki?curid=1562247", "title": "Puskino", "text": ""}
{"id": "1562248", "revid": "1305772", "url": "https://it.wikipedia.org/wiki?curid=1562248", "title": "Pu\u0161kino", "text": "Pu\u0161kino \u00e8 un toponimo russo che pu\u00f2 riferirsi a:"}
{"id": "1562249", "revid": "80339", "url": "https://it.wikipedia.org/wiki?curid=1562249", "title": "Pushkino", "text": ""}
{"id": "1562250", "revid": "14691", "url": "https://it.wikipedia.org/wiki?curid=1562250", "title": "Gimme Hope Johanna", "text": ""}
{"id": "1562251", "revid": "121864897", "url": "https://it.wikipedia.org/wiki?curid=1562251", "title": "Cratere di Vix", "text": "Il cratere di Vix \u00e8 un cratere in bronzo, scoperto nel 1953 nell'omonima tomba di una principessa celtica a Vix (Borgogna) e datato al 540-530 a.C. \u00c8 conservato nel Mus\u00e9e du Pays Ch\u00e2tillonnais a Ch\u00e2tillon-sur-Seine.\nDescrizione.\nSi tratta di un oggetto eccezionale gi\u00e0 per le sue dimensioni (1,64 m di altezza, 1,27 m di diametro massimo e 1.100 litri di capacit\u00e0). Al momento della scoperta, a causa del cedimento del tetto della camera funeraria, venne rinvenuto schiacciato, con le anse al livello del piede, ed \u00e8 stata necessaria un'attenta opera di restauro per restituirlo allo stato originale.\n\u00c8 costituito da diversi pezzi, poi assemblati insieme, in parte fusi (il piede, le anse, il fregio che decora il collo, la statuetta del coperchio) e in parte in lamina di bronzo martellata (il corpo del vaso, il coperchio). I pezzi realizzati in lamina martellata presentano un bronzo di diversa composizione, con rame particolarmente privo di impurit\u00e0, in modo da ottenere un materiale pi\u00f9 resistente per la lavorazione a cui doveva essere sottoposto.\nIl corpo del vaso, realizzato in un solo pezzo (60\u00a0kg), \u00e8 costituito da una lamina di bronzo martellata, spessa tra 1 e 3\u00a0mm, e realizzata con grande perizia tecnica. Presenta il fondo arrotondato e poggia su un piede sagomato per accoglierlo, realizzato a fusione (20,2\u00a0kg, diametro alla base di 74\u00a0cm) e ornato da modanature decorate.\nLe anse, realizzate anch'esse a fusione (46\u00a0kg di peso ciascuna, altezza 55\u00a0cm), sono a volute, decorate da gorgoni e leoni rampanti.\nIl collo \u00e8 serrato da una fascia di bronzo, sempre realizzata a fusione, che sostiene inoltre le anse, sulla quale sono rappresentati a bassorilievo otto quadrighe, condotte da aurighi con elmo e seguiti da opliti a piedi recanti grandi scudi rotondi. Per rispettare l'isocefalia (la stessa altezza per le teste di tutte le figure), gli aurighi, montati sui carri, sono di dimensioni pi\u00f9 piccole degli opliti.\nIl coperchio, in lamina di bronzo martellata (13,8\u00a0kg), \u00e8 concavo e perforato da numerosi fori, servendo anche da colino e filtro per il liquido versato nel vaso. Al centro un ombelico sporgente sorregge una statuetta realizzata a fusione (altezza 19\u00a0cm), con una figura femminile in peplo con la testa velata che protende il braccio in avanti, forse come offerta di un oggetto oggi perduto. La figurina sembra presentare caratteri stilistici pi\u00f9 arcaici rispetto alle altre decorazioni del cratere.\nContesto.\nLa sepoltura fu scoperta da Ren\u00e9 Joffroy in un campo, nel quale alcune pietre sparse, unici resti dell'originario tumulo, ormai distrutto, avevano attirato l'attenzione degli archeologi; la camera sotterranea, riempita di terra era invece rimasta inviolata.\nLa defunta, morta a circa 35 anni, era stata deposta distesa sul cassone di un piccolo carro da parata con un ricco corredo, il cui oggetto pi\u00f9 recente \u00e8 di poco posteriore al 525 a.C. Il pezzo pi\u00f9 importante del corredo era tuttavia l'imponente cratere in bronzo, del tipo \"a volute\", il pi\u00f9 grande a noi giunto dall'antichit\u00e0, realizzato probabilmente in un'officina magnogreca.\nLa tomba apparteneva all\"'oppidum\" del Mont Lassois, che fu in seguito abbandonato a favore della citt\u00e0 gallo-romana di \"Vertillum\", situata a poca distanza. Nel VI e V secolo a.C. fu un centro della cultura di Hallstatt, dominato da un ceto principesco in cui sembrano aver avuto particolare importanza le figure femminili.\nIl cratere e gli altri oggetti rinvenuti nella tomba di Vix, insieme agli altri ritrovamenti del sito e agli oggetti provenienti dalla citt\u00e0 gallo-romana di \"Vertillum\", sono oggi custoditi nel \"Mus\u00e9e du Ch\u00e2tillonnais\" a Ch\u00e2tillon-sur-Seine."}
{"id": "1562260", "revid": "1568601", "url": "https://it.wikipedia.org/wiki?curid=1562260", "title": "Grotta di Corgnale", "text": "La grotta di Corgnale (\"Jama Vilenica\" in sloveno, \"Feenh\u00f6hle\" in tedesco, ambedue col significato di \"grotta delle Fate\"), \u00e8 stata la prima grotta del Carso ad essere resa accessibile alle visite del pubblico.\nLocalizzazione.\nLa grotta si trova in Slovenia in comune di Sesana, e precisamente a Corgnale (in sloveno \"Lokev\"), a poca distanza dall'allevamento equino di Lipizza e dal confine italo-sloveno nei pressi di Trieste, e pi\u00f9 precisamente della frazione di Basovizza.\nMorfologia.\nLa grotta si sviluppa per pi\u00f9 di un chilometro di lunghezza ed una profondit\u00e0 di 190 metri, ma il percorso aperto al pubblico \u00e8 lungo meno della met\u00e0, circa 450 metri di lunghezza e 72 metri di profondit\u00e0. Le particolarit\u00e0 della grotta sono la sala da Ballo, la sala Rossa, la sala delle Fate ed una massiccia colonna che sembra sorreggere la volta della sala in cui si trova."}
{"id": "1562261", "revid": "309289", "url": "https://it.wikipedia.org/wiki?curid=1562261", "title": "Ol'd\u00eb", "text": "L'Ol'd\u00eb (), chiamato anche Ol'd\u017eo (\u041e\u043b\u044c\u0434\u0436\u043e\u0301) e Old'uo (\u041e\u043b\u0434\u044c\u0443\u043e) \u00e8 un fiume della Siberia Orientale, affluente di destra della Jana. Scorre nel Verchojanskij ulus della Sacha (Jacuzia), in Russia.\nIl fiume proviene dal lago che porta lo stesso nome sul versante orientale della cresta Chadaran'ja (nel sistema dei monti \u010cerskij) e scorre mediamente in direzione sud-occidentale. La lunghezza del fiume \u00e8 di 330\u00a0km, l'area del suo bacino \u00e8 di 16\u00a0100\u00a0km\u00b2. Sfocia nella Jana a 587\u00a0km dalla sua foce. "}
{"id": "1562262", "revid": "1305772", "url": "https://it.wikipedia.org/wiki?curid=1562262", "title": "Tachicardia giunzionale non parossistica", "text": "La tachicardia giunzionale non parossistica, pi\u00f9 correttamente definita tachicardia giunzionale automatica (TAG) \u00e8 una forma di aritmia cardiaca, un ritmo attivo che interessa la giunzione atrio-ventricolare. Tale tachicardia si manifesta soprattutto in soggetti affetti da cardiopatia.\nSi differenzia dai ritmi passivi in quanto non \u00e8 legato ad un qualche difetto di formazione o conduzione dell'impulso. La denominazione non parossistica deriva dal suo manifestarsi gradualmente e altrettanto gradualmente si interrompe.\nEziologia.\nL'origine di tale aritmia pu\u00f2 essere ricondotta ad una intossicazione da glicosidi digitalici o ad un effetto iatrogeno da farmaci. Talora si sono registrati eventi aritmici dopo interventi chirurgici o durante un infarto miocardico acuto, quindi in corso di forti stress cardiovascolari.\nTerapie.\nNon sempre il trattamento di tale aritmia \u00e8 farmacologico, talora basta correggere i fattori scatenanti, come le alterazioni di sodio, potassio e magnesio o interrompere la digossina per portare alla sua interruzione.\nEsami.\nLa diagnosi \u00e8 effettuabile con l'elettrocardiogramma o con il monitoraggio in terapia intensiva cardiologica.\nPrognosi.\nOvviamente la prognosi sar\u00e0 pi\u00f9 negativa, tanto pi\u00f9 il paziente \u00e8 affetto da cardiopatie gravi."}
{"id": "1562265", "revid": "12245", "url": "https://it.wikipedia.org/wiki?curid=1562265", "title": "Cima Vezzana", "text": ""}
{"id": "1562266", "revid": "12245", "url": "https://it.wikipedia.org/wiki?curid=1562266", "title": "Cima Fradusta", "text": ""}
{"id": "1562268", "revid": "599013", "url": "https://it.wikipedia.org/wiki?curid=1562268", "title": "Marcus Hahnemann", "text": "Famiglia.\nGenitori tedeschi di Marcus Hahnemann provengono da Wentorf bei Hamburg, Schleswig-Holstein e vissuto ad Amburgo prima che emigrarono dalla Germania Ovest verso gli Stati Uniti.\nCarriera.\nDal 1994 ad oggi ha indossato la maglia della nazionale statunitense per 6 volte ed \u00e8 stato convocato per il Mondiale 2006.\nIl 25 settembre 2011 firma con l'Everton."}
{"id": "1562273", "revid": "6923", "url": "https://it.wikipedia.org/wiki?curid=1562273", "title": "Ossido di ferro", "text": "Con il termine ossido di ferro si indicano genericamente tutti i composti chimici formati da ferro (che si presenta in differenti stati di ossidazione) e ossigeno, che sono i componenti principali di numerosissimi minerali e della ruggine.\nEsistono numerose combinazioni di questi elementi, inclusi gli idrossidi di ferro e gli ossi-idrossidi di ferro, formati tramite reazione tra l'acqua e l'ossido di ferro.\nSono note sedici specie di ossidi e ossi-idrossidi di ferro.\nI principali minerali ferrosi, da cui si estrae la maggior parte del ferro e dei suoi derivati, sono composti - oltre che da pirite - da ossidi e idrossidi di ferro.\nOssi-idrossidi.\nIl Fe(III) compone numerose specie di ossi-idrossidi (ossidi di ferro idrati), che si presentano in forma anidra (&lt;chem&gt;FeO(OH)&lt;/chem&gt;) oppure idrata (&lt;chem&gt;FeO(OH) \\cdot nH2O&lt;/chem&gt;). La forma monoidrata (&lt;chem&gt;FeO(OH) \\cdot H2O&lt;/chem&gt;) \u00e8 sostanzialmente corrispondente all'idrossido di Fe(III) (&lt;chem&gt;Fe(OH)3&lt;/chem&gt;, idrossido ferrico). Fra gli ossi-idrossidi troviamo:\nQuesti composti, in particolare la goethite e la limonite, sono i componenti fondamentali delle terre rosse (ocre gialle, terra di Siena, terra d'ombra, eccetera).\nUsi e applicazioni.\nPigmenti sumi.\nAlcuni ossidi di ferro sono ampiamente utilizzati nelle applicazioni ceramiche, in particolare nella smaltatura.\nGli ossidi di ferro compongono numerosi pigmenti inorganici.\nTipicamente gli ossidi del Fe(II) sono neri o grigio scuri, mentre quelli del Fe(III) sono color rosso-ruggine. Composti pi\u00f9 complessi degli ossidi (idrossidi, idrati, ossi-idrossidi) possono avere altre gradazioni di colore (gialli, rossi, marroni, arancioni).\nL'ossido ferrico viene utilizzato per dare al vetro il colore verde bottiglia.\nI pigmenti estratti dai terreni ferrosi (come le terre rosse) comprendono ocre, terre di Siena e terre d'ombra. Fin dall'antichit\u00e0 si conoscono le caratteristiche di pigmentazione di tali materiali; ad esempio numerose pitture rupestri (come nelle grotte di Lascaux) utilizzarono questi tipi di pigmento. Numerose tradizioni artistiche fanno uso di questi pigmenti, ad esempio in Romagna \u00e8 ancora diffusa la tradizionale \"stampa a ruggine\" su tessuti, effettuata con pigmenti formulati con ruggine impastata a farina e aceto. Ancora oggi sono utilizzati nelle formulazioni di coloranti, vernici e nelle formulazioni dei toner di stampanti e fotocopiatrici.\nI pigmenti del ferro (prodotti sinteticamente con un alto grado di purezza) sono ampiamente utilizzati nella cosmetica in quanto considerati non tossici e resistenti all'umidit\u00e0. Per la stessa ragione sono utilizzati anche nell'industria alimentare (E172, CI 77492, 77491 e 77499).\nInibizione della corrosione.\nL'ossido ferrico in ambiente secco e/o alcalino inibisce la formazione della ruggine tramite passivazione. \nGrazie a queste propriet\u00e0 vi sono alcuni trattamenti di passivazione che, convertendo il materiale ferroso in magnetite, permettono di dare caratteristiche di resistenza alla corrosione a tali superfici (il \"black oxide\", in italiano \"ossidazione nera\" o \"brunitura\" \u00e8 un comune processo di passivazione dell'acciaio inox).\nAlcune forme di ematite (come il \"MIO\", \"micaceous iron oxide\") sono utilizzate nelle formulazioni di vernici anticorrosione (utilizzate nella manutenzione di ponti o ad esempio della Torre Eiffel).\nMiscele incendiarie.\nL'ossido ferrico se combinato con alluminio in polvere forma una miscela incendiaria ed esplosiva nota come termite. L'alluminio riduce l'ossido con una reazione violenta ed esotermica, tale da fondere il ferro:\nIl processo alla termite pu\u00f2 essere anche utilizzato per la produzione di ferro metallico e per questa sua propriet\u00e0 viene impiegata nei processi di saldatura per alluminotermia.\nElettronica.\nFritz Pfleumer svilupp\u00f2 nastri magnetici a base di ossido ferrico nel 1928. La sua invenzione si basava su strisce di carta spalmate con Fe2O3. Successivamente la AEG e la BASF svilupparono il prodotto, diventando i primi produttori di nastri magnetici.\nAncora oggi l'ossido ferrico purificato (insieme al biossido di cromo) viene utilizzato come trattamento superficiale per i nastri magnetici.\nProcessi industriali.\n\u00c8 stato proposto un ciclo termochimico per la produzione dell'idrogeno basato sui due ossidi Fe3O4/FeO. Il processo \u00e8 basato su due reazioni redox che, coinvolgendo anche il manganese e lo zinco, permetterebbero di generare idrogeno dall'acqua:\nGli ossidi di ferro sono usati come mezzo di contrasto in imaging a risonanza magnetica, per accorciare i tempi T1, T2 e T2* di rilassamento dei protoni. I mezzi di contrasto superparamagnetici sono composti da un nucleo magnetico cristallino insolubile in acqua, solitamente magnetite (Fe3O4) o maghemite (\u03b3-Fe2O3). Il diametro medio del nucleo varia da 4 a 10 nm; questo nucleo cristallino \u00e8 spesso circondato da uno strato di destrano o derivati dell'amido e la dimensione totale della particella \u00e8 espressa in termini di diametro medio della particella idratata. Le USPIO (Ultrasmall Superparamagnetic Iron Oxide nanoparticles), nanoparticelle ultrapiccole di ossido di ferro superparamagnetico, che di solito hanno nuclei a cristallo singolo, hanno un diametro medio delle particelle idratate inferiore ai 50 nm."}
{"id": "1562281", "revid": "155136", "url": "https://it.wikipedia.org/wiki?curid=1562281", "title": "Monotelita", "text": ""}
{"id": "1562283", "revid": "113041121", "url": "https://it.wikipedia.org/wiki?curid=1562283", "title": "Cameron Donald", "text": "La sua carriera nel mondo del motociclismo \u00e8 iniziata con le gare di dirt track per passare in seguito alle competizioni in circuito destinate alle derivate di serie delle Supersport. Per i primi anni la sua carriera si \u00e8 svolta soprattutto in Australia con alcune partecipazioni in competizioni nel sud-est asiatico.\nNel 2004 si verificano le sue prime apparizioni anche nel campionato britannico delle Supersport e, negli anni seguenti, si presenta al via di alcune classiche competizioni che si svolgono sul suolo britannico come la North West 200, il Tourist Trophy e il GP dell'Ulster.\nNel 2006 e nel 2007 ha gareggiato con motociclette Honda del team Uel Duncan, per passare nel 2008 alla guida di Suzuki del team Relentless\nIn questa annata riesce ad ottenere i suoi primi successi al Tourist Trophy, sia nella categoria Superbike che nella Superstock. Il suo rapporto con lo stesso team \u00e8 continuato anche nel 2009 e 2010."}
{"id": "1562295", "revid": "712828", "url": "https://it.wikipedia.org/wiki?curid=1562295", "title": "Wicket Wystri Warrick", "text": ""}
{"id": "1562299", "revid": "126257", "url": "https://it.wikipedia.org/wiki?curid=1562299", "title": "Comunit\u00e0 di Piemonte d'Istria", "text": "La Comunit\u00e0 di Piemonte d'Istria fa parte dell'associazione delle comunit\u00e0 istriane con sede a Trieste.\nDescrizione.\nAlla comunit\u00e0 fanno riferimento gli esuli che esodarono da Piemonte d'Istria (paese oggi nella Regione croata Istria-Istra denominato Zavr\u0161je) quando, alla fine del secondo conflitto mondiale, furono costretti ad abbandonare il paese (che era incluso nella provincia italiana di Pola) a causa delle violenze di carattere etnico e politico messe in atto dal nuovo regime comunista di Tito come quella pi\u00f9 nota di cui fu vittima don Francesco Bonifacio nello stesso comune di Grisignana.\nLa Comunit\u00e0 si raduna ogni anno in occasione delle due feste patronali (san Francesco da Paola, due settimane dopo Pasqua e per la celebrazione della Nativit\u00e0 della Beata Vergine Maria l'8 settembre). La Comunit\u00e0 \u00e8, dalla fondazione, impegnata nella salvaguardia dei valori culturali istro-veneti del paese e per il riconoscimento dei diritti degli esuli (indennizzo e\\o restituzione dei beni abbandonati). La Comunit\u00e0 promuove la propria attivit\u00e0 attraverso il proprio foglio-notiziario \"Piero Vis'ciada\" erede del giornaletto satirico che si pubblicava a Piemonte.\nDocumentario.\nFilm documentario: \"The abandoned town\" (1997) cortometraggio della regista polacca M. Piekorz (prodotto da Factum Zagabria)"}
{"id": "1562301", "revid": "767487", "url": "https://it.wikipedia.org/wiki?curid=1562301", "title": "Souk el Arbaa", "text": "Souk el Arbaa \u00e8 una citt\u00e0 del Marocco, nella provincia di Kenitra, nella regione di Rabat-Sal\u00e9-Kenitra.\nIl nome della citt\u00e0 \u00e8 diffuso, fra le altre, anche nelle seguenti variazioni:"}
{"id": "1562302", "revid": "1456895", "url": "https://it.wikipedia.org/wiki?curid=1562302", "title": "Andrea", "text": "Cognomi correlati.\nNumerosi cognomi italiani sono derivati del nome Andrea. Tra questi: \"Andrenucci\", \"Andreatta\", \"Andretta\", \"Andreoletti\", \"Anderlucci\", \"Andreani\", \"Andreasi\", \"Andreatti\", \"Andreazza\", \"Andrei\", \"Andreini\", \"Andreis\", \"Andreola\", \"Andreoli\", \"Andreotti\", \"Andreozzi\", \"Andrioli\", \"Andriollo\", \"Andreani\", \"Dandrea\", \"D'Andrea\", \"Anderle\" (derivato dal diminutivo del nome tedesco \"Andreas\") e \"Andreaus\" (derivato dal tedesco col significato di \"casa di Andrea\").\nOrigine e diffusione.\nProviene dal nome greco (\"Andr\u00e9as\"), derivato da (\"an\u1e17r\"), genitivo (\"andr\u00f3s\"), che indica l'uomo con riferimento alla sua mascolinit\u00e0, contrapposto alla donna con la sua femminilit\u00e0; in latino, questo termine ha un corrispondente in \"vir\", \"viri\", mentre \"uomo\" nel significato di \"genere umano\" \u00e8 \"hom\u014d\", \"hominis\" in latino e (\"\u00e1nthr\u014dpos\"), (\"anthr\u1e53pou\") in greco. Il nome proprio viene ricondotto anche ad (\"andr\u00e9ia\"), termine correlato che indica \"forza\", \"valore\", \"coraggio\", \"virilit\u00e0\", \"mascolinit\u00e0\".\nLo stesso elemento che compone il nome \"Andrea\" si ritrova anche in altri nomi, quali \"Androclo\", \"Andromaco\", \"Androgeo\" e \"Andronico\" \u2013 nomi di cui la forma greca originaria poteva anche costituire un ipocoristico \u2013 e anche \"Alessandro\", \"Leandro, Lisandro\" e \"Cassandro\". Per significato, inoltre, \u00e8 analogo al nome \"Arsenio\", di origine greca, nonch\u00e9 al desueto nome latino \"Mascula\".\nIl nome era anticamente molto usato dai pagani greci, grazie ai quali si sparse in Palestina, nel Vicino Oriente e in Egitto una volta che la cultura greca vi penetr\u00f2. Grazie alla venerazione verso sant'Andrea apostolo e vari altri santi, il nome ha goduto di ampia popolarit\u00e0 negli ambienti cristiani fin dai primi tempi, e in particolare nel Medioevo. La variante femminile inglese \"Andra\" \u00e8 in uso solo dal XX secolo. Secondo l'ISTAT, \u00e8 uno dei nomi maschili pi\u00f9 utilizzati per i nuovi nati in Italia dell'inizio del XXI secolo, essendo stato il terzo nome pi\u00f9 scelto negli anni dal 2004 al 2012 (con l'eccezione del 2009 in cui si attest\u00f2 al quarto posto), mentre tra la popolazione adulta, risulta particolarmente frequente in Lombardia. Secondo altre statistiche sarebbe inoltre il nome pi\u00f9 diffuso nel mondo.\nVa notato che le forme ungheresi \"Andor\" ed \"Endre\" coincidono con due nomi norvegesi di diversa origine, e il finlandese \"Antero\" coincide con \"Antero\", un altro nome italiano di origine greca.\nIl genere di Andrea in italiano.\nMentre in diverse lingue (come l'inglese, il ceco, il tedesco e lo spagnolo) la grafia \"Andrea\" \u00e8 la forma femminile del nome, all'interno della cultura italiana contemporanea \"Andrea\" ha valenza prevalentemente maschile. Tuttavia in epoca tardomedievale in Italia, almeno nell'area toscana, il nome era sostanzialmente ambigenere: un'analisi dei battezzati fiorentini fra il 1450 e il 1500 ha rivelato un cospicuo numero di donne con questo nome. La tendenza ad attribuirlo alle femmine \u00e8 ritornata sul finire del XX secolo, non tanto per ragioni storiche quanto sotto l'influsso delle culture straniere (si pensi agli ormai piuttosto comuni \"Daniel\" e \"Christopher\") e il suo uso ha raggiunto livelli degni di nota, anche se non alti come nelle epoche passate (nel 2013 in Italia hanno ricevuto questo nome 281 bambine, pari allo 0,12% del totale), ma rimane nel complesso raro ed eccezionale; di fatto in italiano \"Andrea\" \u00e8 usato quasi solo al maschile, mentre per il femminile storicamente si \u00e8 ripiegato di solito su \"Andreina\".\nSulla questione si \u00e8 acceso un dibattito anche a livello legale: la legge italiana (nel D.P.R. n. 396 del 2000) stabilisce che il nome deve accordarsi al sesso del nascituro; Andrea dunque, che in italiano \u00e8 consolidatamente maschile, verrebbe cos\u00ec precluso alle neonate, a meno che non fosse usato come secondo nome (va detto che l'ufficiale dello stato civile sarebbe comunque obbligato a formare l'atto di nascita secondo la volont\u00e0 del genitore, anche in contravvenzione a tale normativa, potendo per\u00f2 decidere di segnalarlo al Procuratore della Repubblica, che eventualmente costringerebbe alla rettifica).\nSi sono avuti casi giudiziari dove \u00e8 stata imposta la rettifica del nome in concordanza con questa legge (come nel dicembre 2011 presso il tribunale civile di Mantova), ma nel novembre 2012 la corte di cassazione ha accolto la protesta di una coppia di genitori di Pistoia contro la decisione con la quale la corte d'appello di Firenze, il 3 agosto 2010, aveva disposto la rettifica del nome Andrea che avevano dato alla loro figlia: in tale occasione, la Corte di Cassazione rilev\u00f2 che, dato il contesto multiculturale che si \u00e8 venuto a creare in Italia, attribuire il nome \"Andrea\" ad una bambina, seguendo una moda forestiera, non \u00e8 ridicolo o vergognoso, n\u00e9 crea ambiguit\u00e0 riguardo al genere della persona.\nA livello di curiosit\u00e0, si pu\u00f2 notare che \"Andrea\" \u00e8 uno dei pochi nomi italiani maschili che finiscono per \"-a\" a godere di ampia diffusione, assieme a \"Luca\", \"Mattia\", \"Elia\" e \"Nicola\"; ne esistono poi molti altri meno comuni, come \"Enea\", \"Tobia\", \"Leonida\", \"Battista\" o \"Barnaba\".\nOnomastico.\nL'onomastico si festeggia tradizionalmente il 30 novembre in occasione della memoria di sant'Andrea apostolo, fratello di San Pietro. Alternativamente, si pu\u00f2 festeggiare in ricordo di molti altri santi e beati, fra cui:"}
{"id": "1562305", "revid": "110157", "url": "https://it.wikipedia.org/wiki?curid=1562305", "title": "V\u0103lenii de Munte", "text": "V\u0103lenii de Munte \u00e8 una citt\u00e0 della Romania di 13.527 abitanti, ubicata nel distretto di Prahova, nella regione storica della Muntenia.\nI primi documenti che citano l'esistenza della citt\u00e0 risalgono al 1431-1433.\nEducazione.\nLa citt\u00e0 ospita cinque istituti superiori: un liceo, un istituto tecnico e tre istituti professionali.\nL'educazione universitaria \u00e8 possibile grazie alla presenza delle sedi distaccate di due universit\u00e0 di Bucarest: l'Universit\u00e0 Ecologica e l'Universit\u00e0 \"Titu Maiorescu\"."}
{"id": "1562306", "revid": "287204", "url": "https://it.wikipedia.org/wiki?curid=1562306", "title": "Valenii de Munte", "text": ""}
{"id": "1562307", "revid": "13833", "url": "https://it.wikipedia.org/wiki?curid=1562307", "title": "Breisgau", "text": ""}
{"id": "1562309", "revid": "767487", "url": "https://it.wikipedia.org/wiki?curid=1562309", "title": "Eddy Grant", "text": "\u00c8 anche fondatore dell'etichetta discografica Ice Records, con cui ha prodotto dischi di altri artisti.\nCarriera come musicista.\nGrant nacque in Guyana, ma da piccolo emigr\u00f2 con i genitori a Londra. Negli anni sessanta fond\u00f2 un gruppo musicale multirazziale chiamato The Equals, di cui fu chitarrista e voce principale, portando in testa una vistosa parrucca bianca. La formazione conquist\u00f2 la vetta delle classifiche di vendita britanniche con il singolo \"Baby Come Back\" (lo stesso brano raggiunse la prima posizione anche nella successiva cover di Pato Banton). Fin dalle sue prime composizioni, Grant utilizz\u00f2 le canzoni per esprimere messaggi politici, in particolare contro il regime dell'apartheid in Sudafrica. Uno dei suoi brani dell'epoca, \"Police on My Back\", fu riproposto dai Clash nel loro album \"Sandinista!\".\nDopo lo scioglimento degli Equals, Grant prosegu\u00ec come solista (con un look non pi\u00f9 vistoso) riuscendo ancora a conseguire diversi successi internazionali. Nel 1982 raggiunse la vetta delle classifiche due volte, con i brani \"I Don't Wanna Dance\" e \"Killer on the Rampage\". L'anno seguente si impose nel mercato britannico e statunitense con \"Electric Avenue\" (che sarebbe tornato nella hit parade in versione remix nel 2001). Nel 1984 ebbe un buon successo negli Stati Uniti con \"Romancing the Stone\", canzone pensata per il film \"All'inseguimento della pietra verde\", ma poi esclusa dalla colonna sonora ufficiale. Nel 1988 Grant incise l'ultimo dei suoi grandi successi, \"Gimme Hope Jo'anna\", un manifesto reggae contro l'apartheid.\nI successi di Grant sono stati ripubblicati nel 2001 nella raccolta \"Eddy Grant, The Greatest Hits\".\nCarriera come produttore.\nTra il 1968 e il 1971 ha prodotto alcuni dischi pi\u00f9 rock oriented rispetto agli Equals, componendone anche la maggior parte dei brani, citiamo in particolare i Sundae Times, i 32nd Turn Off e i Zappatta Schmidt.\nGrant \u00e8 il fondatore della casa discografica Torpedo, per cui ha inciso il suo primo album solista, e della Ice Records, con sede a Barbados. \u00c8 stato produttore di artisti come Sting, Mick Jagger ed Elvis Costello."}
{"id": "1562310", "revid": "1745361", "url": "https://it.wikipedia.org/wiki?curid=1562310", "title": "Uros Vico", "text": "&lt;br&gt;\nDestrimane naturale, ha vissuto a Roma ed \u00e8 stato allenato da Riccardo Piatti.\nCarriera.\nProfessionista dal 1998, ha a lungo frequentato i circuiti minori Challenger e Futures per poi esordire nel circuito maggiore sia in singolo che in doppio nella stagione 2004.&lt;br&gt;\nIn singolo ha totalizzato 2 vittorie nel circuito Challenger (tornei di Recanati nel 2004 e di Togliatti nel 2006), 2 incontri vinti e 5 persi nel circuito ATP, nel quale ha raggiunto il secondo turno nei tornei di Doha e Ho Chi Minh del 2005. La posizione pi\u00f9 alta raggiunta nel ranking ATP di singolo \u00e8 stata il n. 166 a luglio 2004.&lt;br&gt;\nIn doppio \u00e8 il partner abituale di Ivan Ljubi\u010di\u0107, con il quale condivide lo stesso allenatore. Con Ljubi\u010di\u0107 ha disputato tre tornei del Grande Slam, le edizioni 2005 e 2006 del Torneo di Wimbledon, in entrambi casi eliminato al primo turno, e l'edizione 2006 del Roland Garros, dove giunse fino agli ottavi di finale eliminato dai gemelli Bob e Mike Bryan, teste di serie n.1.&lt;br&gt;\nNel circuito ATP di doppio ha ottenuto inoltre una finale nel torneo di Metz del 2004 sempre in coppia con Ljubi\u010di\u0107, e due semifinali (entrambe nel 2005) ai tornei di Milano in coppia con Ljubi\u010di\u0107 e di Newport in coppia con Daniele Bracciali.&lt;br&gt;\nSi \u00e8 inoltre aggiudicato 8 tornei del circuito Challenger.\nSi \u00e8 ritirato dall'attivit\u00e0 agonistica nel 2010 dopo aver tentato il rientro in alcuni tornei futures."}
{"id": "1562316", "revid": "767487", "url": "https://it.wikipedia.org/wiki?curid=1562316", "title": "Sidi Yahia al Gharb", "text": "Sidi Yahia al Gharb \u00e8 una citt\u00e0 del Marocco, nella provincia di Sidi Slimane, nella regione di Rabat-Sal\u00e9-Kenitra. Fino al 2009 Sidi Slimane faceva parte della provincia di Kenitra.\nLa citt\u00e0 \u00e8 anche conosciuta come Sidi Yahia del Gharb, Sidi Yahia el Gharb, Lisbonne, Sidi Yahya du Rharb, Lisbonne e Sidi Yaya du Rhanb."}
{"id": "1562319", "revid": "767487", "url": "https://it.wikipedia.org/wiki?curid=1562319", "title": "Aduna\u021bi", "text": "Aduna\u021bi \u00e8 un comune della Romania di 2.190 abitanti, ubicato nel distretto di Prahova, nella regione storica della Muntenia. \nIl comune \u00e8 formato dall'unione di 3 villaggi: Aduna\u021bi, Ocina de Jos, Ocina de Sus."}
{"id": "1562321", "revid": "121216030", "url": "https://it.wikipedia.org/wiki?curid=1562321", "title": "Leonardo Azzaro", "text": "Biografia.\nMancino naturale, professionista dal 1997, ha a lungo frequentato i circuiti minori Challenger e Futures. Nella stagione 2004 a seguito di alcuni buoni risultati in singolo (vittoria nel Challenger di Aschaffenburg, semifinale nei Challenger di Olbia, Napoli e Ginevra) ha raggiunto la sua migliore posizione nella classifica ATP al numero 180, senza peraltro aver mai esordito nel circuito maggiore. L'esordio nel circuito ATP avviene nel 2006, con 3 eliminazioni al primo turno nei tornei di Estoril, P\u00f6rtschach e Kitzb\u00fchel. Nelle ultime due stagioni una mancanza di risultati lo ha riportato a frequentare prevalentemente i tornei futures e a scendere oltre il trecentesimo posto in classifica.\nIn doppio ha ottenuto in totale 3 successi e 10 sconfitte nel circuito ATP, raggiungendo, come miglior risultato, i quarti a Bucarest, Palermo ed Estoril, sempre nel 2006. La sua miglior posizione in classifica nel doppio \u00e8 stato il numero 94 raggiunto ad agosto 2006. Ha preso parte a due tornei del Grande Slam, il Torneo di Wimbledon del 2006 in coppia con Alessio Di Mauro e l'Australian Open del 2007 in coppia con Filippo Volandri, in entrambi i casi venendo eliminato al primo turno.\nVanta invece ben 15 vittorie in doppio nel circuito ATP Challenger.\nDal 2008 al 2011 ha lavorato insieme a Fabrizio Fanucci nella Florence Tennis School seguendo a settimane periodicamente giocatori del calibro di Filippo Volandri, Adrian Ungur, Daniele Giorgini e Matteo Trevisan.\nMaestro nazionale dal 2010, anno in cui ha definitivamente lasciato l'agonismo, \u00e8 attualmente anche Professional PTR nel settore under 10.\nRisiede tuttora nella citt\u00e0 natale e lavora presso il Circolo Tennis di Pontedera come direttore tecnico della scuola."}
{"id": "1562322", "revid": "287204", "url": "https://it.wikipedia.org/wiki?curid=1562322", "title": "Adunati", "text": ""}
{"id": "1562326", "revid": "1534511", "url": "https://it.wikipedia.org/wiki?curid=1562326", "title": "Brian Josephson", "text": "Dall'autunno del 2007 \u00e8 professore emerito presso l'Universit\u00e0 di Cambridge, dove dirige il Progetto Unificazione Mente-Materia (\"Mind\u2013Matter Unification Project\") nell'ambito del gruppo di ricerca sulla teoria della fisica della materia condensata. \u00c8 anche membro del Trinity College (Cambridge).\nCarriera accademica.\nBrian Josephson divenne un \"fellow\" del Trinity College (Cambridge) nel 1962 prima di trasferirsi negli Stati Uniti per assumere l'incarico di \"Research Assistant Professor\" nell'Universit\u00e0 dell'Illinois a Chicago. Successivamente ritorn\u00f2 in Inghilterra nel 1967 presso l'Universit\u00e0 di Cambridge in qualit\u00e0 di \"Assistant Director of Research\" del Laboratorio Cavendish e ivi divenne professore universitario ordinario di fisica nel 1974, ruolo che conserv\u00f2 fino alla sua pensione nel 2007.\nDal 1983 Brian Josephson \u00e8 stato nominato \"Visiting Professor\" in varie istituzioni che includono la Wayne State University sin dal 1983, l'Indian Institute of Science (Bangalore) sin dal 1984 e l'University of Missouri-Rolla sin dal 1987.\nJosephson \u00e8 stato membro del \"Theory of Condensed Matter (TCM) Group\", un gruppo di fisici teorici del Cavendish Laboratory, per buona parte della sua carriera di ricerca. Le sue scoperte nel campo dell'effetto quanto-meccanico detto effetto tunnel gli valsero nel 1973, mentre lavorava al gruppo TCM, il Premio Nobel per la fisica, anche se era ancora un \"reader\" di Fisica. Josephson ha condiviso il premio con il fisico giapponese Leo Esaki e con l'americano Ivar Giaever, che ricevettero 1/4 del premio, con 1/2 assegnato a Josephson. Cosa abbastanza inusuale, nessuno dei tre, n\u00e9 Josephson, n\u00e9 Esaki e neanche Giaever erano professori ordinari quando vennero premiati. \u00c8 raro che accademici che non ricoprono il ruolo di professori possano vincere il prestigioso premio. Inoltre, anche questo poco usuale, ognuno dei tre esegu\u00ec le ricerche rilevanti per il premio Nobel prima di ricevere il PhD.\nParanormale.\nBrian Josephson \u00e8 uno tra gli scienziati pi\u00f9 famosi a sostenere la possibilit\u00e0 che i fenomeni parapsicologici siano reali. Lo studio del misticismo orientale, e dei possibili risvolti che esso potrebbe presentare in relazione alle questioni inerenti alla comprensione scientifica, \u00e8 uno degli ambiti di ricerca nel quale egli si \u00e8 cimentato, in particolare dagli inizi degli anni 2000.\nJosephson afferma che uno dei suoi principii guida \u00e8: \"Non prendere la parola di nessuno per se stessa\" (nullius in verba), affermando che \"se tutti gli scienziati bocciano un'idea, ci\u00f2 non dev'essere necessariamente considerato come una prova che la suddetta idea sia assurda; al contrario, occorre esaminare con cura le presunte motivazioni di tali opinioni e giudicare quanto bene queste reggano ad un attento esame.\""}
{"id": "1562327", "revid": "767487", "url": "https://it.wikipedia.org/wiki?curid=1562327", "title": "Dar Bel Amri", "text": "Dar Bel Amri \u00e8 una citt\u00e0 del Marocco, nella provincia di Sidi Slimane, nella regione di Rabat-Sal\u00e9-Kenitra. Fino al 2009 Sidi Slimane faceva parte della provincia di Kenitra.\nLa citt\u00e0 \u00e8 anche conosciuta come Dar Bel Hamri"}
{"id": "1562331", "revid": "287204", "url": "https://it.wikipedia.org/wiki?curid=1562331", "title": "Monetazione delle Maldive", "text": "Boli.\nLa prima forma di moneta usata nelle Maldive, era costituita da conchiglie di cypraeidae (\"Cypraea moneta\"), o \"boli\".\nI racconti dei viaggiatori indicano che queste conchiglie-monete erano usate come mezzo di scambio in diverse parti dell'Asia dell'Africa ancora nel XIII e XIV secolo.\nIl viaggiatore e storico maghrebino Ibn Battuta (1344) osserv\u00f2 che pi\u00f9 di 40 navi caricate con queste monete erano esportate ogni anno. Un dinar d'oro era valutato 400.000 conchiglie.\nLe conchiglie erano usate anche per fare ornamenti.\nIl commercio con le cypraeidae, che affascin\u00f2 in particolare l'attenzione degli olandesi a Ceylon, continu\u00f2 alle Maldive fino alla fine del XIX secolo, quando era usato prevalentemente come zavorra nei vascelli a vela.\nDhigu laari.\nDurante il XVII ed il XVIII secolo furono importati, ed usati come monete, i \"l\u00e4rin\" o \"dhigu laari\".\nSi trattava di barre d'argento lunghe ca. 10\u00a0cm piegate a met\u00e0 a forma di \"C\", con incise iscrizioni in Persiano e Arabo.\nQuesta forma di monete fu in uso in questo periodo nel Golfo persico, India, Ceylon e nell'Estremo Oriente.\nGli storici concordano che questa nuova forma di monete era cambiata con le conchiglie ed indicava un commercio vantaggioso delle Maldive con questi paesi.\nI primi sultani a porre il proprio sigillo su questa monete furono il Ghazi Muhammad Thakurufaanu al-Awzam ed il figlio, il sultano Ibrahim III ibn Ghazi Muhammad (1585-1607). Il sigillo era pi\u00f9 largo delle barre e di conseguenza \u00e8 raramente leggibile.\nLoa laari.\nIl \"Loa laari\" o \"laari fothi\" (\"moneta circolare\") fu coniato per la prima volta dal sultano Ibrahim Iskandar I (1648-1687). Le monete erano d'argento puro e, anche se ancora grossolane, nettamente migliori di quelle che erano in circolazione. L'iscrizione sul rovescio indica la capitale dell'arcipelago Mali, come sede della zecca. Intorno c'\u00e8 la legenda \"Re della terra e del mare, Iskandar il Grande\" (dhivehi: ).\nIn seguito furono poste in circolazione monete di rame e piombo.\nDopo questo periodo monete d'oro subentrarono a quelle d'argento durante il regno del sultano Hassan Nuruddin nel 1787. Hassan us\u00f2 due diverse qualit\u00e0 d'oro nelle sue monete; un tipo fu chiamato \"Mohori\" e l'altro \"Baimohori\"; il primo aveva maggior valore. Non \u00e8 chiara la provenienze dell'oro.\nMonetazione moderna.\nNel XIX e XX secolo furono coniate monete di bronzo in laari. Muhammad Imaduddin IV (1900-1904) introdusse le prime monete coniate a macchina e il suo successore, il sultano Muhammad Shamsuddin III (1904-1935) emise le ultime monete di questo tipo che furono coniate nel Regno Unito dalla zecca di Heaton a Birmingham nel 1913.\nIn seguito alla fine della produzione di monete create apposta per la Maldive, il Sultanato pass\u00f2 all'uso delle rupia singalese. Nel 1947 le monete furono affiancate dall'emissione di banconote in rufiyaa, uguali in valore alla rupia. Nel 1960 furono introdotte le monete in laari, ora del valore di un centesimo di rupia.\nOggi.\nLa valuta attuale delle Maldive \u00e8 la rufiyaa (codice ISO 4217 MVR, simbolo \"Rf.\"), introdotta nel 1981. La rufiyaa \u00e8 divisa in 100 laari."}
{"id": "1562332", "revid": "729019", "url": "https://it.wikipedia.org/wiki?curid=1562332", "title": "Rufiyaa delle Maldive", "text": "La rufiyaa (Dhivehi: ; in italiano anche \"rupia\") \u00e8 la valuta delle Maldive. L'emissione della valuta \u00e8 sotto il controllo della Maldives Monetary Authority (MMA). I simboli pi\u00f9 comunemente usati per la rufiyaa sono MRF oppure Rf. Il codice ISO 4217 \u00e8 MVR. La rufiyaa \u00e8 suddivisa in 100 \"laari\". Il nome \"rufiyaa\" \u00e8 derivato dalla parola hindi \"rupay\u0101\", e quindi dal sanscrito \"rupya\" (\"argento battuto\"). Il tasso ufficiale di cambio \u00e8 USD1 = 12.8 rufiyya.\nStoria.\nNel XIX e XX secolo furono coniate monete di bronzo in laari. Mohamed Imaadhudheen IV (1900-1904) introdusse le prime monete coniate a macchina e il suo successore, il sultano Mohamed Shamshudeen III (1904-1935) emise le ultime monete di questo tipo che furono coniate nel Regno Unito dalla zecca di Heaton a Birmingham nel 1913.\nIn seguito alla fine della produzione di monete create apposta per la Maldive, il Sultanato pass\u00f2 all'uso delle rupia singalese. Nel 1947 le monete furono affiancate dall'emissione di banconote in rufiyaa, uguali in valore alla rupia. Nel 1960 furono introdotte le monete in laari, ora del valore di un centesimo di rupia.\nMonete.\nNel 1960 il sultano Mohamed Farid I ordin\u00f2 monete dalla Royal Mint in Inghilterra. La nuova emissione era costituita da pezzi da 1, 2, 5, 10, 25 e 50 laari.\nA differenza dei suoi predecessori il sultano Farid non us\u00f2 il suo titolo sulle monete ma appose l'emblema nazionale sul rovescio con il nome tradizionale dello stato (, Stato delle Maldive) e il valore della moneta sull'altra faccia. La nuova valuta fu messa in circolazione nel febbraio 1961 e tutte le monete precedenti, ad eccezione di quelle da 1 e 4 laari coniate sotto Shamshudin III, furono ritirate dalla circolazione il 17 giugno 1966.\nNel 1981, fu creata la nuova Banca centrale, la Maldives Monetary Authority (MMA), che introdusse la moneta da 1 rufiyaa il 22 gennaio 1983. La moneta fu coniata nella Germania occidentale in cupronichel. Nel 1984 fu introdotta una nuova serie di monete che non includeva il pezzo da 2 laari. Nel 1995 fu introdotta la moneta da 2 rufiyaa.\nLe moneta in circolazione sono:\nBanconote.\nNel 1945, il Majlis delle Maldive (il Parlamento, chiamato anche \"Majlis del Popolo\") approv\u00f2 la legge numero 2/66 sulla \"Maldivian Bank Note\". In base a questa legge nel 1947 furono stampate e poste in circolazione le banconote da \u00bd, 1, 2, 5 10 rufiyaa. Nel 1951 sono state introdotte le banconote da 50 e da 100 rufiyaa.\nLa serie attuale di banconote \u00e8 stata emessa nel 1983 con tagli da 2, 5, 10, 20, 50 e 100 rufiyaa. La banconota da 500 rufiyaa \u00e8 stata aggiunta nel 1990 e quella da 2 rufiyaa \u00e8 stata sostituita da una moneta nel 1995."}
{"id": "1562333", "revid": "122450360", "url": "https://it.wikipedia.org/wiki?curid=1562333", "title": "Pierre Barthes", "text": "L'apice della sua carriera \u00e8 stato il 1\u00ba maggio 1974 quanto ha raggiunto la posizione numero 57.\nRisultati.\nNella sua carriera da singolo ha disputato 247 partite di cui 134 vinte e 113 perse e non ha vinto nessun trofeo.\nNel doppio ha disputato 181 partite delle quali ne ha vinte 99 e perse 82 vincendo 5 trofei."}
{"id": "1562334", "revid": "28592", "url": "https://it.wikipedia.org/wiki?curid=1562334", "title": "Badetto", "text": ""}
{"id": "1562336", "revid": "125124583", "url": "https://it.wikipedia.org/wiki?curid=1562336", "title": "Abu Muslim", "text": "Ab\u016b Muslim nacque forse nella citt\u00e0 di Balkh del lontano Khorasan (moderno Afghanistan), ma crebbe in Iraq, a Kufa. Fu il primo generale abbaside, forse di origine persiana tagica, che avvi\u00f2 e condusse a termine la cosiddetta \"rivoluzione abbaside\" che port\u00f2 al crollo della dinastia omayyade nel 750. Un'altra ipotesi lo vuole invece arabo della trib\u00f9 dei Ban\u016b \u02bfIjl.\nDescrizione.\nIl suo sostegno alla causa abbaside fu dovuto prima all'incontro con l'Imam abbaside Ibrahim ibn Muhammad, avvenuto durante la sua prigionia per attivit\u00e0 anti-omayyadi nel 741, e pi\u00f9 tardi all'amicizia personale con Abu l-Abbas al-Saffah, futuro Califfo.\nCon la morte del Califfo omayyade Hisham ibn 'Abd al-Malik nel 743, il mondo islamico si avvi\u00f2 a una guerra dinastica che divenne subito una guerra civile. Ab\u016b Muslim fu inviato dagli Abbasidi, prima a scopo propagandistico e poi come organizzatore a loro nome della macchina propagandistica (\"da\u02bfwa\") in favore del legittimismo dell\"'Ahl al-Bayt\".\nNel dicembre del 747 (o gennaio 748) conquist\u00f2 Merv, sconfiggendo il governatore omayyade Nasr ibn Sayyar e Shayb\u0101n al-Kharij\u012b, un kharigita aspirante anch'egli al califfato.\nAb\u016b Muslim divenne governatore di fatto del Khur\u0101s\u0101n e acquis\u00ec fama come generale nel tardo 740, sconfiggendo la ribellione dei contadini del Bihafarid e ricevendo il sostegno per questa impresa sia da musulmani sia da zoroastriani.\nNel 750 Ab\u016b Muslim divenne comandante dell'esercito abbaside che, sotto la guida di Qahtaba, sconfisse gli Omayyadi nella battaglia dello Zab, occupando Damasco (capitale del Califfato) e sconfiggendo l'ultimo califfo Marwan II che cadde a Busir nel 750. Il ruolo eroico nella \"rivoluzione\" e la sua abilit\u00e0 militare lo resero straordinariamente molto popolare.\nIl califfo abbaside al-Mansur (754-775), fratello di Ab\u016b l-\u02bfAbb\u0101s e suo successore, temendone la crescente popolarit\u00e0, lo fece uccidere. Quando lo zio del nuovo califfo, \u02bfAbd All\u0101h b. \u02bfAl\u012b si ribell\u00f2, ad Ab\u016b Muslim fu assegnato il compito di contrastarlo ed egli, ancora una volta, si dimostr\u00f2 il miglior sostegno della dinastia, sconfiggendo \u02bfAbd All\u0101h e consegnandolo a suo nipote che lo fece giustiziare. Ab\u016b Muslim, signore di fatto del Khur\u0101s\u0101n, fu convocato nel 755 a corte ed egli, pur sospettando un complotto ai suoi danni, ubbid\u00ec.\nNell'incontro con al-Mans\u016br il califfo gli rinfacci\u00f2 tutto ci\u00f2 che Ab\u016b Muslim aveva fatto, accusandolo di tradimento. Ab\u016b Muslim, catturato da cinque guardie del Califfo, fu subito ucciso e il suo corpo, mutilato, fu gettato nel fiume Tigri.\nAb\u016b Muslim dopo la sua morte divenne una figura leggendaria in Khur\u0101s\u0101n e nelle aree vicine per molti in Persia, e in suo nome sorse la confraternita della \"Ab\u016b Muslimiyya\" che lo idealizz\u00f2 facendogli assumere tratti sovrumani di difensore degli oppressi."}
{"id": "1562339", "revid": "1354421", "url": "https://it.wikipedia.org/wiki?curid=1562339", "title": "Ramo d'oro", "text": " \nIl ramo d'oro \u00e8 il ramo che permette ad Enea la catabasi nell'Ade. Secondo la maggioranza degli studiosi si tratta del vischio, e fa parte di una simbologia orfico-pitagorica diffusa da epoche antichissime. Il colore \"d'oro\" dipende dall'aspetto che prende il ramo di vischio quando viene reciso. \nAspetto e significato.\nL'aspetto del ramo d'oro, secondo i commentatori dell'\"Eneide\", doveva ricordare la \"ypsilon\" pitagorica, simbolo iniziatico raffigurante una strada o un tronco che si divide in una biforcazione, due sentieri dalla valenza morale alternativa: quello di destra conduce alla virt\u00f9, e nel caso di Enea ai Campi Elisi, quello di sinistra al vizio e alla perdizione, o comunque alla tentazione, in questo caso specifico al Tartaro.\nIn epoca medioevale fu assimilato all'albero della conoscenza del bene e del male.\nNell'Eneide.\nEnea, per potersi accingere alla sua catabasi infera, consigliato dalla Sibilla cumana, deve trovare un ramo d'oro che pu\u00f2 essere colto solo da coloro che ne sono degni. \n&lt;br&gt;Il ramo, nascosto in una fitta selva, \u00e8 sacro a Proserpina, la regina degli inferi. Una volta trovato, si stacca facilmente dalla pianta, se il Fato \u00e8 favorevole alla sua discesa negli Inferi; se non lo \u00e8, ogni sforzo sar\u00e0 vano. \n&lt;br&gt;La dea Venere, sua madre, lo aiuta nell'impresa, inviandogli due colombe che lo guidano fino al luogo dove esso si trova. \nLa Sibilla con Enea utilizza il ramo d'oro nell'Ade per placare il cuore irato di Caronte, che cerca di ostacolare il loro cammino (\"... aperit ramum, qui veste latebat, ... e svela il ramo, che nascondeva nella veste\" VI 406); Enea lo pone poi sulla porta di Dite dopo averlo asperso di acque lustrali, all'ingresso dei Campi Elisi, come offerta votiva a Proserpina (\"perfecto munere divae\", VI 637).\nIspirazioni al ramo d'oro virgiliano.\nIl ramo, come altri elementi del racconto assume un significato simbolico non ben definibile, ma conferma il destino eccezionale di Enea, scelto per questa particolare avventura. \nLa vicenda ha fornito il titolo al famoso libro \"Il ramo d'oro\" (\"The golden Bough\") di James Frazer. Il ramo d'oro, secondo Frazer, \u00e8 un ramo di vischio, collegabile con il culto della \"Diana Nemorensis\".\nVoci correlate.\n \n "}
{"id": "1562342", "revid": "10873", "url": "https://it.wikipedia.org/wiki?curid=1562342", "title": "SCRamjet", "text": ""}
{"id": "1562344", "revid": "287204", "url": "https://it.wikipedia.org/wiki?curid=1562344", "title": "Tourist Trophy 2006", "text": "Il Tourist Trophy 2006 \u00e8 l'87\u00aa edizione del Tourist Trophy. Si \u00e8 disputato tra sabato 27 maggio e venerd\u00ec 9 giugno 2006 sulle 37 miglia del circuito del Mountain. Vi sono state delle modifiche al tracciato in questa occasione, come l'allargamento della Windy Corner, realizzato durante l'inverno 2005/2006.\nLa prima settimana (dal 27 maggio al 2 giugno) \u00e8 nota come \"practice week\" (settimana di prove), prima delle vere competizioni, iniziate il 3 giugno. Ci sono 6 gare nella settimana del TT. John McGuinness realizza il nuovo record sul giro durante le prove della Superbike e si ripete durante la gara stessa. Il TT \u00e8 stato per\u00f2 funestato da un lutto: il pilota giapponese Jun Maeda \u00e8 deceduto il 6 giugno in seguito ai traumi riportati in un incidente nelle prove.\nRisultati.\nDi ogni gara vengono riportati solo i primi dieci piloti, dove non indicata la nazionalit\u00e0 si intende pilota britannico.\nSuperbike TT.\n3 giugno. 6 giri (226.38 miglia)\nNuovo record del giro veloce: John McGuinness, 127.933\u00a0mph\nSuperstock TT.\n5 giugno. 4 giri (150,92 miglia)\nSidecar TT - gara A.\n5 giugno. 3 giri (113,00 miglia)\nDave Molyneux e Daniel Sayle durante il pomeriggio di mercoled\u00ec hanno avuto un incidente a Rhencullen, perdendo il controllo del sidecar a 145\u00a0mph.\nSupersport - Junior TT.\n7 giugno. 4 giri (150,92 miglia)\nIan Hutchinson si era classificato secondo in questa gara, ma \u00e8 stato successivamente squalificato in quanto la sua Kawasaki ZX6RR \u00e8 stata valutata irregolare.\nNuovo giro record: John McGuinness, 123.975\u00a0mph\nSidecar TT - gara B.\n7 giugno. 3 giri (113,19 miglia)\nSenior TT.\n9 giugno. 6 giri (226,38 miglia)\nNuovo record: John McGuinness, 129.451\u00a0mph"}
{"id": "1562345", "revid": "112455232", "url": "https://it.wikipedia.org/wiki?curid=1562345", "title": "Sunny Day Real Estate (album)", "text": "Sunny Day Real Estate \u00e8 il secondo album della Emo band statunitense Sunny Day Real Estate. I fan soprannominarono l'album LP2, e, a causa della copertina, The Pink Album. Questo album \u00e8 uscito nel novembre del 1995, vari mesi dopo la prima divisione della band.\n\"8\" and \"Friday\" sono state registrate nuovamente per l'album. Entrambe le canzoni furono registrate e distribuite precedentemente su un singolo. L'ultima traccia, \"Rodeo Jones\", fu registrata durante la sessione di registrazione dell'album precedente \"Diary\", e distribuita sul singolo promozionale \"In Circles\".\nNel settembre del 2009, \u00e8 stata pubblicata dalla Sub Pop una nuova versione, con due bonus track \"Spade and Parade\" (originariamente una b-side del singolo di \"Friday\") e \"Bucket of Chicken\" (una b-side del singolo \"How It Feels to be Something On\"). Incluse nel disco ci sono delle note aggiuntive scritte dalla band.\nGrafica.\nLa copertina \u00e8 completamente rosa, con il nome del gruppo in caratteri piccoli in mezzo, senza altre scritte."}
{"id": "1562348", "revid": "1442080", "url": "https://it.wikipedia.org/wiki?curid=1562348", "title": "Salvatore Sacchi", "text": " \nFu compositore e organista attivo a Roma, presso la Scuola romana e Tuscanica (1607); autore di numerose messe, mottetti e Magnificat."}
{"id": "1562355", "revid": "599013", "url": "https://it.wikipedia.org/wiki?curid=1562355", "title": "Dudu Aouate", "text": "Carriera.\nDopo una carriera giovanile nei club locali di Israele nel 1997 entr\u00f2 a fare parte dell'Hapoel Nazaret Illit. L'anno seguente, con il passaggio all'Hapoel Haifa venne convocato nella nazionale Under 21 e nel 1999 fece il suo debutto in Nazionale. Passato nel 2001 al Maccabi Haifa vi rimase fino al 2003 quando pass\u00f2 in Spagna al Racing Santander, con il quale gioc\u00f2 74 partite.\nNell'agosto 2006 \u00e8 passato al Deportivo la Coruna con cui ha firmato un contratto quadriennale."}
{"id": "1562356", "revid": "767487", "url": "https://it.wikipedia.org/wiki?curid=1562356", "title": "Dream Evil (gruppo musicale)", "text": "I Dream Evil sono un gruppo musicale power metal svedese fondato da Fredrik Nordstr\u00f6m e Gus G. nel 1999.\nStoria.\nIl produttore Fredrik Nordstr\u00f6m aveva l'ambizione di creare una propria band metal da molto tempo ma ha avuto notevoli difficolt\u00e0 nel trovare musicisti con le sue stesse idee musicali. Durante una vacanza nelle isole greche nel 1999 incontr\u00f2 il giovane chitarrista Gus G.. Nonostante la differenza di et\u00e0 di quasi una decade i due andarono musicalmente d'accordo e iniziarono a progettare la fondazione di una band.\nLa prima persona alla quale chiesero di unirsi al loro progetto fu il batterista Snowy Shaw (precedentemente con King Diamond e Mercyful Fate) che per\u00f2 inizialmente rifiut\u00f2. Successivamente si ricredette e accett\u00f2 di suonare i pezzi dell'album di debutto.\nNordstr\u00f6m contatt\u00f2 il cantante Niklas Isfeldt che aveva conosciuto quando fece il corista per gli HammerFall prodotti dallo stesso Fredrik. Niklas accett\u00f2 immediatamente e propose con successo di portare con s\u00e9 il suo amico di lunga data Peter St\u00e5lfors in qualit\u00e0 di bassista.\nLa band trov\u00f2 un contratto con la Century Media Records e scelsero di chiamarsi Dragonslayer ripercorrendo i testi delle loro canzoni pregni di leggende fantastiche e medievali scritti da Gus e Nordstr\u00f6m. L'etichetta per\u00f2 non trov\u00f2 quel nome abbastanza originale e il gruppo opt\u00f2 per il nome Dream Evil ispirandosi all'album dello storico gruppo Dio.\nNel 2002 pubblicarono il loro primo album intitolato \"Dragonslayer\".\nA dicembre 2008 rivelano di essere al lavoro sul quinto disco, intitolato, prima provvisoriamente e poi in maniera definitiva, \"In the Night\". L'album verr\u00e0 pubblicato a fine gennaio 2010 in Europa e Nord America nuovamente sotto Century Media.\nA febbraio 2010 hanno fatto da supporto agli Stratovarius nelle loro date tedesche e svedesi assieme ai Tracedawn e, lo stesso mese, viene confermata la loro presenza all'annuale edizione del Summer Breeze Festival. A marzo viene confermata la loro presenza allo Sweden Rock Festival e la partecipazione come band di supporto ad alcune date a maggio degli HammerFall nel Regno Unito.\nIl 7 marzo 2017 il gruppo annuncia l'album \"Six\", pubblicato il 26 maggio 2017. Il 31 marzo viene pubblicato il videoclip per il brano \"Dream Evil\", primo singolo estratto.\nStile e influenze.\nLo stile dei Dream Evil \u00e8 molto influenzato dall'hard rock e dall'heavy metal degli anni ottanta. Nei primi due album l'influenza del power metal \u00e8 notevole e da \"The Book of Heavy Metal\" l'influenza di gruppi metal classici come Judas Priest, Iron Maiden e Saxon si fa sempre pi\u00f9 evidente. Per alcuni brani la band si \u00e8 avvalsa di componenti sinfonici e orchestrali."}
{"id": "1562358", "revid": "217432", "url": "https://it.wikipedia.org/wiki?curid=1562358", "title": "Cecchi Paone", "text": ""}
{"id": "1562360", "revid": "486946", "url": "https://it.wikipedia.org/wiki?curid=1562360", "title": "Carlo Ambrogio Ferdinando d'Asburgo", "text": ""}
{"id": "1562361", "revid": "1543377", "url": "https://it.wikipedia.org/wiki?curid=1562361", "title": "Strangolagalli", "text": "Strangolagalli \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl paese si trova sulle pendici dei monti Ernici verso la valle del Liri. Nei pressi del paese si trovano le sorgenti del torrente Triano - La Piana, detto \"Rio d'Argento\".\nOrigini del nome.\nL'origine del curioso nome \u00e8 incerta. Potrebbe derivare dal termine bizantino \"strongylos\" (\u201ccircolare\u201d) e da quello longobardo \"wall\" (\u201cpalizzata\u201d), per indicare una localit\u00e0 in origine fortificata per mezzo di una palizzata circolare.\nAltre etimologie popolari fantasiose hanno costruito la leggenda di un assedio in cui il nemico doveva attaccare al cantar del gallo, assalto che gli abitanti scongiurarono strangolando tutti i galli.\nUn erudito seicentesco (Antonio Vitalini di Ceprano) vi poneva la villa di un certo \"Astragalo Gallo\", che sarebbe stato figlio di Cornelio Gallo nel I secolo a.C., ma il nome stesso di questo personaggio \u00e8 una sua invenzione, evidentemente derivata dal nome del paese.\nStoria.\nFu probabilmente sede di un abitato romano, come indicano alcuni resti (tra cui un fregio dorico sembra indicare la presenza di un edificio importante). L'abitato, insieme ad altri piccoli insediamenti della zona, potrebbe essere sorto in seguito alla distruzione di Fregellae.\nIl castello, testimoniato a partire dal 1097, ma forse di origine longobarda, era associato a Monte San Giovanni Campano. In un primo momento dominio dei Girini (o Girindi), pass\u00f2 quindi sotto la signoria di Veroli e quindi ai D'Aquino. Secondo una notizia l'insediamento sub\u00ec una distruzione nel 1252.\nIl territorio fu sede di combattimenti tra angioini e aragonesi nel XV secolo per passare definitivamente nel secolo successivo sotto il dominio dello Stato della Chiesa. Fu zona di brigantaggio e tra la fine del XVIII e gli inizi del XIX secolo vi si organizzarono bande armate contro l'occupazione francese.\nIn et\u00e0 moderna diversi edifici del paese furono danneggiati dal terremoto di Avezzano nel 1915. Durante la seconda guerra mondiale il centro abitato sub\u00ec altre distruzioni ad opera dei tedeschi in ritirata.\nSimboli.\nLo stemma del comune \u00e8 costituito da uno scudo d'argento, dalla volpe al naturale rampante, posta a sinistra, afferrante con entrambe le zampe anteriori il gallo policromo al naturale, rivoltato, posto a destra.\nMonumenti e luoghi d'interesse.\n Gli edifici dell'abitato si dispongono lungo una via centrale che percorre la sommit\u00e0 della collina, seguendo le curve di livello, come molti centri fortificati. Sono visibili i resti delle mura di una torre quadrata.\nArchitettura religiosa.\nLa chiesa principale, dedicata a San Michele Arcangelo fu rimaneggiata nel Settecento per volont\u00e0 del vescovo di Veroli Lorenzo Tartagni e si presenta con un'unica navata. Fino alla met\u00e0 degli anni quaranta nel paese era presente un'altra chiesa intitolata a San Rocco, la quale fu distrutta dai tedeschi durante la loro ritirata dal fronte di Cassino e mai ricostruita.\nVia Francigena.\nIl territorio \u00e8 inserito per circa 7\u00a0km sulla Guida della \"via Francigena del Sud\" alla V tappa: Veroli-Ceprano, seguendo il PeSciolino rosso (Ichtus). Un cammino di fede che vede coinvolti (dal maggio 2011) sempre pi\u00f9 pellegrini italiani, ma anche numerosi francesi, spagnoli, svizzeri, tedeschi, inglesi ed austriaci che percorrono a piedi il tragitto da Roma ai porti di imbarco pugliesi vero la Terra Santa. Suggestivo il punto 113 di questo lungo cammino (circa , suddiviso in 30 tappe a piedi o in bici) ove un ospitaliere/pellegrino/custode ha fatto realizzare da una valida artista italo-ungherese (\"\u00c1gnes Preszler\") un suggestivo affresco/murales (il primo realizzato sul tema in Italia del cammino di fede: dimensione 270\u00a0cm\u00a0\u00d7\u00a0210\u00a0cm) che ben rappresenta il senso del pellegrinaggio tra la raffigurazione di luoghi sacri (Monte S.Angelo, Basilica S. Pietro e Scala Santa di Gerusalemme) e la presenza di persone care al committente dell'opera.\nDal settembre 2014 al febbraio 2016, grazie all'idea estrosa del custode Enzo Cinelli, con il sostegno/contributo di oltre venti Amici Ciociari del Cammino, sono state realizzate otto sculture in ferro, \n ad altezza naturale con taglio al plasma che ben rappresentano il senso profondo del lento cammino di ogni pellegrino. Un quadro artistico particolarmente apprezzato dagli oltre 800 pellegrini transitati (dall'estate 2011 ad ottobre 2018) e numerosi curiosi che possono ammirare gratuitamente questo suggestivo museo a cielo aperto. Ancora possiamo ammirare un pannello di benvenuto al paese\nSociet\u00e0.\nTradizioni e folclore.\nIl 16 agosto ricorre la festa di San Rocco.\nL'8 settembre si tiene la festa pi\u00f9 antica del paese dedicata alla Nativit\u00e0 della Beata Vergine Maria; la festa principalmente di carattere religioso, ha anche un'importanza sul piano socio-economico e culturale a partire dalla tradizionale fiera che si tiene nella mattinata dell'8 settembre.\nIl 29 settembre si tiene la festa principale del Paese, quella del Santo Patrono.\nOgni anno il secondo sabato di ottobre si tiene la \"Sagra della stesa\". Alimento tradizionale dei tempi antichi. La stesa \u00e8 una pizza fritta fatta con un impasto di sola acqua e farina (senza lievito e cotta in olio bollente), successivamente farcita con vari prodotti alimentari (insaccati, verdure, ecc.).\nDalla notte di Natale alla domenica successiva all'Epifania, da oltre 60 anni, \u00e8 allestito il Presepe Artistico di \"Carlino C'ppitt\", realizzato dai ragazzi del paese.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 138 imprese operanti nel territorio comunale, che rappresentavano lo 0,41% del totale provinciale (33.605 imprese attive), hanno occupato 356 addetti, lo 0,33% del dato provinciale; in media, ogni impresa nel 2015 ha occupato due addetti (2,58).\nInfrastrutture e trasporti.\nStrade.\nIl paese si pu\u00f2 raggiungere in automobile dall'Autostrada A1 (Milano-Napoli: uscita Ceprano, seguendo la segnaletica per Strangolagalli, a ).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Strangolagalli pass\u00f2 dalla provincia di Roma a quella di Frosinone."}
{"id": "1562364", "revid": "287204", "url": "https://it.wikipedia.org/wiki?curid=1562364", "title": "Spedizione di Tabuk", "text": "La spedizione di Tabuk (Arabo \u063a\u0632\u0648\u0629 \u062a\u0628\u0648\u0643, \"Ghazwat Tab\u016bk\") ebbe luogo tra il settembre e l'ottobre dell'anno 630 (nel nono anno del calendario islamico).\nAlcuni nabatei, spostandosi dalla Persia verso Medina, riferirono all'autorit\u00e0 musulmana i piani dell'imperatore bizantino Eraclio di contrastare la crescente espansione islamica verso il confine tra Hijaz e Siria, in modo da poter tenere sotto controllo l'Arabia. Una possibile campagna militare avrebbe potuto contare sul contributo dei Ghassanidi, che avevano gi\u00e0 affrontato vittoriosamente le truppe islamiche a Mu\u02beta, causando cos\u00ec la morte di alcuni importanti esponenti musulmani, fra cui il cugino del Profeta Maometto, Ja\u02bffar, il figlio adottivo del Profeta Zayd e di Abd Allah ibn Rawaha.\nMaometto decise di organizzare una spedizione, nonostante in quel periodo le condizioni climatiche del Hijaz fossero piuttosto sfavorevoli, aggravate da una pesante siccit\u00e0 e dalla conseguente scarsit\u00e0 di acqua e di raccolti. A ci\u00f2 si sommava il timore che alcuni neofiti dell'Islam nutrivano nei confronti degli alleati dell'Impero bizantino, dopo la pesante sconfitta di Mu\u02beta: un timore che i pagani a Medina cercarono di fomentare, al fine di influenzare negativamente la spedizione, astenendosi quindi dal partecipare alla campagna militare.\nNonostante le condizioni avverse, Maometto riusc\u00ec comunque ad organizzare il pi\u00f9 grande contingente militare fino ad allora messo in campo. Dopo aver delegato temporaneamente il potere al cugino \u02bfAl\u012b ibn Ab\u012b \u1e6c\u0101lib, e dopo un'impegnativa marcia, i musulmani raggiunsero il confine siriano e si accamparono presso il villaggio di Tabuk, nel settentrione arabico, nel territorio dei cristiani Banu Kalb. Con grande sorpresa, non trovarono nessun contingente ad attenderli, n\u00e9 bizantino, n\u00e9 ghassanide, dimostrando che quelle nabatee erano solo voci senza fondamento.\nLa spedizione non fu per\u00f2 del tutto inutile. Durante il suo soggiorno a Tabuk, Maometto assoggett\u00f2 comunque il territorio al suo potere, imponendo alle popolazioni locali il pagamento della \"jizya\", offrendo in cambio protezione."}
{"id": "1562365", "revid": "547034", "url": "https://it.wikipedia.org/wiki?curid=1562365", "title": "Dream Evil (album)", "text": "Dream Evil \u00e8 il quarto album del gruppo musicale heavy metal Dio, pubblicato nel 1987.\nNel 2013 il CD \u00e8 stato ristampato in formato deluxe rimasterizzato in digipack dalla Universal Music Group. Questa edizione contiene un disco bonus con le tracce \"Hide in the Rainbow\", tratta da \"The Dio E.P.\", e \"I Could Have Been a Dreamer\", nella versione tratta dall'omonimo singolo, oltre ad un live registrato al Monsters of Rock del 1987. Durante questa esibizione vennero riproposti anche alcune cover di brani delle precedenti band del cantante.\nTracce.\nTracce CD bonus del 2013.\nDurata: 57:50"}
{"id": "1562366", "revid": "2184720", "url": "https://it.wikipedia.org/wiki?curid=1562366", "title": "Castello Tramontano", "text": "Il castello Tramontano \u00e8 situato sulla collina di Lapillo, sovrastante il centro storico della citt\u00e0 di Matera.\nStoria.\nFu fatto costruire a partire dal 1501 dal conte Giovan Carlo Tramontano, feudatario di Matera.\nNato come residenza normanna alla periferia della Civita, era originariamente costituito da otto torri quadrate, usate come difesa dall'eventuale attacco dei nemici, ed era dotato di un ponte. Giovanni Antonio Ursino, padrone del Principato di Taranto e di molte terre (tra cui la contea di Matera) si disfece di queste strutture per crearne altre pi\u00f9 adeguate ai tempi e vendette una parte del castello per far spazio a bastioni rotondi.\nIl nuovo re di Napoli, Ferdinando II, aveva promesso ai materani di non cedere pi\u00f9 la citt\u00e0 ad alcun feudatario, dopo che questa si era gi\u00e0 liberata pi\u00f9 volte dal giogo feudale pagando diversi riscatti per restare citt\u00e0 libera ad autonomo reggimento, cio\u00e8 dipendente direttamente dalla Corona reale. Invece il conte Tramontano, che vantava crediti nei confronti dell'Erario reale, chiese ed ottenne la contea di Matera nel 1496.\nIl conte si rese presto inviso ai materani in quanto con il passare del tempo si riemp\u00ec di debiti, per far fronte ai quali tassava la popolazione con gravose imposte. Cominci\u00f2 cos\u00ec la costruzione del castello, che era situato su una collina dominante la citt\u00e0, al di fuori delle mura cittadine, con lo scopo di controllo \"feudale\" dei terreni circostanti pi\u00f9 che di difesa della citt\u00e0 stessa. Pare che poi la costruzione avrebbe dovuto comprendere altre torri di difesa, una delle quali \u00e8 stata rinvenuta sotto la centrale piazza Vittorio Veneto di Matera insieme ad altri ambienti ipogei. Per la costruzione del castello furono spesi ben 25.000 ducati e ci\u00f2 and\u00f2 a gravare ancor di pi\u00f9 sulla popolazione.\nFu cos\u00ec che alcuni cittadini, stanchi dei continui soprusi, si riunirono nascosti dietro un masso, che da allora fu chiamato \"u pizzon' du mal consigghj\", cio\u00e8 \"la pietra del mal consiglio\", ed organizzarono l'assassinio del \"tiranno\" Tramontano. Il 29 dicembre 1514 il conte, appena uscito dalla cattedrale, fu assassinato in una via laterale della stessa, che fu successivamente chiamata in modo eloquente \"Via del Riscatto\". Il castello rest\u00f2 dunque incompiuto.\nDescrizione.\nIn stile aragonese, il castello ha un maschio centrale e due torri laterali pi\u00f9 basse, l'uno e le altre rotonde, smerlate e dotate di feritoie. Le due torri, collegate da un ponte, hanno sub\u00ecto delle modifiche in quanto il ponte \u00e8 stato distrutto. Il progetto prevedeva anche la costruzione di un camminamento tra il Castello Tramontano e il Castiglione Normanno, che non fu mai realizzato.\nDal 2008 \u00e8 interessato, insieme al parco circostante, da lavori di restauro ancora in corso. Alcuni di questi interventi sono finalizzati al recupero del fossato con il ripristino delle pareti tufacee. Il progetto \u00e8 finanziato anche grazie ai fondi del Gioco del Lotto, in base a quanto regolato dalla legge 662/96."}
{"id": "1562367", "revid": "483325", "url": "https://it.wikipedia.org/wiki?curid=1562367", "title": "Gamma Ray Burst", "text": ""}
{"id": "1562378", "revid": "6923", "url": "https://it.wikipedia.org/wiki?curid=1562378", "title": "Riforma dei cento giorni", "text": "La Riforma dei Cento Giorni (cinese tradizionale: \u620a\u620c\u8b8a\u6cd5; cinese semplificato: \u620a\u620c\u53d8\u6cd5; pinyin: w\u00f9x\u016b bi\u00e0nf\u01ce; conosciuta anche come: cinese tradizionale: \u767e\u65e5\u7dad\u65b0; cinese semplificato: \u767e\u65e5\u7ef4\u65b0; pinyin: b\u01ceir\u00ec w\u00e9ix\u012bn) fu un tentativo fallito di modernizzare l'apparato politico, sociale, culturale, militare ed educativo che inizi\u00f2 l'11 giugno 1898, ad opera dell'imperatore Guangxu e dei riformisti guidati da Kang Youwei, e fu interrotto il 21 settembre da un colpo di Stato condotto dall'imperatrice madre Cixi e dai conservatori, fra cui l'Esercito Pei-yang.\nLe proposte di riforma.\nNella Cina di fine Ottocento, erano molte le voci autorevoli che chiedevano una riforma radicale dell'apparato politico imperiale, sull'esempio del Rinnovamento Meiji avvenuto in Giappone, per far fronte a quella che i riformisti consideravano la profonda arretratezza dell'Impero cinese. Fu l'imperatore Guangxu il primo che rispose ai loro appelli.\nLa Cina, per grandezza, storia e potenza, era considerata decisamente superiore rispetto al Giappone. Le disastrose sconfitte cinesi durante le Guerre dell'oppio e la Prima guerra sino-giapponese, portarono ad un ribaltamento di questa concezione e, soprattutto, dimostrarono l'effettiva arretratezza denunciata da tempo dai riformisti. Inoltre, grandi potenze europee, quali l'Impero tedesco e l'Impero russo, spostarono i loro interessi economici sul Giappone, rallentando i loro rapporti con la Cina.\nTutto questo permise al \"leader\" del riformismo cinese, Kang Youwei, di essere ricevuto dall'imperatore, al quale parl\u00f2 dei propri progetti per riformare il sistema imperiale. Guangxu ne fu entusiasta e pose molti discepoli di Kang in posizioni di potere, per permettergli di portare a termine le loro riforme, che comprendevano:\nA tutto questo, secondo Kang, doveva corrispondere un processo di trasformazione culturale delle masse popolari cinesi.\nStroncamento.\nLe proposte dei riformisti si scontrarono duramente con i conservatori, specialmente agli alti vertici dello Stato, i quali sostenevano che fosse necessario un corso di riforme pi\u00f9 graduale rispetto alla radicalit\u00e0 proposta da Kang Youwei. Costoro erano sostenuti dall'imperatrice madre Cixi, precedente reggente dell'Impero, e Yuan Shikai, a capo dell'Esercito Beiyang. Inoltre, avevano l'appoggio del Gran Consiglio.\nIl 21 settembre, le forze di Yuan entrarono a Pechino e costrinsero l'imperatore ad una sorta di arresti domiciliari nella Citt\u00e0 Proibita, mentre Cixi prendeva il potere autoproclamandosi reggente. Ella ritir\u00f2 i precedenti editti emanati da Guangxu per sostenere le riforme e fece arrestare sei dei principali riformisti (noti come I sei Gentiluomini): Tan Sitong (che fu anche giustiziato), Kang Guangren, Lin Xu, Yuang Shenxiu, Yang Rui e Liu Guangdi. Kang Youwei fu costretto a fuggire in Giappone, dove fond\u00f2 la Societ\u00e0 Per Proteggere l'Imperatore.\nRiforme future.\nLe idee della Riforma dei Cento Giorni avrebbero comunque influenzato la stessa Cixi negli anni a venire. Nel 1905, vennero aboliti gli esami imperiali. Ebbero inizio modernizzazioni delle forze armate ispirate all'esercito giapponese, che portarono alla fondazione della Nuova Armata. Furono successivamente fondati dei governi e delle assemblee locali, che ebbero per\u00f2 vita breve.\nD'altro canto, il fallimento del riformismo fu una delle cause che port\u00f2 alla rivoluzione cinese del 1911."}
{"id": "1562379", "revid": "709565", "url": "https://it.wikipedia.org/wiki?curid=1562379", "title": "Ecolabel del turismo", "text": "Per ecolabel del turismo si intende un'etichetta ecologica o un marchio ecologico (inglese \"ecolabel\"), ovvero un sistema volontario specifico per il settore turistico che garantisce che i servizi offerti limitino il proprio impatto ambientale, sociale ed economico in un'ottica di sostenibilit\u00e0.\nOrigine degli ecolabel per il turismo.\nDalla fine degli anni novanta sono in atto in Europa sistemi di etichettatura ecologica per le strutture turistiche che hanno l'obiettivo di incentivare la presenza sul mercato di servizi ecologicamente sostenibili, sia per quel che concerne i servizi ricettivi che quelli correlati all'offerta turistica, quali le attrazioni, i siti storici, archeologici e monumentali, i parchi a tema, le spiagge e i porti turistici, souvenir, etc.\nQuesti sistemi di etichettatura ecologica, chiamati solitamente \"ecolabel\", sono istituiti da apposite organizzazioni (pubbliche o private, istituzionali o indipendenti), che stabiliscono i requisiti standard che devono essere rispettati per ogni categoria di prodotto o servizio.\nLa verifica di compatibilit\u00e0 sul prodotto avviene mediante controlli predisposti a cura delle organizzazioni e/o istituzioni promotrici del marchio ecologico. Tale verifica differenzia le ecolabel da altri marchi apposti ai singoli prodotti in base ad autocertificazione. Secondo le normative internazionali, la visita sul posto, effettuata ad intervalli regolari ma variabili in Europa (1-4 anni) a seconda delle convenzioni adottate, \u00e8 obbligatoria per controllare l'adempimento degli impegni assunti dall'impresa che ha richiesto l'attribuzione dell'etichetta ecologica.\nI marchi ecologici, pertanto, sono uno strumento volontario per promuovere la qualit\u00e0 dei prodotti o dei servizi. Gli standard da rispettare sono definiti in modo tale da consentire la concessione del marchio solo alle strutture che hanno un impatto ambientale ridotto. Dal punto di vista imprenditoriale l'adozione di standard ambientali verificati \u00e8 un elemento competitivo, sia dal punto di vista economico che qualitativo.\nIl 14 aprile 2003 la Commissione europea ha esteso l'applicabilit\u00e0 dell'ecolabel, il marchio comunitario di qualit\u00e0 ecologica, ai servizi di ricettivit\u00e0 turistica, con la Decisione 2003/287/CE.\nStrutture turistiche con ecolabel in Europa e in Italia.\nIn questa ottica, dalla seconda met\u00e0 degli anni '90 diverse importanti iniziative in Italia e in Europa hanno esteso questo processo di miglioramento della qualit\u00e0 ambientale ad un'ampia gamma di strutture ricettive (alberghi, campeggi, agriturismi, ostelli per la giovent\u00f9, villaggi, appartamenti vacanze, B&amp;B) di zone costiere, aree interne, citt\u00e0 d'arte, parchi naturali e altre strutture turistiche che adottano misure per ridurre l'impatto delle proprie attivit\u00e0 sull'ambiente e per promuovere il territorio circostante. \nAl momento, nell'ambito dell'Unione Europea queste ecolabel contano oltre 3.000 imprese aderenti (in Gran Bretagna, Francia, Spagna, Germania, Austria, Svizzera, Lussemburgo, Belgio, Paesi Bassi, Danimarca, Lettonia, Svezia, Estonia, Lituania, Finlandia, Irlanda).\nIn Italia le aziende aderenti a questo tipo di iniziativa sono circa 400, suddivise fra il Fiore Europeo, l'ecolabel promossa dell'Unione Europea, che a fine 2007 contava circa 160 imprese in tutt'Europa e 70 in Italia. L'Italia \u00e8 il Paese dell'Unione Europea in cui, \u00e8 stato assegnato il maggior numero di ecolabel turistici.\nL'ecolabel promossa da Legambiente Turismo con oltre 300 strutture al 2007. Un terzo delle imprese aderenti a Legambiente Turismo si trova in Emilia-Romagna, dove l'iniziativa \u00e8 nata nel 1997, estendendosi poi a quasi tutte le regioni. Esistono anche altre iniziative a diffusione pi\u00f9 ristretta promosse da enti pubblici e privati.\nL'obiettivo di tutte queste iniziative, come sottolineato anche dal recente Forum Europeo del Turismo, svolto in Portogallo il 25 e 26 ottobre 2007, \u00e8 prezioso per alleggerire e/o contenere il carico sul territorio riducendo l'impatto ambientale del turismo, favorendo vacanze pi\u00f9 consapevoli e ricche di qualit\u00e0 e comfort e coinvolgendo gli operatori locali e i turisti in una scelta duratura e consapevole."}
{"id": "1562380", "revid": "1186766", "url": "https://it.wikipedia.org/wiki?curid=1562380", "title": "Piccola Egira", "text": "La Piccola Egira, da distinguersi dall'Egira del 622, avvenne in due momenti, il primo dei quali nel 613 e il secondo nel rajab del 7E. (615 d.C.).\nPrima fase del 613.\nA Mecca, nel secondo decennio del VII secolo, le ostilit\u00e0 contro Maometto e il gruppo dei suoi seguaci erano in lenta ma continua crescita.\nI Quraysh, che ben comprendevano che una vittoria del monoteismo di Maometto avrebbe significato la fine del loro predominio politico ed economico, cominciarono a cercare di contrastarlo sempre pi\u00f9 violentemente.\nTali crescenti pressioni contro i musulmani indussero Maometto a cercare un luogo dove far trasferire gli elementi socialmente pi\u00f9 fragili dei suoi devoti.\nFui cos\u00ec che 15 musulmani furono da lui fatti emigrare in Abissinia, nella speranza di un'ospitalit\u00e0 offerta dal Negus, il sovrano cristiano di Axum.\nIl gruppo, che era stato guidato da \u02bfAbd All\u0101h b. Ja\u1e25sh e da Sa\u02bfd b. Ab\u012b Waqq\u0101\u1e63, rimase in Abissinia per tre mesi all'incirca prima di tornare a Mecca a causa della falsa notizia dell'attenuazione delle ostilit\u00e0 nei riguardi dell'Islam.\nSeconda fase del 615.\nVista la costante crescita delle ostilit\u00e0 nella sua citt\u00e0 natale, Maometto ordin\u00f2 nel 615 (rajab del 7 prima dell'Egira) l'emigrazione di circa 80 suoi seguaci verso l'antistante Abissinia cristiana, affidandoli alla guida di suo cugino Ja\u02bffar ibn Ab\u012b \u1e6c\u0101lib.\nLe notizie di ci\u00f2 che avvenne in quell'occasione sono scarse, ma si possiede una lista precisa delle persone che presero parte agli eventi. \nSalvo \u02bfUthm\u0101n ibn \u02bfAff\u0101n dei Ban\u016b \u02bfAbd Shams, marito della figlia del profeta, Ruqayya, quasi tutti gli emigrati erano del clan dei Ban\u016b al-Mu\u1e6d\u1e6dalib e dei Ban\u016b H\u0101shim fra cui figurava il giovane zio di Maometto, Hamza b. \u02bfAbd al-Mu\u1e6d\u1e6dalib. Pochi erano inoltre i componenti dei B. Taym, dei B. Zuhra e dei B. \u02bfAd\u012b, gruppi esclusi dal controllo economico-politico di Mecca.&lt;br&gt;\nGli Abissini accolsero calorosamente gli ospiti (motivo questo della successiva cordialit\u00e0 nei rapporti con i cristiani da parte di Maometto) e a nulla valse un tentativo di una delegazione di Quraysh (guidati da \u02bfAmr ibn al-\u02bf\u0100\u1e63 e da \u02bfAbd All\u0101h ibn Ab\u012b Rab\u012b\u02bfa) di ottenere la loro espulsione da parte del Negus.\nIn tutto erano presenti 79 uomini e 9 donne, oppure di 83 uomini e 18 donne (le fonti in questo campo differiscono enormemente).\nPartecipanti alla Piccola Egira.\nUomini\nDonne\nFine dalla Piccola Egira.\nAlcuni emigrati musulmani raggiunsero i loro correligionari a Medina solo dopo il 622, anno della vera e propria Egira."}
{"id": "1562381", "revid": "125578366", "url": "https://it.wikipedia.org/wiki?curid=1562381", "title": "Sonia Aquino", "text": "Biografia.\nMiss Irpinia 1991, si diploma presso la Scuola nazionale di cinema e il Duse Studio di Francesca De Sapio. Inoltre studia recitazione anche presso il Teatro Bellini di Napoli e partecipa a degli stages tenuti da Peter Del Monte, Marco Bellocchio e Maurizio Nichetti. In tv debutta su LA7 come conduttrice, nel programma notturno di quiz \"Zengi\". Attrice di teatro, cinema e televisione, nel 1997 debutta sul grande schermo con il film \"Marquise\", regia di V\u00e9ra Belmont, a cui fanno seguito, tra gli altri \"Il fratello minore\" (2000), diretto da Stefano Gigli, \"Amici Ahrarara\" (2001), regia di Franco Amurri,\"Viva Franconi\" (2006), regia di Luca Verdone, dove \u00e8 protagonista insieme a Massimo Ranieri e Orso Maria Guerrini. In \"Tu chiamami Peter\" (2004), regia di Stephen Hopkins, viene scelta per interpretare il ruolo di Sophia Loren.\nTra le varie fiction televisive a cui ha partecipato, ricordiamo le miniserie tv, \"Imperium: Nerone\" (2004), in cui interpreta il ruolo di Messalina, e \"Il cuore nel pozzo\" (2005), regia di Alberto Negrin, la serie tv \"Nati ieri\" (2006) e il film tv \"Un dottore quasi perfetto\" (2007), in cui \u00e8 protagonista insieme a Luca Ward. Ha preso parte anche alla soap opera \"Incantesimo 10\" (2008), dove \u00e8 protagonista con il ruolo di Rossella Natoli; la Aquino \u00e8 inoltre presente anche nelle ultime puntate della serie precedente. Il suo ruolo in quella fiction fu oggetto di intercettazioni durante il \"caso Rai\" del 2007 tra il produttore della serie e il direttore di Rai Fiction Agostino Sacc\u00e0. Nel 2011 appare nel film \"La meravigliosa avventura di Antonio Franconi\" di Luca Verdone."}
{"id": "1562386", "revid": "1750468", "url": "https://it.wikipedia.org/wiki?curid=1562386", "title": "Takashi Gojobori", "text": " \n\u00c8 Vicedirettore del National Institute of Genetics di Mishima (Giappone) e Professore del Center for Information Biology and DNA Data Bank of Japan (DDBJ) presso lo stesso istituto.\nBiografia.\nDopo aver ottenuto il Dottorato in genetica delle popolazioni presso l'Universit\u00e0 del Kyushu nel 1979, diviene Associato di ricerca e Professore Assistente presso l'Universit\u00e0 del Texas a Houston, dove rimane per quattro anni (1979-1983). \u00c8 stato inoltre Visiting Assistant Professor presso l'Universit\u00e0 di Washington a St. Louis (1985-1986) e Visiting Research Fellow all'Imperial Cancer Research Fund (ICRF) di Londra (1989).\nNel 2007 \u00e8 stato eletto Accademico della Pontificia Accademia delle Scienze in Vaticano. Nel 2006 \u00e8 stato eletto Foreign Honorary Member dell'American Academy of Arts and Sciences e, sempre nello stesso anno, Fellow dell'American Association for the Advancement of Science (AAAS). Ha ricevuto la medaglia d'oro Gaetano Salvatore da parte della Stazione Zoologica Anton Dohrn (2004). Inoltre, ha ricevuto il Society Prize (medaglia Kihara) dalla Genetic Society of Japan (2005), il Society Prize (medaglia Motoo Kimura) dalla Society of Evolutionary Studies (Giappone, 2004) e il Science Award da parte della Hitoshi Kihara Memorial Foundation (Giappone, 1995).\n\u00c8 direttore delle riviste scientifiche GENE e FEBS Letters e direttore associato di Molecular Biology and Evolution e PLoS Genetics. In passato ha fatto parte anche del comitato editoriale di altre sei riviste scientifiche internazionali, tra le quali Genome Research e BMC Genomics. \u00c8 stato direttore della rivista Journal of Molecular Evolution per otto anni (1995-2003).\nTakashi Gojobori \u00e8 autore di oltre 300 articoli pubblicati su riviste scientifiche internazionali. Ha lavorato in modo approfondito sui tassi di sostituzione sinonimi e non-sinonimi delle sequenze geniche, sulla selezione positiva, sul trasferimento orizzontale di geni, sull'evoluzione dei virus, sull'evoluzione genomica e sull'espressione comparata dei geni. Negli ultimi anni, i suoi studi si sono focalizzati sugli aspetti evolutivi del cervello e del sistema nervoso centrale. Ha inoltre contribuito alla costruzione delle tre banche dati internazionali di sequenze nucleotidiche DDBJ, GenBank ed EMBL, oltre che alla banca dati di geni umani H-Invitational."}
{"id": "1562400", "revid": "1868855", "url": "https://it.wikipedia.org/wiki?curid=1562400", "title": "Distilleria Varnelli", "text": "La Distilleria Varnelli S.p.A. \u00e8 un'azienda italiana a conduzione familiare che si occupa della produzione e distribuzione di bevande alcoliche. La Varnelli \u00e8 la prima distilleria delle Marche ad ottenere la licenza per la trasformazione di prodotti alcolici, la Licenza U.T.I.F. n.1.\nStoria.\nLe prime attivit\u00e0 della Distilleria Varnelli nascono ufficialmente nel 1868 a Cupi, una frazione del comune di Visso, per opera di Girolamo Varnelli, un erborista marchigiano conoscitore delle piante officinali dei Monti Sibillini e della vita monastica. Il primo prodotto fu l'Amaro Sibilla, amaro ottenuto con Gentiana lutea, China e altre piante officinali del luogo, nato come antimalarico e antifebbrile per i pastori che compivano la transumanza tra i Monti Sibillini e la Maremma. Dopo Girolamo vi successe il figlio Antonio nei primi anni del XX secolo, che trasfer\u00ec la distilleria presso Pievebovigliana, inser\u00ec nuovi prodotti alla produzione, come il \"Varnelli, anice secco speciale\", distillato nato riprendendo la classica ricetta marchigiana del mistr\u00e0, e adott\u00f2 delle etichette che lui stesso commission\u00f2 a vari artisti, tra cui Adolfo De Carolis per l'Amaro Sibilla e Beltrame per i Punch.\nAd Antonio vi successe il figlio Girolamo, che per circa 30 anni, pi\u00f9 precisamente dagli anni 1940 agli anni 1970, si dedic\u00f2 completamente alla diffusione della distilleria nella societ\u00e0. Proprio durante questi anni il Varnelli assunse lo slogan \u201cSovrano correttivo del caff\u00e8\u201d ed ottenne, nel 1950 a Roma, il primo premio come \u201cmiglior prodotto del genere\u201d. Laureatosi nel 1949 in Economia e commercio nell'universit\u00e0 degli Studi di Perugia, Girolamo modernizz\u00f2 l'azienda, seguendo regole da lui imposte: attenzione al personale e agli infortuni, attenzione al prodotto e alla qualit\u00e0 (rifiuto di coloranti e conservanti alimentari non naturali e adesione completa alle disposizioni di legge), attenzione alla formazione dei nuovi operai e applicazione di nuove apparecchiature, infatti l'azienda fu la prima struttura nel Comune di Pievebovigliana a possedere un telefono con servizio notturno. I carabinieri del luogo, in caso di emergenza notturna, si appoggiavano all\u2019apparecchiatura della distilleria.\nNel 1988 la distilleria \u00e8 diventata una societ\u00e0 per azioni e nel 1996 venne trasferita a Muccia. L'azienda \u00e8 di propriet\u00e0 della Famiglia Varnelli ed \u00e8 attualmente gestita, dopo la morte di Girolamo nel 1975, da quattro donne, che rappresentano la quarta generazione:\nIl 22 marzo 2003 il Comune di Muccia dedica la via dello stabilimento a Girolamo Varnelli, il 9 giugno 2006 l'Istituto Professionale di Stato per i Servizi Alberghieri di Cingoli gli dedicano la loro sede e il Comune di Pievebovigliana, in occasione del primo centenario dalla sua nascita (2 agosto 2014), gli ha intitolato un parco. Nel 2014 e nel 2015 la distilleria ha esportato le sue produzioni, raggiungendo il mercato statunitense-canadese e in occasione del 150esimo anniversario (2018), la distilleria ha dato vita ad un cocktail, il \"centocinquanta\", composto per esaltare i prodotti pi\u00f9 famosi dell'azienda, ovvero l'Amaro Sibilla ed il Varnelli.\nA seguito del terremoto del Centro Italia del 2016 e del 2017 la distilleria e il Caff\u00e8 Varnelli furono soggette a verifica strutturale, creando una pausa nella produzione di circa un mese. La ripresa \u00e8 avvenuta nel mese di dicembre, incentivata soprattutto da un'iniziativa di marketing dell'azienda."}
{"id": "1562401", "revid": "110157", "url": "https://it.wikipedia.org/wiki?curid=1562401", "title": "How It Feels to Be Something On", "text": "How It Feels to Be Something On \u00e8 il terzo album della emo band statunitense Sunny Day Real Estate. Uscito l'8 settembre, questo \u00e8 il primo album dopo la riunione del gruppo del 1997.\nSessione di registrazione.\nL'album \u00e8 stato registrato tra il 10 marzo e il 26 aprile del 1998. Alcune tracce con mix alternativi sono presenti su internet, la maggior parte non differiscono molto dalle versioni dell'album, comunque \"Roses in Water\" presenta un finale esteso.\nGrafica.\nLa copertina presenta un sole stilizzato su sfondo nero. La copertina \u00e8 stata disegnata da Dan Hoerner, l'artwork \u00e8 opera di Chris Thompson"}
{"id": "1562414", "revid": "486946", "url": "https://it.wikipedia.org/wiki?curid=1562414", "title": "Air marshal", "text": ""}
{"id": "1562415", "revid": "235890", "url": "https://it.wikipedia.org/wiki?curid=1562415", "title": "L'eclissi (album)", "text": ""}
{"id": "1562418", "revid": "125220899", "url": "https://it.wikipedia.org/wiki?curid=1562418", "title": "Basilica di Sant'Eufemia (Grado)", "text": "La basilica patriarcale di Sant'Eufemia \u00e8 il principale edificio religioso di Grado, in provincia ed arcidiocesi di Gorizia, basilica e antica chiesa cattedrale del soppresso patriarcato di Grado.\nRisalente al VI secolo, sorge sulla piazza dell'antica citt\u00e0 patriarcale, affiancata dal battistero e dal campanile a cuspide del secolo XV.\nStoria.\nSul luogo sorgeva una precedente basilica del V secolo, forse voluta dal metropolita di Aquileia Niceta (454-485) al tempo dell'invasione di Attila.\nL'edificio, a pianta basilicale, venne ordinato da Elia, arcivescovo di Aquileia anch'egli in fuga da un'invasione: quella dei Longobardi.\nQuasi al contempo, Elia, in contrasto con papa Pelagio II a seguito della condanna dei \"Tre Capitoli\", scelse la strada dell'autocefalia, proclamandosi patriarca, e, per riaffermare la propria fedelt\u00e0 al concilio di Calcedonia, decise di dedicare la nuova chiesa a sant'Eufemia di Calcedonia, patrona di quel concilio, consacrandola forse il 3 novembre 579. Contemporaneamente anche Agrippino, vescovo di Como e tenace assertore dello scisma, diffondeva in terra lariana il culto di sant'Eufemia di Calcedonia erigendo sull'Isola Comacina una Basilica dedicata a questa santa.\nSeguendo le complicate traversie della sua diocesi, tra il VI e l'inizio del VII secolo, la basilica fu sede del ramo filo-romano e filo-bizantino in cui si scisse il patriarcato, fino alla definitiva separazione tra le due chiese e la costituzione, negli anni 717 e 739 del Patriarcato di Grado (dal 606-7 Grado era una sorta di \u201cdoppio\u201d di Aquileia).\nSottoposta al sempre pi\u00f9 stretto controllo dei Duchi di Venezia, delle cui terre era chiesa madre, pi\u00f9 volte coinvolta negli scontri militari per la mai sopita rivalit\u00e0 coi vicini Patriarchi di Aquileia, la basilica di Sant'Eufemia prese a decadere a partire dal 1105, quando il nuovo patriarca, Giovanni Gradenigo, scelse di risiedere nella capitale: Venezia. La basilica mantenne tuttavia la titolarit\u00e0 della cattedra patriarcale anche dopo il riconoscimento pontificio, nel 1177, della residenza veneziana dei patriarchi.\nNel 1451, per\u00f2, con la soppressione del titolo gradense e l'istituzione del nuovo Patriarcato di Venezia, la basilica venne incorporata nella nuova diocesi, perdendo il titolo di cattedrale, trasferito alla basilica di San Pietro di Castello, a Venezia.\nNel 1455 venne eretto l'attuale campanile, sormontato da una statua segnavento in rame sbalzato del 1462, raffigurante l'arcangelo Michele (anche se in realt\u00e0, secondo l'iconografia cristiana, la statua segnavento raffigura l'arcangelo Gabriele, in quanto regge in mano un giglio, simbolo dell'Annunciazione).\nIl 22 settembre 1888 l'arcivescovo di Gorizia Luigi Mattia Zorn consacra e l'altare ai santi Ermagora e Fortunato.\nAppartiene attualmente all'arcidiocesi di Gorizia, di cui \u00e8 parrocchia.\nDescrizione.\nL'esterno, in stile paleocristiano, si presenta in mattoni e arenaria a vista e presenta rimaneggiamenti risalenti ai secoli XVII e XIX, in parte rimossi coi restauri eseguiti a met\u00e0 novecento.\nLa facciata, rivolta sulla Piazza del Patriarcato, \u00e8 ripartita a salienti e lesene e aperta da tre ampi finestroni, al disotto dei quali si intravedono le tracce dell'antico nartece, oggi scomparso. A essa \u00e8 addossato sul lato destro il campanile, a cuspide, d'aspetto veneziano.\nL'interno, ampio e luminoso, \u00e8 diviso in tre navate, delimitate da colonne in marmi policromi, in parte di epoca romana, cos\u00ec come i capitelli, sorreggenti gli archi. Sulla parte alta e lungo le pareti perimetrali, si aprono numerosi e ampi finestroni, che illuminano l'ambiente e il sovrastante tetto a capriate.\nNotevole \u00e8 la decorazione musiva interna, in particolare per quanto riguarda il grande mosaico pavimentale, risalente alla fine del VI secolo. Sul lato sinistro della navata centrale si erge poi un alto ambone esagonale, di architettura moresca, con decorazioni scultoree del XIII secolo.\nNel presbiterio, decorato in alto da affreschi quattrocenteschi, trova posto la pala d'oro in argento sbalzato e cesellato, donato alla basilica nel 1372 dal nobile veneziano Donato Mazzalorsa. Ripartito in tre registri, entro cornici polilobate, raffigura: in quello superiore l'Annunciazione, il Cristo e i simboli degli Evangelisti, in quello inferiore una serie di archetti con figure di Santi e, nel registro centrale, Cristo in trono e San Marco che celebra messa.\nLa basilica ospita la statua della Madonna degli Angeli che, in occasione della festa del \"Perdon di Barbana\" (prima domenica di luglio), viene portata in processione in laguna fino al santuario di Barbana.\nIn fondo alla navata di destra, interamente racchiuso entro cassa espressiva, si trova l'organo a canne Mascioni \"opus 684\", costruito nel 1953 e sostanzialmente ampliato nel 2000-2002. A trasmissione elettronica, dispone di 20 registri (per un totale di 1124 canne) disposti su due manuali e pedale. In precedenza, in controfacciata, si trovava l'organo Callido \"opus 209\", del 1784, riformato da Pietro Zanin nel 1892; rimosso nel maggio 1939, il suo materiale fonico venne inglobato in un nuovo strumento realizzato dalla ditta Zanin per la chiesa di Santo Stefano a Blessano, frazione di Basiliano.\nBattistero.\nConnesso al complesso basilicale, alla sua sinistra, vi \u00e8 il battistero ottagonale, preceduto da un sagrato dove sono collocati antichi sarcofagi romani ritrovati in Grado.\nIl battistero risale alla seconda met\u00e0 del V secolo, anche se \u00e8 stato rimaneggiato pi\u00f9 volte nel corso dei secoli; l'ultima volta nel 1928 si \u00e8 cercato di riportarlo all'aspetto originario, asportando il pavimento di origine barocca e ribassando il livello di circa 2,20 m.\nIn tale modo \u00e8 stato riscoperto il \"pavimento musivo\" del VI secolo assieme al piccolo altare, ora posto nell'abside aperta in fondo all'ingresso, e il \"fonte battesimale\", a pianta esagonale e ricoperto di marmo cipollino verde. I finestroni originari sono stati riaperti ed \u00e8 stato ripristinato l'antico piano stradale posto davanti al battistero.\nCampanile.\nIl campanile ospita un concerto di 3 campane pi\u00f9 un sonello:\nPer problemi di stabilit\u00e0 del campanile le campane non suonano e vengono sostituite da altoparlanti."}
{"id": "1562419", "revid": "124008595", "url": "https://it.wikipedia.org/wiki?curid=1562419", "title": "Al-Nawawi", "text": "Biografia.\nNacque nel 1234 nel villaggio di Naw\u0101, a sud di Damasco. La sua \"nisba\" si riferisce appunto a questo villaggio, lo stesso dove, anticamente, sarebbe vissuto Giobbe e dove sarebbe stato sepolto Sem, figlio di No\u00e8, e che nel passato fu anche il centro abitato pi\u00f9 importante del Golan, il territorio siriano del Hawran.\nLa propensione di al-Nawaw\u012b per gli studi e la mancanza a Naw\u0101 di accademie o istituti religiosi spinsero il padre a portarlo a Damasco, uno dei pi\u00f9 importanti centri culturali dell'epoca, dove egli rimase per un trentennio. Qui al-Nawaw\u012b pot\u00e9 studiare con pi\u00f9 di venti celebri insegnanti, tutti considerati come massime autorit\u00e0 nel loro campo.\nVerso il 1257 inizi\u00f2 a scrivere e nel 1267 fu chiamato nella \"D\u0101r al-\u1e25ad\u012bth\" sciafita di Damasco per prendere il posto di Ab\u016b Sh\u0101ma, morto da poco. Visse molto frugalmente e rifiut\u00f2 persino un salario. Dedic\u00f2 tutto il tempo a sua disposizione allo studio e alla ricerca, dormendo poche ore per notte. Raggiunse cos\u00ec un alto livello culturale e una eccellente reputazione in materia di diritto, giurisprudenza, trasmissione di \"\u1e25ad\u012bth\", letteratura e teologia. Tale reputazione gli permise di affrontare il Sultano mamelucco Baybars per chiedergli di abolire le tasse di guerra imposte alla popolazione della Siria e di proteggere gli insegnanti delle madrase da una riduzione dei loro stipendi. Il tentativo fu, per\u00f2, vano e Baybars espulse al-Nawaw\u012b da Damasco nel momento in cui egli solo si rifiut\u00f2 di firmare una \"fatw\u0101\" che affermava la legalit\u00e0 di tali tasse.\nQuest'azione di al-Nawaw\u012b \u00e8 commemorata nel popolare romanzo \"S\u012brat al-\u1e92\u0101hir Baybars\" (Vita di al-Zahir Baybars), nel quale il sultano, maledetto da Nawaw\u012b, diviene cieco per un breve periodo. Al-Nawaw\u012b mor\u00ec celibe nella casa di suo padre a Naw\u0101 il venerd\u00ec 22 dicembre 1277.\nI musulmani sciiti guardano a lui con simpatia. Essi considerano alcuni dei suoi lavori favorevoli e li hanno tradotti in persiano.\nOpere.\nAl-Nawawi lasci\u00f2 26 opere complete, 10 incomplete e molti manoscritti inediti.\nEgli aveva un'eccezionale conoscenza delle tradizioni e adott\u00f2 standard molto rigidi; per esempio, ammetteva solo cinque lavori sulla tradizione come canonici, anzich\u00e9 i classici Sei libri.\nScrisse il maggiore commentario sul \"\u1e62a\u1e25\u012b\u1e25\" di Muslim, \"al-Min\u1e25\u0101j bi-shar\u1e25 \u1e62a\u1e25\u012b\u1e25 Muslim\", e, come introduzione ad esso, una storia della trasmissione di quest'opera e un profilo della scienza della Tradizione. Egli fornisce non solo osservazioni sugli \"isn\u0101d\" (catene di trasmettitori) e una spiegazione grammaticale delle Tradizioni, ma li commenta anche, soprattutto sotto l'aspetto teologico e legale, citando quando necessario non solo i fondatori delle principali scuole ma anche giuristi pi\u00f9 anziani come al-Awza\u02bf\u012b, \u02bfA\u1e6d\u0101\u02be, e altri ancora.\nIl \"Taqr\u012bb al-Tays\u012br\" \u00e8 un'introduzione allo studio dei \"\u1e25ad\u012bth\", un'estensione dell'opera di Ibn Silah, e fu pubblicato al Cairo nel 1890, insieme al commentario di Suy\u016b\u1e6d\u012b \"Tadr\u012bb al-R\u0101w\u012b\". \u00c8 stato in parte tradotto in francese da William Mar\u00e7ais nel \"Journal Asiatique\".\nScrisse inoltre una raccolta di \"\u1e25ad\u012bth\" riguardanti etica, comportamento e condotta, il \"Riy\u0101\u1e0d al-\u1e62\u0101li\u1e25\u012bn\", ancora oggi abbastanza popolare nel mondo musulmano.\nMa la sua fama \u00e8 essenzialmente dovuta agli \"Arba\u2018in\", raccolta di \"40 (\"\u1e25ad\u012bth\")\", che ne comprende in realt\u00e0 42, in quanto l'autore stesso ne aggiunse due in seguito, mantenendo per\u00f2 invariato il titolo. Quest'opera \u00e8 considerata come la pi\u00f9 popolare antologia e la migliore introduzione allo studio di \"\u1e25ad\u012bth\" che, insieme al Corano, costituiscono gli insegnamenti fondamentali della Shar\u012b\u02bfa islamica.&lt;br&gt;\nL'importanza di al-Nawaw\u012b come giurista \u00e8 forse ancora maggiore. Negli ambienti sciafeiti era considerato, con il suo \"Min\u1e25aj al-\u1e6d\u0101lib\u012bn\", come la pi\u00f9 alta autorit\u00e0 del madhhab sciafeita, insieme ai due commentari (\"Tafs\u012br\") della \"Tu\u1e25fa\" di Ibn \u1e24ajar e la \"Nih\u0101ya\" di al-Ruml\u012b."}
{"id": "1562420", "revid": "287204", "url": "https://it.wikipedia.org/wiki?curid=1562420", "title": "Anime comic", "text": "Un , anche detto animeban, \u00e8 un \"manga\" realizzato utilizzando i fotogrammi di un \"anime\" cui vengono aggiunti dei balloon che riportano i dialoghi, nello stesso stile dei fotoromanzi.\nQuesto tipo di fumetto \u00e8 spesso utilizzato in Giappone per pubblicare rapidamente in forma cartacea le storie di \"anime\" che differiscono dal \"manga\" originario da cui sono tratti, come ad esempio nel caso di lungometraggi (un esempio \u00e8 l\"anime comic\" di \"Akira\"), ovvero di \"anime\" su un soggetto originale.\nA differenza dei normali \"manga\" sono interamente a colori, ed \u00e8 possibile che i dialoghi differiscano dalla versione animata, soprattutto perch\u00e9 tendono ad essere pi\u00f9 sintetici.\nIn Italia gli anime comic comparvero sul \"Corriere dei Piccoli\" negli anni ottanta."}
{"id": "1562424", "revid": "45927", "url": "https://it.wikipedia.org/wiki?curid=1562424", "title": "Numero centrato", "text": ""}
{"id": "1562428", "revid": "110157", "url": "https://it.wikipedia.org/wiki?curid=1562428", "title": "Science centre immaginario scientifico", "text": "Il Science Centre Immaginario Scientifico (IS) \u00e8 un museo della scienza interattivo e sperimentale, con 3 sedi in Friuli Venezia Giulia: a Trieste, a Pordenone e a Tavagnacco (UD).\nL'IS appartiene alla tipologia dei \"musei di nuova generazione\", ovvero dei science centre di scuola anglosassone. Il centro adotta infatti le peculiari tecniche espositive proprie dei musei interattivi, con la presenza di postazioni interattive (\"exhibit hands-on\") che invitano il pubblico a sperimentare e \u201ctoccare con mano\u201d i fenomeni naturali, e con l'utilizzo di metodologie di animazione didattica informale, ovvero laboratori tematici, interattivi e di \"tinkering.\"\nStoria.\nNato nel 1985, a seguito della mostra \"Trouver Trieste\" di Parigi, dove inaugur\u00f2 nel 1986 la \"Geode\" della \"Villette des sciences\", l'Immaginario Scientifico dal 1999 \u00e8 diventato un \"science centre\", con la prima sede permanente a Trieste, presso il Centro internazionale di fisica teorica, con l'intento di promuovere una divulgazione della scienza. \nNel corso degli anni l'Immaginario Scientifico apre altre sedi sul territorio regionale del Friuli Venezia Giulia: nel 2011 a Pordenone, nelle tintorie dell'ex Cotonificio di Torre, e nel 2012 a Tavagnacco, presso il Mulino di Adegliacco (UD).\nNel 2020 l'Immaginario Scientifico di Grignano chiude, per riaprire nella nuova sede al Magazzino 26 del Porto Vecchio. Il nuovo museo \u00e8 frutto di un progetto articolato che prevede il riuso degli spazi storici e la valorizzazione della collezione del museo. \u00c8 il risultato un imponente percorso di creazione di nuovi contenuti e di nuove modalit\u00e0 multimediali, immersive e coinvolgenti di fruizione e di racconto della scienza che nasce negli Enti di Ricerca del \u201cSistema Trieste\u201d, e dell\u2019innovazione che alcune eccellenze imprenditoriali del territorio hanno sviluppato."}
{"id": "1562429", "revid": "767487", "url": "https://it.wikipedia.org/wiki?curid=1562429", "title": "Zaynab al-Ghazali", "text": "Biografia.\nHa lottato in nome dell'emancipazione femminile nel rispetto della sua religione, riconoscendo il ruolo di moglie e madre come fondamentale nel mondo islamico ma sottolineando al contempo l'importanza dell'istruzione femminile e di una maggiore partecipazione delle donne alla vita sociale, economica e politica del Paese.\nLa sua vita e il suo atteggiamento collidono con la sua stessa visione femminista e con la sua \"retorica di ideale domestico\". Ella infatti si spos\u00f2 due volte e non ebbe figli, dedicandosi prevalentemente alla causa islamica. \nGi\u00e0 agli inizi degli anni trenta entr\u00f2 nel \"Movimento Femminista \" di Hoda Sha'rawi, per poi uscirne e fondare nel 1936 il \"Gruppo delle Donne Musulmane\", la cui finalit\u00e0 ultima era l'instaurazione dello Stato islamico.\nLa convergenza di interessi port\u00f2 Hasan al-Banna, fondatore della Fratellanza Musulmana, a chiederle di entrare a far parte della sezione delle \"Sorelle Musulmane\" (\"Jam\u0101\u02bfat al-Sayyid\u0101t al-Muslim\u0101t\"). Zaynab prefer\u00ec, per\u00f2, rimanere indipendente e solo nel 1948, quando l'associazione di al-Banna fu messa al bando, decise di entrare nell'organizzazione. \nDopo che la prima purga decim\u00f2 il movimento nel 1954, Zaynab provvide in prima persona alla sua ricostruzione, potendo operare indisturbata per anni, finch\u00e9 nel 1964 il suo gruppo venne disciolto ed ella fu arrestata, torturata, processata e condannata a 25 anni di lavori forzati. \nFu scarcerata nel 1971, tornando a dedicarsi alla causa soprattutto attraverso la pubblicistica. Fond\u00f2 il giornale \"al-Da\u2018wa\" (L'appello), scrisse per diversi giornali di orientamento religioso, pubblic\u00f2 un'autobiografia, portando avanti la propria carriera letteraria sino agli anni novanta, rimanendo sempre una spina nel fianco per il governo egiziano.\nBibliografia.\nMaria Cristina Paciello, \"Il femminismo egiziano e Zaynab al-Ghazali\", in \"Oriente Moderno\", XXI, 2, 2002, pp. 275-319."}
{"id": "1562434", "revid": "6923", "url": "https://it.wikipedia.org/wiki?curid=1562434", "title": "Morane-Saulnier MS.500", "text": "Il Morane-Saulnier MS.500 \"Criquet\" (\"locusta\" in francese) era un monoplano ad ala alta a semisbalzo prodotto nelle ultime fasi e dopo la fine della seconda guerra mondiale dalla francese Morane-Saulnier.\nStoria del progetto.\nDurante la seconda guerra mondiale la produzione dei velivoli bellici nella Germania nazista per la Luftwaffe era assegnata a diverse aziende aeronautiche, sia nel territorio nazionale che in quelli occupati. In Francia tra le altre era stata requisita la Morane-Saulnier a cui era stata assegnata la costruzione del noto velivolo STOL Fieseler Fi 156 Storch.\nL'MS.500 \u00e8 in sostanza l'esatta copia dello \"Storch\" continuato ad essere prodotto per le sue eccellenti qualit\u00e0 anche dopo la liberazione della Francia da parte degli alleati. Alla fine del conflitto mondiale la produzione del modello continu\u00f2 finch\u00e9 la disponibilit\u00e0 dei motori Argus As 10 C non si esaur\u00ec, divenendo capostipite di una serie di velivoli evoluti a cui furono applicate nuove motorizzazioni."}
{"id": "1562435", "revid": "123137771", "url": "https://it.wikipedia.org/wiki?curid=1562435", "title": "Luca Verdone", "text": "Figlio del critico cinematografico Mario Verdone, \u00e8 fratello del noto attore e regista Carlo Verdone e della produttrice cinematografica Silvia Verdone.\nBiografia.\nLaureato in lettere con una tesi in Storia dell'arte moderna, inizia dal 1973 ad occuparsi della regia di documentari e programmi televisivi. Fa il suo esordio come regista cinematografico nel 1986 con il film \"7 chili in 7 giorni\", in cui ha affiancato il fratello Carlo a Renato Pozzetto.\nNel 2009 partecipa alla settima edizione del festival cinematografico molisano \"Kimera Film Festival\" in qualit\u00e0 di ospite d'onore. In quell'occasione propone alla platea di appassionati che ha affollato il Teatro del L.O.T.O. di Ferrazzano, paese di origine di Robert De Niro, un suo primo cortometraggio dal titolo \"Matrimonio in Santa Maria in Trastevere\".\nNel 2006 gira \"La meravigliosa avventura di Antonio Franconi\", uscito solo nel 2011.\nNel 2015 ottiene il premio \"L\u00f9 Mi\u00e8re Calicidicinema\" a Lecce, per la sensibilit\u00e0 dimostrata verso il territorio salentino con il cortometraggio \"Il miracolo di Sant'Oronzo\".\n\u00c8 consulente artistico della \"Fondazione Museo Alberto Sordi\"."}
{"id": "1562436", "revid": "115533", "url": "https://it.wikipedia.org/wiki?curid=1562436", "title": "Morane-Saulnier M.S.406", "text": ""}
{"id": "1562440", "revid": "1776051", "url": "https://it.wikipedia.org/wiki?curid=1562440", "title": "Borussia M\u00f6nchengladbach 1973-1974", "text": "Stagione.\nIl Borussia M\u00f6nchengladbach nella stagione 1971/72 si classific\u00f2 al 2\u00ba posto in Bundesliga a un solo punto dal campione, con un totale di 21 vittorie, 6 pareggi e 7 sconfitte.\nIl capocannoniere della squadra fu Jupp Heynckes con 30 gol.\nIn Coppa delle Coppe fu eliminato in semifinale dal .\nIn Coppa di Germania giunse agli ottavi di finale dove fu sconfitto dall'.\nRosa calciatori.\nLa rosa del Borussia M\u00f6nchengladbach nella stagione 1971/72. Per ogni giocatore sono elencate le presenze e i gol in \"Bundesliga\"."}
{"id": "1562442", "revid": "89039", "url": "https://it.wikipedia.org/wiki?curid=1562442", "title": "Alto Piave", "text": ""}
{"id": "1562444", "revid": "287204", "url": "https://it.wikipedia.org/wiki?curid=1562444", "title": "Numero figurato", "text": "In matematica, un numero figurato \u00e8 un numero intero che pu\u00f2 essere rappresentato mediante uno schema geometrico e regolare; se lo schema \u00e8 un politopo si ha un numero politopico, e pu\u00f2 essere o un numero poligonale o un numero poliedrico.\nI primi numeri triangolari possono essere costruiti come segue:\nLa \"n\"-esimo numero \"r\"-topico \u00e8 dato dalla seguente formula\nformula_1\n\"r!\" \u00e8 il fattoriale di r, formula_2 \u00e8 un coefficiente binomiale, e formula_3 \u00e8 il fattoriale crescente."}
{"id": "1562447", "revid": "869733", "url": "https://it.wikipedia.org/wiki?curid=1562447", "title": "Aaron Echolls", "text": "Aaron Echolls \u00e8 un personaggio immaginario della serie televisiva della The CW \"Veronica Mars\" che debutt\u00f2 sul canale UPN. \u00c8 interpretato da Harry Hamlin.\nBiografia.\nAaron Echolls \u00e8 un attore hollywoodiano ormai sul viale del tramonto, nonch\u00e9 padre di Trina e di Logan Echolls. \u00c8 sposato con Lynn, madre biologica solo di Logan, poich\u00e9 Trina \u00e8 stata adottata. Aaron \u00e8 un uomo dal carattere un po' ombroso, padre violento nei confronti del figlio Logan e marito infedele, tanto che la moglie Lynn, stufa delle sue continue infedelt\u00e0 e delle torture psicologiche che ne subisce, si suicida gettandosi dal Coronado Bridge.\nAl termine della prima serie si scopre che l'attore aveva una relazione clandestina con Lilly Kane - Veronica scopre a casa di Lily delle cassette che riprendevano un rapporto sessuale tra la ragazza ed Aaron - del cui assassinio verr\u00e0 accusato proprio sulla base dei video che testimoniano il rapporto esistente tra vittima e carnefice. Il processo a carico dell'attore avr\u00e0 verdetto positivo, Aaron torner\u00e0 libero, ma verr\u00e0 successivamente assassinato nella sua suite del Neptune Grand Hotel da Clarence Widman, capo della sicurezza della Kane Software. Il mandante dell'omicidio \u00e8 Duncan Kane, che vuole vendicare l'assassinio della sorella"}
{"id": "1562453", "revid": "223378", "url": "https://it.wikipedia.org/wiki?curid=1562453", "title": "Sunny Day real Estate", "text": ""}
{"id": "1562458", "revid": "253269", "url": "https://it.wikipedia.org/wiki?curid=1562458", "title": "Howard McGillin", "text": "Carriera.\nDun periodo giovanile in cui interpreta piccoli ruoli in televisione per gli Universal Studios, nei primi anni ottanta si trasferisce a New York per tentare la carriera teatrale sui palcoscenici di Broadway, dove, accanto alla sua originaria formazione da attore di prosa (avvenuta sotto la guida di Bradford Dillman), sviluppa rapidamente una tecnica canora raffinata e versatile, sostenuta da un ampio range vocale (tecnicamente da baritono, ma in grado di svolgere efficacemente ruoli da tenore) che gli permette di affrontare ruoli vocalmente molto diversi tra loro.\nNel 1985 ottiene la sua prima nomination ai Drama Desk Awards per \"La Boheme\", ma raggiunge la notoriet\u00e0 l'anno successivo, con l'acclamata interpretazione di John Jasper nell'edizione originale del musical \"The Mystery of Edwin Drood\", che gli vale il Theatre World Award e le nomination al Tony Award e al Drama Desk Award come miglior attore non protagonista, rivelandosi come uno dei pi\u00f9 talentuosi e promettenti interpreti di Broadway. Nello stesso anno \u00e8 tra gli interpreti di \"Follies in Concert\", storica edizione concertistica dello spettacolo di Stephen Sondheim, ripresa e trasmessa dalla TV americana.\nNel 1988 si guadagna la sua seconda nomination al Tony Award grazie al ruolo di Billy Crocker in una fortunata edizione del classico di Cole Porter \"Anything Goes\", portata in scena a Londra e Broadway (affiancato rispettivamente da Elaine Paige e Patti LuPone).\nNel corso degli anni '90, interpreta numerosi ruoli a Broadway (\"Kiss of the Spider Woman\") e nel West End londinese, oltre a diversi recital e concerti negli Stati Uniti e all'estero.\nIl 1999 segna il debutto di McGillin nel suo ruolo per il quale \u00e8 maggiormente noto. Nell'agosto di quell'anno ottiene, infatti, il ruolo principale nell'edizione newyorkese di \"The Phantom of the Opera\", rivelandosi come uno degli interpreti pi\u00f9 apprezzati da pubblico e critica in quel ruolo, portato in scena oltre 2500 volte (diventando cos\u00ec l'attore ad aver interpretato il ruolo pi\u00f9 volte nella storia di Broadway). Interpreta il personaggio sino all'aprile 2003, per poi riprenderlo in diverse occasioni nel corso della stagione 2003/04.\nNello stesso anno \u00e8 tra i protagonisti dell'edizione originale (Off Broadway) del musical \"Bounce\" di Stephen Sondheim.\nNell'ottobre 2005 riprende nuovamente il ruolo del Fantasma a Broadway, impegno che mantiene ininterrottamente durante le stagioni successive (salvo brevi periodi di pausa) fino al 25 luglio 2009, quando viene sostituito da John Cudia.\nMacGillin ha anche preso parte a numerose produzioni televisive (\"Colombo\", '); Inoltre ha prestato la sua caratteristica voce a documentari (inclusa la serie della PBS \"Nature\"), spot pubblicitari e film d'animazione (\"L'incantesimo del lago\", '). Nel 2015 torna a Broadway con il musical \"Gigi\", con Vanessa Hudgens, Victoria Clark e Dee Hoty.\nNel 2001 ha inciso un album da solista,\"Where Time Stands Still\", contenente diversi brani tratti da musical.\nVita privata.\nHoward McGillin \u00e8 stato sposato con la musicista Mary Lloyd-Butler dal 1976 al 1990 e la coppia ha avuto due figli, Brian e Christopher McGillin. Dopo il divorzio e il coming out, McGillin \u00e8 stato impegnato in una relazione con Richard Samson dal 1995 e la coppia si \u00e8 sposata nel 2013."}
{"id": "1562462", "revid": "481349", "url": "https://it.wikipedia.org/wiki?curid=1562462", "title": "Feudalesimo", "text": "Il feudalesimo (detto anche \"rete vassalla\") era un sistema politico, economico, giuridico e sociale che si afferm\u00f2 nell'Europa occidentale con l'Impero carolingio (IX secolo) e con la morte di Carlo Magno, fino all'avvento dell'et\u00e0 moderna. In senso sociale ed economico fu un'evoluzione della societ\u00e0 curtense.\nImpropriamente l'aggettivazione \"feudale\" \u00e8 stata usata anche per fare richiamo a quelle particolari organizzazioni territoriali in cui era evidente la presenza di rapporti personali reciproci e orizzontali tra i vari signori locali, spesso dotati di un potere in vario grado autonomo e di una rilevante forza militare di carattere vicino al privato - piuttosto che soltanto in riferimento alla classica strutturazione sociale strettamente gerarchica avente al vertice della piramide un solo elemento, il sovrano; un esempio in questo senso lo si avrebbe al di fuori dei confini europei medievali e nello specifico nel Giappone durante il periodo dello Shogunato. Il superamento del sistema feudale si ebbe con l'emanazione delle leggi eversive della feudalit\u00e0 nel 1806 da parte di Napoleone Bonaparte, pi\u00f9 di tre secoli dopo la fine del Medioevo.\nSinossi storica.\nLe origini del fenomeno.\nTra il I e il V secolo, un popolo di guerrieri dell'Asia centrale chiamato Rajput si apr\u00ec un varco attraverso i passi all'estremit\u00e0 occidentale dell'Himalaya e si stabil\u00ec da dominatore nell'India di nord-ovest. Nel XII secolo essi furono spinti a sud da nuovi invasori, i Musulmani, in una regione selvaggia e asciutta ove fondarono molti piccoli reami rivali. Ogni regno era governato da una dinastia reale, la quale faceva essa stessa parte di un clan reale, e il capo del clan - il pi\u00f9 anziano della pi\u00f9 antica dinastia - era il re. Egli era il \"proprietario\" dello Stato, perch\u00e9 il suo diretto ascendente era colui che per primo aveva conquistato il territorio. Il sistema feudale trasse inoltre le sue origini da due tradizioni antiche e simili - quella germanica dei fedeli che contornavano il capo e quella romana dei clienti dell'amministratore delle province - che si erano incontrate nei regni romano-barbarici. \nL'uso del capo barbaro di circondarsi di fedeli, gi\u00e0 testimoniato da Tacito, aveva avuto un chiaro sviluppo nell'et\u00e0 merovingia, quando intorno alla figura del re s'era formato un gruppo di guerrieri scelti (\"trustis\") che gli prestava il servizio militare e che per questo si collocava su un piano pi\u00f9 alto nella scala sociale: chi feriva o uccideva uno di loro pagava un indennizzo, il guidrigildo, triplo rispetto al normale. Gli elementi del rapporto feudale presero forma gi\u00e0 quando i guerrieri della \"trustis\" cominciarono a ricevere dal re non soltanto protezione ma anche beni in cambio del loro servizio armato. Prima della nascita dei regni romano-barbarici (circa nel VI sec. d.C.) un sistema molto simile a quello feudale fu istituito in Danimarca che era abitata da un popolo vichingo che dar\u00e0, successivamente, il proprio nome a una regione nel nord-ovest della Francia, i Normanni. A seguito di questa recente scoperta alcuni storici attribuiscono la nascita della \"rete vassalla\" a questi ultimi.\nFeudalesimo medievale.\nTra IX e X secolo l'Europa, che aveva conosciuto un momento di prosperit\u00e0 durante la nascita dell'impero carolingio, era presto ripiombata nell'insicurezza e nella difficolt\u00e0 indotta dalla mancanza di un potere centrale, causata da una vera e propria destrutturazione dell'organizzazione regia carolingia, senza garanzia della salvaguardia dei cittadini, il tutto aggravato dalle nuove incursioni di Normanni, Saraceni e Ungari che istituirono il sistema nei territori conquistati.\nIn questo contesto nacque \"dal basso\" la richiesta di nuove strutture di potere che andassero a colmare spontaneamente quei vuoti di potere deferiti dalla lontana monarchia imperiale. Ne nacque cos\u00ec il fenomeno dell'incastellamento, con la costruzione di insediamenti fortificati da cinte murarie, dove era presente la dimora del signore locale (\"mastio\", \"cassero\" o torre), i magazzini delle derrate alimentari, degli strumenti di lavoro e delle armi, le abitazioni del personale e, attorno ad esso, le varie unit\u00e0 insediative e produttive. Le persone che gravitavano attorno al castello erano tutte legate da precisi rapporti di dipendenza al signore. La \"castellania\" era la circoscrizione attorno al castello, che si inquadrava a sua volta in unit\u00e0 giuridiche pi\u00f9 vaste. Almeno in via teorica esisteva un sistema gerarchico piramidale che si ricollegava ai pubblici ufficiali che possedevano una signoria (duchi, marchesi e conti), che a loro volta dipendevano dal sovrano. Nella pratica sopravviveva anche la libert\u00e0 personale e la propriet\u00e0 privata diretta (l'\"allodio\"), anche se i liberi proprietari erano spesso portati a rinunciare al loro stato di rischiosa libert\u00e0 in cambio di protezione.\nNell'847 il capitolare di Meerssen invitava gli uomini liberi a scegliersi un capo tra gli uomini pi\u00f9 potenti del territorio e mettersi sotto la sua protezione; e nel X secolo anche una norma del diritto anglosassone sanciva che l'uomo privo di un signore, se la famiglia non lo riconosceva come suo membro, era equiparato ad un fuorilegge. Questo provvedimento va inquadrato anche nel progetto di smilitarizzazione dei ceti pi\u00f9 bassi. Nel mondo germanico infatti l'uomo libero era sinonimo di guerriero, per cui il diritto di possedere le armi, anche tra i pi\u00f9 semplici contadini, era sinonimo di libert\u00e0 e di rango. Con l'affinamento delle tecniche militari si procedette alla smilitarizzazione dei liberi di pi\u00f9 bassa estrazione, obbligandoli a porsi sotto la protezione (e il controllo) dei \"seniores\".\nFeudalesimo moderno.\nIl feudalesimo fu il sistema giuridico-politico dominante tra i secoli X e XII. In seguito, la rinascita delle citt\u00e0 e dell'economia monetaria ridimension\u00f2 molto questa istituzione, che comunque non scomparve. Anzi, tra XIV e XVI secolo si registr\u00f2 in Europa un diffuso processo di \"rifeudalizzazione\". Con l'avvento degli Stati moderni il feudalesimo perse le caratteristiche giurisdizionali, ma mantenne quelle sociali e politiche fino a quasi tutto il XVIII secolo. \nNel Regno di Francia il feudalesimo venne abolito a seguito della rivoluzione francese con decreto dell\u201911 agosto 1789 dall\u2019Assemblea Costituente, provvedimento che fu poi esteso in diversi parti d\u2019Italia in seguito all\u2019invasione da parte delle truppe francesi. Nel Regno di Napoli, Gioacchino Murat abol\u00ec la feudalit\u00e0 con legge 2 agosto 1806, poi attuata con la legge 1\u00ba settembre 1806 ed un real decreto del 3 dicembre 1808. Nel Regno di Sicilia la legge abolitiva fu emanata dal Parlamento siciliano il 10 agosto 1812. In Piemonte la feudalit\u00e0 cess\u00f2 in forza degli editti 7 marzo e 29 luglio 1797 emanati da Carlo Emanuele IV, Che dichiar\u00f2 allodiali tutti i beni feudali; quantunque nel Regno di Sardegna, specificatamente all\u2019Isola, la feudalit\u00e0 fu abolita con editto del 5 agosto 1848.\nNel Regno Lombardo-Veneto solo con la legge del 5 dicembre 1861 n.\u00ba 342 furono soppressi tutti i vincoli feudali. Pi\u00f9 recentemente in Scozia, il 28 novembre 2004 l'Abolition of Feudal Tenure etc. (Scotland) Act del 3 maggio 2000 \u00e8 entrato in pieno vigore ponendo fine al ci\u00f2 che era rimasto del sistema feudale scozzese. L\u2019ultimo regime feudale, quello dell\u2019isola di Sark, fu abolito nel dicembre del 2008, quando si sono tenute le prime elezioni democratiche per l'elezione di un parlamento locale e la nomina di un governo. La \"rivoluzione\" \u00e8 conseguenza dell'intervento giuridico del Parlamento europeo, che ha dichiarato il sistema costituzionale locale come contrario ai diritti umani, e, a seguito di una serie di battaglie legali, ha imposto la democrazia parlamentare. \nTipi di feudalesimo.\nCasi del tutto particolari furono quei feudalesimi che Marc Bloch defin\u00ec \"d'importazione\", ovverosia quelle forme d'organizzazione sociale che i popoli che si spostavano lontano dai loro paesi d'origine portavano con s\u00e9. Questo termine \u00e8 generalmente riferito ad eventi di qualche secolo successivi al X: a certi rapporti di vassallaggio che i Normanni introdurranno in Inghilterra e nell'Italia meridionale dopo le loro conquiste, oppure a quel feudalesimo che si svilupp\u00f2 in Terra Santa dopo la prima crociata, dove il beneficio era pagato in denaro piuttosto che in terra, per il semplice motivo che le campagne erano sottoposte alle continue scorrerie dei musulmani.\nQuesti \"benefici\" in denaro, tuttavia, si diffusero ben presto anche in altre regioni europee poich\u00e9 visti dai sovrani come ottimi mezzi per evitare la disgregazione territoriale. I beneficiari erano, in genere, benemeriti di chi rilasciava il feudo. I pagamenti, tuttavia, raramente venivano onorati e questo rapporto feudale si rivel\u00f2 essere il pi\u00f9 instabile, tanto da far preferire sempre ai vassalli la concretezza della terra.\nA proposito di \"feudalesimi\" bisogna ricordare, tra l'altro, la differenza fondamentale che intercorre tra il feudo \"franco\" e il feudo \"longobardo\". Il primo \u00e8 il feudo che si potrebbe definire \"puro\", perch\u00e9 riscontrabile soprattutto in territorio francese: ha come caratteristiche fondamentali l'indivisibilit\u00e0, l'inalienabilit\u00e0 e l'impossibilit\u00e0 ad essere trasmesso ereditariamente per via femminile. Un feudo di questo tipo tende a generare una societ\u00e0 in cui la geografia del possesso fondiario \u00e8 molto statica. Diversa \u00e8 invece la situazione dell'Italia settentrionale, dove vige per lo pi\u00f9 il feudo \"longobardo\": questo \u00e8 infatti un feudo divisibile, alienabile, trasmissibile per via femminile, tutti aspetti che conferiscono senza dubbio maggiore dinamicit\u00e0 agli assetti della propriet\u00e0 fondiaria. Si pu\u00f2 dire che il feudo \"franco\" fu in pratica introdotto in Italia solo al momento della discesa nel meridione della casa francese degli Angi\u00f2, alla fine del secolo XIII, che favor\u00ec l'insediamento in territorio italiano dell'aristocrazia d'oltralpe, che port\u00f2 con s\u00e9 i propri istituti e le proprie consuetudini.\nIl dibattito storiografico.\nIl governo feudale acquis\u00ec le caratteristiche difettive con cui si \u00e8 abituati a fare ad esso riferimento a partire dalla met\u00e0 del XVIII secolo, cio\u00e8 in piena et\u00e0 illuministica. Alfonso Longo, ad esempio, che nel 1773 succedette a Cesare Beccaria nella cattedra di Istituzioni civili ed economiche a Milano (il cui corso, mai pubblicato, fu poi recuperato in volume), lo definisce una forma di governo \"tutta imperfetta nelle sue parti, erronea nei principii e disordinata nei mezzi\". Ed, in effetti, fu sempre considerata cardinale dagli Illuministi l'interezza della sovranit\u00e0, mentre, soprattutto a partire dal Capitolare di Quierzy (877), la sicurezza del possesso del feudo rese pi\u00f9 lassi i vassalli e pi\u00f9 disposti a seguire il proprio arbitrio, assecondando l'inosservanza delle leggi in favore della forza, svuotando di potere i tribunali, opprimendo il popolo.\nIstituzioni economiche e sociali come il pascolo comune o le corporazioni contraddicevano in modo troppo forte lo spirito borghese che largamente informava lo spirito illuminista. Questa sorta di avversione prese corpo nella riforma, avviata da Giuseppe Bonaparte e proseguita da Gioacchino Murat, tramite una serie di leggi emanate tra il 1806 e il 1808, della soppressione della feudalit\u00e0 nel regno di Napoli, lo stato dello stivale in cui pi\u00f9 radicata era la forma feudale di governo, istituendo anche una commissione incaricata di risolverne le liti.\nIl XIX secolo sembr\u00f2 cercare un punto di vista pi\u00f9 neutro nei confronti del feudalesimo: a quei tempi, avversario della borghesia non \u00e8 pi\u00f9 l'Ordinamento feudale ma il sovrano assoluto. Fran\u00e7ois Guizot distingueva tra un influsso \"sullo sviluppo interiore dell'individuo\" e quello sulla societ\u00e0, ravvisando nel primo il motore di \"sentimenti energici\" e \"bisogni morali\". Il XX secolo, soprattutto con \"Les Annales\", approfond\u00ec lo studio della produzione dei beni, dei rapporti di propriet\u00e0 e delle condizioni di lavoro pi\u00f9 di quanto non fosse stato fatto fino ad allora. In ogni caso, almeno nella percezione comune, neppure questi studi fecero uscire il feudalesimo da una considerazione generale fortemente polemica.\nFu Alfons Dopsch il primo a tentare di scardinare lo schema tradizionale, basato sul principio per cui il feudalesimo fosse sempre strettamente legato alla pratica dell'economia naturale. Dopsch fa invece notare che il feudalesimo \u00e8 sopravvissuto in certi stati anche fino al XVII secolo, mentre in essi lo scambio monetario era ormai del tutto \"moderno\". Lo studioso, insomma, propone cause politiche e costituzionali per la definizione di questo ordinamento. Per\u00f2 \u00e8 da considerare che il feudalesimo menzionato da Dopsch (quello dell'Austria e del Meclemburgo) non era ormai pi\u00f9 il feudalesimo dei baroni riottosi. Bloch finisce per rinunciare al riferimento all'economia naturale, preferendo parlare di una \"carestia monetaria\". Henri Pirenne trov\u00f2 nella disgregazione dello Stato la cifra del feudalesimo, sottolineando come fu impossibile ai conquistatori germanici di continuare la solidit\u00e0 statale che fu dell'Impero romano. Pur riconoscendo la necessit\u00e0 dei principi di delegare la difesa del territorio ai vassalli, resta, secondo Pirenne, che il giuramento feudale riconosce comunque il re come detentore del potere, tanto che furono paesi altamente feudalizzati come l'Inghilterra e la Francia - come nota Lopez - a dare all'Europa i primi Stati unitari. Sempre il Lopez nota come il principio di feudalit\u00e0 rimarcava l'elemento di reciprocit\u00e0 giuridica dell'obbligazione, per quanto questo genere di transazioni di diritti non fosse certo disponibile per l'universalit\u00e0 delle genti ma solo dei potenti.\nMaurice Dobb fa corrispondere il feudalesimo all'istituto del servaggio, cio\u00e8 l'obbligo imposto al produttore di adempiere alle pretese economiche del \"dominus\" (spesso genericamente intese come \"doni alla dispensa del signore\"). Dobb torna quindi, in qualche modo, al giudizio settecentesco, accentuando, per\u00f2, una nota classista che prima non aveva questo rilievo.\nElementi fondamentali del sistema feudale.\nA livello teorico erano tre gli elementi fondamentali e caratterizzanti del sistema vassallatico-beneficiario:\nElemento reale: Il feudo.\n\"Feudo\" \u00e8 entrato nella nostra lingua dal latino \"\"feudum\", che riprendeva la radice germanica \"feh\" = bestiame, essendo infatti presso le popolazioni nomadi la ricchezza pi\u00f9 tipica, con la quale si remuneravano i servigi. Nel medioevo il \"benificium\"\" (altro nome del feudo) veniva dato in dono ai vassalli del signore che, prestando servizio a quest'ultimo, ricevevano in cambio protezione e una frazione territoriale da coltivare. Questo \"pezzo\" di terra \u00e8 considerato il feudo. Gli storici sono sostanzialmente concordi nell'indicare infatti l'origine del feudo in quei beni materiali (bestiame, armi e oggetti preziosi) con i quali i principi barbarici offrivano al proprio seguito, il \"comitatus\". Quando i Germani divennero sedentari il termine inizi\u00f2 a significare un \"bene\" generico, ovvero il suo \"possesso\" e, pi\u00f9 in generale, la \"ricchezza\".\n\u00c8 importante sottolineare come all'inizio il terreno del quale beneficiavano i sottoposti fosse concesso solo a titolo di \"comodato\": essi ne erano possessori, ma non godevano della piena propriet\u00e0. Per questo alla loro morte il possesso ritornava al signore e non si tramandava agli eredi. Analogamente non poteva essere fatto oggetto di transazione, n\u00e9 venduto n\u00e9 alienato in alcun modo. Ci\u00f2 lo rendeva precario e presto il ceto feudale, gi\u00e0 dalla seconda met\u00e0 del IX secolo, si mosse per appropriarsi dei feudi in maniera completa. Carlo il Calvo concedette nell'877 con il capitolare di Quierzy la possibilit\u00e0 di trasmettere i feudi in eredit\u00e0, seppur provvisoriamente, in casi eccezionali, come la partenza del re per una spedizione militare. Soltanto dal 1037 ci fu la vera ereditariet\u00e0, quando i feudatari ottennero l'irrevocabilit\u00e0 e trasmissibilit\u00e0 ereditaria dei \"beneficia\" con la \"Constitutio de feudis\" dell'imperatore Corrado II il Salico. Era nata cos\u00ec la signoria feudale, anche se in seguito essa si trasform\u00f2 ulteriormente.\nBisogna anche sottolineare che il feudo, inteso come oggetto del beneficio, era un terreno nell'impostazione pi\u00f9 tipica del sistema: a volte poteva anche trattarsi di beni mobili o di somme di denaro corrisposte come salario. Ma l'organizzazione \"classica\" del feudalesimo prevedeva la suddivisione in territori che andavano a formare le grandi o piccole signorie locali feudali, che almeno all'origine dovevano coincidere con marche e contee dell'impero carolingio.\nL'omaggio e l'investitura.\nIl vassallaggio \u00e8 un rapporto di tipo personale che si instaurava nel sistema vassallatico-beneficiario. Si trattava di una sorta di \"contratto\" privato tra due persone, il vassallo e il signore: il primo si dichiarava \"homo\" dell'altro, durante la cerimonia dell'\"omaggio\" , ricevendo, in cambio della propria fedelt\u00e0 e del servizio, protezione dal signore.\nLa cerimonia di omaggio formalizzava questo rapporto: il \"vassus\" si rimetteva nelle mani del \"senior\" ponendo le sue mani giunte in quelle del suo superiore (da qui il gesto di preghiera a mani giunte) e gli giurava fedelt\u00e0. La cerimonia di investitura era un caso particolare dell'omaggio, durante la quale veniva concesso un terreno (un feudo) simboleggiato dalla consegna di un oggetto come una zolla di terra o una manciata di paglia o anche una bandiera (quest'ultima sottintendeva la cessione anche di un diritto giurisdizionale).\nNatura giuridica.\nL'elemento giuridico del sistema feudale consisteva innanzitutto nell'immunit\u00e0, accompagnata, nel caso di feudi pi\u00f9 grandi, dalla concessione del diritto di giurisdizione. Per immunit\u00e0 si intendeva il privilegio di non subire, entro i confini della signoria feudale, alcun controllo da parte dell'autorit\u00e0 pubblica. Il diritto di giurisdizione era invece la delega ad amministrare la giustizia pubblica ed a goderne i proventi nel caso di pene pecuniarie.\nLa giustizia del re divenne giustizia comitale, amministrata cio\u00e8 dai conti suoi vassalli; e i conti smisero d'organizzare l'esercito in nome del re per esigere invece, sempre pi\u00f9 spesso, prestazioni militari a titolo personale. Ancora vivente Carlo Magno, i conti potevano esonerare dalle prestazioni militari dovute al re quegli uomini liberi che avessero fatto loro dono della propria terra in cambio di protezione, e in questo caso usurpavano di fatto un diritto pubblico. Mescolavano il concetto di \"honor\" (cio\u00e8 la concessione del diritto ad esercitare una funzione pubblica) con quello di \"dominatus\" (cio\u00e8 l'esercizio di un potere di fatto su uomini e beni).\nIl belga Fran\u00e7ois-Louis Ganshof ha spiegato che nei secoli X e XI certi principi territoriali francesi furono di fatto indipendenti; che riconobbero l'esistenza, al di sopra di loro, del re, ma si trattava di una supremazia puramente teorica; che il solo legame che in qualche misura continuasse a legarli alla corona era il fatto d'esserne vassalli; e che, tuttavia, \u00e8 al legame vassallatico che la Francia deve il fatto d'aver evitato una dissoluzione completa.\nLa societ\u00e0 feudale.\nIl feudalesimo, che si richiama al \"rapporto personale\" tipicamente barbarico, prevedeva che l'inferiore, ad ogni livello, assumesse obblighi ed impegni solamente col suo immediato superiore, cui doveva il beneficio. Il feudalesimo mise per\u00f2 a repentaglio l'autorit\u00e0 imperiale e il prestigio dell'autorit\u00e0 centrale tanto che, dopo la morte di Carlo Magno il quale aveva assicurato una certa stabilit\u00e0 con il proprio prestigio, dal IX secolo i maggiori feudatari riuscirono ad affermare la propria autonomia. In epoca successiva si assiste quindi al fenomeno dell'\"immunit\u00e0\": i grandi feudatari tendono a esercitare sul territorio funzioni appartenenti allo Stato trasformando il feudo da istituzione privata in istituzione pubblica: amministrazione della giustizia, riscossione di dazi e gabelle, arruolamento di uomini per le campagne di guerra private.\nNel contesto della societ\u00e0 feudale i piccoli proprietari terrieri privati (propriet\u00e0 allodiale) trovandosi spesso in gravi difficolt\u00e0 economiche, mirano ad affidare la propria terra privata a un feudatario del quale si dichiarano vassalli.\nIl processo di crisi del feudalesimo, che non \u00e8 da confondersi con una sua immediata scomparsa in quanto durer\u00e0 ancora per secoli, non \u00e8 determinato solo dal contrasto tra grande e piccola feudalit\u00e0, ma anche da altre forze emergenti al margine inferiore della gerarchia sociale. I signori feudali avevano fatto ricorso a servi capaci, i ministeriali, che per i servizi resi si erano poi affrancati e talvolta avevano meritato un titolo o un'investitura. Inoltre i figli cadetti, i \"milites secundi\", in conseguenza dell'indivisibilit\u00e0 del feudo franco, erano costretti alla vita ecclesiastica o militare. Coloro che si armavano cavalieri costituivano una classe di \"sradicati\" pronti a qualsiasi avventura e soperchieria.\nLa struttura gerarchica.\nMolto spesso la storiografia tradizionale ha tramandato il mondo feudale come gerarchico, dominato da una rigida piramide sociale in cui i vertici godono della sudditanza assoluta dei sottoposti. Questa rigida separazione in gradini sociali sarebbe stata indicata dai giuramenti vassallatici che ogni vassallo doveva prestare al proprio signore e, di conseguenza, avrebbe comportato che sulla vetta ci fosse un concessore di \"benefici\" (vedi il paragrafo al riguardo) e che a lui facessero capo tutte le altre figure. La tradizionale piramide modello del sistema \u00e8 la seguente:\nAlla base della gerarchia feudale, al di sopra dei contadini liberi e di quei servi, c'erano i \"milites\" e i \"caballari\" dotati di scarse risorse ma aventi il diritto e le capacit\u00e0 economiche di possedere un cavallo e un'armatura e di partecipare alla vita delle corti.\nLa gerarchia tra i nobili era la seguente (e formalmente lo \u00e8 ancora negli stati europei a regime monarchico): imperatore, re, principe, duca, marchese, conte, visconte, barone, signore e cavaliere. Maggiore era il titolo, maggiori erano i possedimenti ed il prestigio sociale, nonch\u00e9 l'influenza a corte e ovviamente il potere.\nIn realt\u00e0 il sistema era pi\u00f9 elastico e ogni livello era regolato dal medesimo rapporto di vassallaggio: poteva teoricamente avere un vassallo chiunque potesse permetterselo, dai sovrani, ai grandi signori, ai membri della piccola nobilt\u00e0 fino anche ai modesti proprietari terrieri. Si poteva inoltre essere alternativamente \"dominus\" o \"vassus\" per benefici diversi.\nUna piramide vera e propria si ebbe formalizzata solo nel corso del XII-XIII secolo, come si legge nei \"libri feudorum\", redatti per regolare l'assetto giuridico del regno di Gerusalemme conquistato dopo la Prima crociata.\nNella realt\u00e0 il sistema dei rapporti feudali era ben pi\u00f9 complesso della piramide: si poteva essere sottoposti a pi\u00f9 signori, con gravi difficolt\u00e0, per esempio, quando due o pi\u00f9 di questi signori entravano in conflitto tra loro. Solo in epoca pi\u00f9 tarda si diffuse il giuramento \"ligio\", cio\u00e8 il riconoscimento di un legame prioritario con un determinato signore. Inoltre ai rapporti feudali andavano a sommarsi quelli di parentela e di eredit\u00e0, complicando notevolmente la struttura sociale.\nTipologie ed estensioni dei feudi.\nDucato.\nI ducati erano territori di vasta estensione, composti da pi\u00f9 citt\u00e0 e villaggi e da innumerevoli terreni agricoli e di pascolo. Il ducato era governato da un duca (dal greco bizantino \"do\u00fbka\", che \u00e8 dal latino \"d\u016bx\" \u2018condottiero, guida\u2019), che aveva poteri e privilegi quasi pari a quelli del sovrano stesso, rendendo il titolo di duca inferiore solo a quello dei Re (o in alcuni casi, del principe). Il titolo ducale, di origine longobarda, fu poi incorporato nella gerarchia nobiliare adottata in tutta Europa.\nConcesso inizialmente solo ai membri della famiglia reale, poi aperto a terzi, il titolo ducale assunse ben presto diversi aspetti e varianti; numerosi ducati sovrani, per esempio, sorsero prevalentemente nella penisola italiana e nei territori nordici del Sacro Romano Impero, e furono solo formalmente sottoposti al vincolo feudale con l'Imperatore, ma \"de facto\" divennero pienamente indipendenti e, molto spesso, di notevole peso nella politica europea. Altri ducati, come quello di Normandia o di Borgogna, arrivarono a rivestire un ruolo pi\u00f9 importante dello Stato stesso a cui erano legati da vincoli di vassallaggio (in questo caso il Regno di Francia), mentre altri ancora (come il Ducato di Curlandia e Semigallia) tentarono persino di stabilire colonie nel Nuovo Mondo, pur senza successo. Alcuni dei duchi di questi Stati arrivarono anche a concedere titoli nobiliari di rango inferiore al proprio (barone, conte, marchese) pur non avendone formalmente il potere.\nAnaloghi al ducato erano il granducato e l'arciducato, nonch\u00e9 il principato; quest'ultimo era governato da un Principe, titolo che solitamente spettava \"de iure\" all'erede al trono di un regno, ma era anche concesso a terzi (es. Principato di Monaco). Aveva un rango poco superiore a quello del duca (anche se in alcune regioni europee era un rango poco pi\u00f9 basso di quello ducale).\nMarchesato.\nLe marche erano in origine dei territori di media estensione, pi\u00f9 grandi di una contea, posti nelle zone periferiche del regno (o dell'Impero), e ne fungevano da cuscinetti e da confini con gli stati vicini (da qui il termine \"marca\", di origine germanica, nel significato confine, demarcazione). Era governata da un marchese, che quasi sempre doveva avere notevoli capacit\u00e0 belliche, strategiche e diplomatiche per mantenere territori cos\u00ec delicati e spesso instabili, molte volte rivendicati dagli stati vicini e, in caso di invasione, solitamente devastati a causa della loro posizione.\nIl titolo marchionale era quindi gerarchicamente superiore a quello di conte. Analogamente alle contee, anche le marche potevano al loro interno contenere baronati, i quali erano sottoposti sia all'autorit\u00e0 del marchese che a quella del sovrano. Numerose marche, nel corso dei secoli, divennero Stati sovrani e indipendenti e di notevole peso nella politica della regione geografica in cui si trovavano (es. il marchesato di Saluzzo, il marchesato di Verona, il marchesato di Mantova ed il marchesato del Monferrato).\nContado.\nLe contee erano territori prevalentemente agricoli e di pastorizia, composti da pi\u00f9 villaggi e da svariati terreni produttivi.\nEra una concessione territoriale di medio livello e spesso di una certa importanza, tanto che nei secoli molte contee divennero \"de facto\" veri e propri stati sovrani (es. la Contea di Savoia), e a volte erano a loro volta composti da diversi baronati;\nerano governate da un conte.\nTeoricamente, la massima estensione del dominio di un conte corrispondeva di solito con i confini della relativa circoscrizione ecclesiastica (diocesi).\nViscontado.\nIl viscontado era un feudo intermedio tra il baronato e la contea; era governato da un visconte (letteralmente \"il conte in seconda, l'aiutante del conte\"), titolo originalmente onorifico e solo dopo integrato nella gerarchia nobiliare, superiore a quello baronale e inferiore a quello di conte.\nEra una tipologia di feudo (e un titolo) pressoch\u00e9 assente nell'Europa mediterranea, mentre era diffuso nelle monarchie nordiche, specie in Inghilterra e nel Sacro Romano Impero.\nBaronia.\nI baronati erano solitamente territori di piccola estensione, a volte composti semplicemente da alcuni terreni agricoli di modeste dimensioni e un villaggio.\nErano le concessioni pi\u00f9 semplici e meno importanti nella gerarchia feudale, e ne stavano alla base; erano governate ognuna da un barone.\nIl titolo baronale era il livello pi\u00f9 basso della scala nobiliare (era inizialmente un titolo di origine germanico-anglosassone, poi integratosi nel sistema feudale in quasi tutta l'Europa Occidentale e nordica) ed era il primo che dava dignit\u00e0 di possedimento territoriale (il grado ancora inferiore era il titolo di cavaliere, che era quasi sempre onorifico).\nI baroni erano quasi sempre sottoposti, prima ancora che all'autorit\u00e0 del sovrano, a quella intermedia di un conte."}
{"id": "1562463", "revid": "1543377", "url": "https://it.wikipedia.org/wiki?curid=1562463", "title": "Gwen Crellin", "text": "Celebre come \"la Dama bianca\" (in inglese: \"Lady in White\") del Tourist Trophy, per il candore della sua divisa da marshal, \u00e8 diventata negli anni uno dei personaggi simbolo del TT. Abitava sull'Isola di Man, in un cottage chiamata Coan Buigh, situato sul percorso del TT poco dopo il salto di Ballaugh's Bridge. A soprannominarla \"Dama bianca\" fu Giacomo Agostini.\nLa leggenda vuole che i concorrenti che la salutavano finissero il giro senza incappare in incidenti o contrattempi. Molti piloti, per rispetto o per scaramanzia, passavano a salutarla prima delle prove o le dedicavano un cenno nel passaggio davanti a casa sua, che lei ricambiava mostrando una lavagnetta con scritto \"Good luck\"."}
{"id": "1562468", "revid": "287204", "url": "https://it.wikipedia.org/wiki?curid=1562468", "title": "WWF (disambigua)", "text": ""}
{"id": "1562469", "revid": "834", "url": "https://it.wikipedia.org/wiki?curid=1562469", "title": "Wwf", "text": ""}
{"id": "1562472", "revid": "1926649", "url": "https://it.wikipedia.org/wiki?curid=1562472", "title": "Gabriele Aldegani", "text": "Carriera.\nDopo gli esordi nella Miranese, ha militato per tre stagioni nel Milan (una in Primavera e due in prima squadra come terzo portiere), senza riuscire a debuttare nel campionato di Serie A.\nLa prima stagione da titolare \u00e8 in Serie C1, nel , che a fine stagione retrocede. Nel 1998 debutta in Serie B, in prestito al dove sostituisce Christian Abbiati passato a sua volta al Milan, e nella stagione successiva va nuovamente in prestito, questa volta al , dove si mette in luce come uno dei portieri pi\u00f9 affidabili della serie cadetta.\nTornato al Milan, nel settembre 2000 viene nuovamente prestato al Monza, dove sostituisce Jean Fran\u00e7ois Gillet passato al , senza poter evitare la retrocessione dei brianzoli in Serie C1. Dopo un breve periodo in prestito agli spagnoli dell'Alaves, disputa una nuova stagione da titolare al , e nel 2002 passa in prestito al Livorno, neopromosso in Serie B, dove fa da chioccia al titolare Marco Amelia.\nNel 2003 scende in Serie C1, collezionando 26 presenze con il . A fine campionato, svincolato, viene ingaggiato dal , con cui torna a militare in Serie B alternandosi con Paolo Orlandoni nella prima stagione e con Mario Cassano nella seconda. Scaduto il contratto con la societ\u00e0 emiliana, milita per una stagione con il (dove \u00e8 riserva di Gillet). Nuovamente svincolato, firma per l', con cui rescinde il contratto dopo un mese accordandosi con il ChievoVerona, con cui disputa due stagioni ed esordisce in Serie A il 31 maggio 2009, nella partita Napoli-ChievoVerona terminata 3-0 per i partenopei.\nIl 10 febbraio 2010 firma un contratto fino a giugno con il , con cui colleziona 4 presenze in Serie B. Per la stagione 2010-2011 viene ingaggiato dal Benevento, squadra militante nel girone B di Prima Divisione.\nIl 31 gennaio 2011 viene acquistato dalla Cremonese. Il giocatore rimane svincolato dopo la fine del contratto con la Cremonese, e il 17 febbraio 2012 firma un contratto fino al termine della stagione con la . Svincolato al termine del campionato, il 6 settembre successivo firma un nuovo contratto con i \"molossi\", nel frattempo retrocessi in Lega Pro Prima Divisione. Gioca da titolare per tutto il girone d'andata, fino a gennaio, quando torna in prestito al Livorno nello scambio che porta Alfonso De Lucia in Campania. Con i toscani ottiene la promozione in Serie A dopo i play-off, e a fine stagione fa ritorno in Campania.\nIl 3 agosto 2013 il prestito viene rinnovato per un'altra stagione. Esordisce con la maglia amaranto, subentrando a Luca Anania, nei minuti finali dell'incontro Parma-Livorno, sul punteggio di 2 a 0 per gli emiliani.\nA fine stagione, scaduto il prestito con i labronici, fa ritorno alla Nocerina. In seguito alla retrocessione dei \"molossi\" in Eccellenza, Aldegani risolve il contratto con la societ\u00e0.\nIl 20 settembre passa al Pescara, sottoscrivendo un contratto annuale. Debutta in campionato il 28 ottobre sostituendo il titolare Vincenzo Fiorillo nel corso della partita contro il Bari. Resta a Pescara per tre stagioni come terzo portiere, chiudendo la carriera al termine della Serie A 2016-2017 e diventando nel corso dell'estate il preparatore dei portieri della squadra adriatica, ruolo che ricopre fino al 2020.\nPer un periodo, nel 2021, diviene il preparatore dei portieri del Pordenone.\nStatistiche.\nPresenze e reti nei club.\n\"Statistiche aggiornate al 30 giugno 2017.\""}
{"id": "1562473", "revid": "179152", "url": "https://it.wikipedia.org/wiki?curid=1562473", "title": "Lago di Place Moulin", "text": ""}
{"id": "1562475", "revid": "179152", "url": "https://it.wikipedia.org/wiki?curid=1562475", "title": "Diga di Place Moulin", "text": ""}
{"id": "1562476", "revid": "179152", "url": "https://it.wikipedia.org/wiki?curid=1562476", "title": "Diga di Place-Moulin", "text": ""}
{"id": "1562477", "revid": "179152", "url": "https://it.wikipedia.org/wiki?curid=1562477", "title": "Diga di Bionaz", "text": ""}
{"id": "1562485", "revid": "536103", "url": "https://it.wikipedia.org/wiki?curid=1562485", "title": "Feudo", "text": "Il termine feudo (prestito dal latino medievale \"feudum\", a sua volta un prestito dal basso francone antico \"fehu\" \u2018beni mobili, averi; possesso di bestiame\u2019) indicava un diritto concesso tramite un patto di fiducia da una persona pi\u00f9 ricca e potente in cambio di un servizio fornito in modo continuativo. Sotto questa definizione, invero molto generica, si collocano due istituzioni sostanzialmente uguali, la pi\u00f9 antica e originaria, afferente al diritto privato; e la seconda, di natura pubblica, entrata nell'uso nel XII secolo e durata fino all'et\u00e0 moderna.\nIl feudo nel diritto privato.\nFeudo nel significato originario (in latino \"feudus\") era costituito dal diritto reale su un bene in grado di fornire una rendita, quasi sempre di natura fondiaria, concesso a fronte dell'espletamento di un servizio. Quest'ultimo poteva anche essere di tipo professionale (per esempio poteva ricevere un feudo il medico o il notaio alle dipendenze di un re o un grande signore), ma almeno da un certo punto in avanti fu quasi sempre solo il corrispettivo di un impegno di tipo militare. \nL'origine di questo tipo di remunerazione, sostitutiva di un normale stipendio, risiede probabilmente nella rarefazione della moneta nei secoli dell'Alto medioevo. In effetti, dove questa fu pi\u00f9 contenuta, come in Italia, il feudo di tale tipo fu meno diffuso (fu probabilmente sconosciuto ai Longobardi, e importato dai Merovingi). Da un certo punto in avanti la concessione del feudo fu caratteristica del sistema signorile-vassallatico: l'investitura feudale era il corrispettivo dell'omaggio vassallatico, e rispetto a uno stipendio aveva il vantaggio di legare permanentemente il vassallo al signore.\nIl feudo nel diritto pubblico, o feudo onorifico.\nIl feudo, nel secondo significato (in latino \"feudum\"), che nacque all'epoca di Federico Barbarossa, era invece costituito da un insieme di diritti di natura pubblica in un certo ambito territoriale (il \"merum et mixtum imperium\" ovvero la giurisdizione penale e civile, oltre a vari censi e imposte), concessi da un re o da un principe territoriale, in cambio dapprima anche qui della fedelt\u00e0 vassallatica, e pi\u00f9 tardi semplicemente di denaro. Per tutto l'alto medio evo e l'XI secolo l\"imperium\" o la \"districtio\" , cio\u00e8 i poteri di natura pubblica connessi a una carica nobile, l\"homagium\" (ovvero il rapporto personale di vassallaggio) e il \"beneficium\" (ovvero i beni immobili concessi per un godimento privato) erano tre situazioni non necessariamente congiunte, anche se frequentemente erano nella titolarit\u00e0 di una stessa persona. Questi feudi nacquero inizialmente dalla sottomissione a re e principi (o anche vescovi e comuni) delle signorie territoriali locali, o signorie di banno, nate dalla disgregazione dei poteri pubblici nei secoli tra il X e il XII. Il signore locale si riconosceva vassallo del potere maggiore, consegnandogli la sua signoria, che gli veniva restituita immediatamente come feudo. Pi\u00f9 tardi re e principi assegneranno i feudi vacanti - o appositamente confiscati - ai loro fedeli, capitani, favoriti, e anche creditori. Nell'ultimo periodo di vitalit\u00e0 del sistema feudale i governi, bisognosi di denaro, cedevano ordinariamente i feudi a ricche famiglie di possidenti e mercanti, per denaro, giungendo talvolta a metterli all'asta. Essi furono aboliti in generale tra il XVIII e il XIX secolo (nel 1797 nell'Italia settentrionale, nel 1806 nel Regno di Napoli e solo nel 1830 in Sardegna). Questo tipo di feudo era detto \"onorifico\", essendo \"honor\" il vocabolo latino indicante le cariche pubbliche.\nCollegamento giuridico e storico tra i due tipi di feudo.\nAlla base della concessione in feudo di diritti pubblici, ovvero del concetto pi\u00f9 recente e storicamente noto di feudo, c'\u00e8 la concezione patrimoniale dei medesimi diritti pubblici, che potevano essere venduti, ereditati, suddivisi territorialmente; concezione che deriva dalla natura stessa dei regni germanici succeduti all'Impero Romano (tipica \u00e8 la suddivisione di un regno tra gli eredi del re defunto, che avveniva per esempio presso i Franchi). Pertanto non \u00e8 strano che un istituto del diritto privato potesse essere applicato disinvoltamente al diritto pubblico. \nPi\u00f9 interessante \u00e8 comprendere il legame storico tra i due tipi di feudo. La signoria territoriale (\"dominatus loci\"), che si trasform\u00f2 generalmente in feudo onorifico, era nata dall'usurpazione dei poteri pubblici, su territori ristretti (anche singoli villaggi) da parte dei maggiori possessori di terre, che avevano costruito castelli per la difesa di esse e dei loro dipendenti, ponendo sotto la propria protezione e controllo anche i minori possessi circostanti. Non di rado questi grandi possessi, che costituivano il nucleo delle signorie locali, erano in origine feudi ottenuti dal re, da vescovi e monasteri o da signori maggiori. Pertanto un certo tipo di legame vassallatico-feudale era spesso presente gi\u00e0 all'origine in queste signorie. Non bisogna per\u00f2 dimenticare che, specie in Italia, l'origine feudale dei grandi possessi era limitata: per lo pi\u00f9 si trattava di propriet\u00e0 private (allodio) o di concessioni non di tipo feudale (doni, locazioni a canoni modesti o simbolici - enfiteusi, precarie-). Il feudo era certamente diffuso, ma non tanto come remunerazione a vantaggio di un signore locale da parte di qualche potere maggiore di cui si riconosceva vassallo, quanto piuttosto come corrispettivo del rapporto vassallatico tra questi signori locali e i loro uomini d'arme (secundi milites, valvassori, persino scudieri).\nI passi pi\u00f9 importanti nella costituzione di feudi pubblici furono compiuti dagli Imperatori del XII secolo. Gi\u00e0 Corrado III attorno al 1130 aveva concesso in feudo ad alcuni grandi signori il fodro regio (un'imposta) su certi territori: si trattava ancora di un diritto destinato a produrre una rendita, come i feudi di diritto privato, ma ci\u00f2 che veniva infeudato era una prerogativa pubblica. Una via di mezzo, dunque, tra i due tipi di feudo. Con Federico I si giunge alla completa infeudazione del complesso dei diritti pubblici: nasce il feudo del secondo tipo. L'intenzione di Federico era di consolidare il suo potere istituendo rapporti vassallatici tra il potere regio e le signorie, di fatto quasi indipendenti. Il suo obiettivo non fu raggiunto pienamente, comunque il metodo fece scuola, e fu adottato da comuni e principi per secoli.\nSuccessione feudale.\nIn origine, i feudi erano concessioni temporanee o al pi\u00f9 vitalizie, che per\u00f2 spesso venivano confermate agli eredi diretti del precedente concessionario. L'ereditariet\u00e0 fu dichiarata a livello generale, per i suoi vassalli, da Carlo il Calvo nel capitolare di Quierzy (877); mentre in passato si pensava che questo atto legislativo avesse stabilito l'ereditariet\u00e0 dei \"feudi maggiori\", oggi gli storici sono concordi nel considerare il capitolare di Quierzy un provvedimento da applicare in casi eccezionali, ossia la partenza del re per una spedizione militare. Il passaggio del feudo da padre e figlio era provvisorio e non obbligatorio. Fu solo nel 1037 che Corrado il Salico, con l\"'Edictum de Beneficiis\" (comunemente noto come \"Constitutio de Feudis\") stabilir\u00e0 l'ereditariet\u00e0 dei feudi di qualunque grado, per difendere i cosiddetti \"valvassores\".\nEsistevano diversi meccanismi di successione dei feudi, che dipendevano dalla loro concessione: vi erano forme di amministrazione indivisa e consortile, oppure la divisione in quote uguali fra tutti i figli maschi, oppure il fedecommesso, o ancora forme di privilegio come la primogenitura, il maggiorascato o il seniorato.\nIn generale i feudi erano ereditabili dai discendenti, fratelli o nipoti; non avevano quindi l'illimitata ereditabilit\u00e0 dei possessi fondiari. Inoltre erano ereditabili solo in linea maschile, a meno che l'atto di investitura non concedesse la successione anche in linea femminile (primogenitura cognatizia), caso peraltro infrequente; e per lo pi\u00f9 erano esclusi dalla successione i figli naturali anche se legittimati. Alcuni feudi, specie i pi\u00f9 antichi, erano divisi \"pro quota\" tra tutti i figli maschi, secondo il diritto longobardo o anche fra tutti i membri maschili di un consortile. Nel caso mancasse un erede legittimo il feudo ritornava sotto il diretto dominio dell'ente che l'aveva concesso (l'Impero, un principe territoriale o un ente ecclesiastico); questo fu spesso sfruttato per confiscare dei feudi da vendere poi ad altri, modo sicuro da parte dei governi di intascare molto denaro, giacch\u00e9 la confisca non implicava alcun risarcimento.\nNon sempre l'ereditariet\u00e0 dei feudi era gratuita ed automatica. In alcuni regni (ad es. Francia) era previsto che il successore nel feudo dovesse pagare al concedente una tassa denominata \"laudemio\", che, analogamente all'istituto dell'enfiteusi del diritto medioevale, aveva la funzione giuridica di far riconoscere al successore che il feudo era stato \"concesso\" impedendo l'usucapione e quindi impedendo che il feudo si trasformasse in piena propriet\u00e0 allodiale. In questi casi teoricamente il mancato pagamento del \"laudemio\" faceva ritornare il feudo nel patrimonio del concedente impedendo la successione.\nTipi di feudi onorifici.\nI diplomi di infeudazione qualificano i feudi con una lista di espressioni d'uso, quali \"onorifico, paterno, avito, antico, nobile e gentile, franco e libero\", di cui forse gli stessi notai che estendevano questi atti non intendevano appieno il significato. Certamente \"onorifico\" indica il carattere pubblico e non privato del feudo; \"nobile e gentile\" che si tratta di un feudo assegnato a un nobile, e non uno dei cosiddetti \"feudi scutiferorum\" dati agli scudieri di origine plebea, quasi una via di mezzo tra un feudo e la concessione di un terreno a un contadino (massaricio, livello). Una qualifica molto in uso nel medioevo fu quella di \"feudo ligio\", concesso a un vassallo che giurava a un signore una speciale fedelt\u00e0 (detta appunto ligia), in un'epoca in cui si poteva essere vassalli contemporaneamente di pi\u00f9 signori.\nNell'epoca dei Principati e nell'et\u00e0 moderna i feudi erano classificati a seconda della minore o maggiore autonomia:\nPoich\u00e9 molte signorie locali poi trasformate in feudi onorifici derivavano dai possessi fondiari di antiche famiglie di ufficiali pubblici (conti, marchesi), analoghi titoli rimasero in uso per qualificare i titolari dei feudi. Inizialmente erano chiamati marchesati e contee le signorie appartenenti ai discendenti di famiglie marchionali e comitali (per esempio i Conti palatini di Lomello, i conti di Biandrate, i conti Aldobrandeschi, Guidi, Alberti, i marchesi di origine aleramica del Monferrato, Saluzzo, Del Carretto od obertenga come i Malaspina, Estensi, Pallavicino). Pi\u00f9 tardi i principi territoriali (come i duchi di Milano, Ferrara, Savoia) insignirono di simili titoli i loro feudatari. Nell'Italia settentrionale la scala dei feudi da questo punto di vista era: marchesato, contea, signoria; la concessione di Ducati e Principati rimaneva prerogativa imperiale e riguardava solo feudi immediati dell'Impero. Nel Regno di Napoli, Sicilia e nello Stato Pontificio invece i sovrani territoriali potevano insignire i loro feudatari anche dei titoli di duca e principe, analogamente ai sovrani esteri non soggetti all'Impero."}
{"id": "1562489", "revid": "322321", "url": "https://it.wikipedia.org/wiki?curid=1562489", "title": "Unione montana del Grappa", "text": "L'unione montana del Grappa \u00e8 un'unione montana (gi\u00e0 comunit\u00e0 montana) veneta della provincia di Treviso.\nComprende in tutto sei comuni distribuiti alle pendici meridionali del massiccio del Grappa:\nNell'ex comunit\u00e0 montana ricadeva anche parte del comune di Pederobba, che ha per\u00f2 deliberato il recesso dall'ente con lo scopo di associarsi ai comuni di Vidor e Valdobbiadene nella neocostituita unione montana Monfenera Piave Cesen."}
{"id": "1562492", "revid": "123699281", "url": "https://it.wikipedia.org/wiki?curid=1562492", "title": "Lassie (serie televisiva 1954)", "text": "Lassie \u00e8 una serie televisiva statunitense trasmessa dal 1954 al 1973. Le prime 17 stagioni della serie furono trasmesse dal canale CBS mentre le ultime 2 furono trasmesse in syndication.\nFu la prima importante serie televisiva ad avere come protagonista un attore bambino. Per il soggetto si and\u00f2 sul sicuro. Il binomio cane-bambino era da tempo un prodotto di successo nel cinema. Il personaggio di \"Lassie\" era stato reso popolare da un racconto di Eric Knight pubblicato nel 1940, su cui si era basato il film \"Torna a casa, Lassie!\" (1943) con Roddy McDowall, che aveva generato numerosi sequel. Per il ruolo del piccolo protagonista si scelse Tommy Rettig, che alle spalle aveva gi\u00e0 una lunga ed importante carriera cinematografica. Nel corso della quarta stagione Tommy consegner\u00e0 il testimone al piccolo Jon Provost, che lo porter\u00e0 avanti per altre sei stagioni. Poi per le seguenti 9 stagioni lo show esplorer\u00e0 altre strade, in cui Lassie sar\u00e0 fatto interagire con molteplici soggetti e non con un unico padroncino. \nSia \"Jeff Miller\" (Tommy Rettig) sia \"Timmy Martin\" (Jon Provost) sono orfani (l'uno di padre, l'altro di entrambi i genitori), secondo una tendenza che \u00e8 comune in quasi tutte le serie televisive del periodo che abbiano per protagonista un ragazzino e il suo cane (o il suo cavallo o entrambi), da \"Le avventure di Rin Tin Tin\" con Lee Aaker a \"Furia\" con Bobby Diamond.\nTrama.\nLa serie segue le avventure di un \"collie\" chiamato Lassie, ed \u00e8 una delle pi\u00f9 lunghe serie drammatiche televisive. \u00c8 ambientata in una fattoria nelle prime 10 stagioni, in seguito nella sede delle guardie forestali e nuovamente in una fattoria nelle ultime due stagioni.\nInizialmente, Lassie \u00e8 compagna d'avventure di Jeff, un orfano di guerra che vive con la madre e il nonno a Calverton, (immaginaria localit\u00e0 degli Stati Uniti), i quali si trasferiscono dopo la morte dell'anziano. La famiglia Martin, che acquista la fattoria, adotta inoltre Timmy, un bambino a cui Jeff lascia Lassie il giorno del trasloco. In seguito, i Martin emigrano in Australia e lasciano la cagna al loro vicino Cully, per evitarle la quarantena di sei mesi prevista dallo Stato australiano. Cully, causa attacchi di cuore, non pu\u00f2 continuare ad occuparsi di Lassie, che viene presa in custodia da Corey e poi da altre due guardie. Dopo aver passato una stagione senza padroni, Lassie si stabilisce all\"'Holden Ranch\", una fattoria sede di un centro per bambini in difficolt\u00e0. Una caratteristica di Lassie \u00e8 che aiuta e salva gli altri animali oltre agli uomini, specialmente negli episodi in cui i suoi padroni sono guardie forestali.\nInterpreti di Lassie.\nNel corso delle 19 stagioni della serie, Lassie \u00e8 stata interpretata da sei \"collies\" maschi, pur essendo nella finzione una femmina. Cinque dei sei Lassie erano discendenti di Pal, il Lassie dei film della MGM. Pi\u00f9 grandi delle femmine, i maschi sono stati scelti in quanto di maggior effetto sulla pellicola e perch\u00e9 mutano il pelo una sola volta l'anno, anzich\u00e9 due come le femmine.\nLe serie successive.\nLe vicende della serie sono proseguiti nella serie \"Lassie - (\"The New Lassie\", 1989-1991)\". Nel 1997 ne \u00e8 stata realizzata un'ulteriore - \"Lassie (1997-1999)\", \"remake\" della precedente.\nIn Italia la 18\u00aa e la 19\u00aa stagione furono mandate in onda con il titolo \"Le nuove avventure di Lassie\".\nPersonaggi.\nThe Miller Years (1954-1957):\nThe Martin Years (1957-1964):\nThe Ranger Years (1964-1970):\nLassie alone (1970-1971):\nIn questa stagione, uscite di scena le guardie forestali, Lassie non ha nessun padrone ed \u00e8 l'unico personaggio fisso.\nThe Holden Ranch Years (1971-1973):\nProduzione.\nNel 1951, dopo sette film con Lassie come protagonista, la MGM annunci\u00f2 che non intendeva produrne altri e Rudd Weatherwax, il proprietario di Pal, si mise d'accordo col produttore Robert Maxwell per iniziare una serie televisiva dedicata al suo cane; in realt\u00e0 Pal fu usato solo nell'episodio pilota, prima di essere sostituito da altri cani nel ruolo di Lassie. Tommy Retting fu scelto per interpretare il suo padroncino Jeff Miller. Dopo tre stagioni Retting decise di ritirarsi dalle scene ed era troppo cresciuto per una parte da undicenne, inoltre l'attore George Cleveland, che recitava nel ruolo del nonno, mor\u00ec improvvisamente nel 1957. I produttori (tra cui Jack Wrather che aveva comprato i diritti) fecero morire anche il suo personaggio e trasferirono Jeff e sua madre, facendoli uscire dalla serie. Nel 1964, Jon Provost (che interpretava Timmy Martin), non rinnov\u00f2 tuttavia il suo contratto ed anche la famiglia Martin venne fatta trasferire. I produttori decisero di variare la serie dando a Lassie un padrone adulto, facendola lavorare al fianco di Corey (Robert Bray), una guardia forestale. Nel 1968 Robert Bray, causa problemi di alcolismo, si ritir\u00f2 e il suo personaggio venne sostituito da due colleghi. La rete CBS ha annullato la serie nel 1971, che \u00e8 tuttavia continuata fino al 1973 in Sindycation.\nLa serie fu prodotta da Robert Maxwell Associates e Wrather Productions e girata a Culver City e Los Angeles, in California. Altre localit\u00e0 furono usate in singoli episodi nei \"Ranger Years\" in quanto le trame prevedevano vari viaggi da parte dei personaggi.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nSigle italiane.\nSono quattro le sigle italiane della serie incise in Italia:"}
{"id": "1562499", "revid": "179152", "url": "https://it.wikipedia.org/wiki?curid=1562499", "title": "Torre del Grande S. Pietro", "text": ""}
{"id": "1562503", "revid": "2730", "url": "https://it.wikipedia.org/wiki?curid=1562503", "title": "Guardia Vomano", "text": ""}
{"id": "1562505", "revid": "1342115", "url": "https://it.wikipedia.org/wiki?curid=1562505", "title": "Salvatore Scoca", "text": "Biografia.\nNacque a Calitri da Gaetano e da Maria Concetta Capossela, entrambi contadini, quarto di nove figli. Dopo gli studi elementari e secondari frequent\u00f2 la Facolt\u00e0 di Giurisprudenza dell'Universit\u00e0 di Roma e si laure\u00f2 nel 1918.\nSvolse per un breve periodo la libera professione, ma dal 1\u00ba gennaio 1925, vinto il concorso in Magistratura, entr\u00f2 a far parte dell'Avvocatura Generale dello Stato.\nAttivit\u00e0 politica.\nDopo la Liberazione di Roma (1944) fu nominato Membro del primo Comitato romano della Democrazia Cristiana.\nFu Sottosegretario di Stato al Ministero del Tesoro nel Governo Bonomi III (1944-1945) e poi Sottosegretario di Stato al Ministero delle Finanze nel Governo De Gasperi II (1946-1947).\nNel 1946 fu nominato Avvocato Generale dello Stato fino alla sua morte.\nFu eletto Deputato nel 1948 e nel 1953.\nAffianc\u00f2 la sua attivit\u00e0 di funzionario dello Stato con quella di attento studioso di problemi economici e finanziari, come risulta dalle diverse sue pubblicazioni.\nVita privata.\nEra il padre di Maretta Scoca, gi\u00e0 deputata, sottosegretaria e giudice televisiva di Forum, e di Franco Gaetano Scoca, accademico e avvocato.\n\u00c8 sepolto nella Cappella dell'Assunta, eretta per sua iniziativa, a Calitri Scalo."}
{"id": "1562506", "revid": "287204", "url": "https://it.wikipedia.org/wiki?curid=1562506", "title": "Enrico di Trast\u00e1mara (1400-1445)", "text": "Origini familiari.\nFiglio quartogenito (terzo maschio) del principe di Castiglia e Le\u00f3n, e futuro re della corona d'Aragona e di Sicilia, Ferdinando (figlio secondogenito di Giovanni I e della sua prima moglie Eleonora di Aragona) e di Eleonora d'Alburquerque (1374 - 1435), figlia secondogenita dell'infante di Castiglia e conte d'Alburquerque, Sancho Alfonso (1342-1375),e della di lui moglie, Beatrice del Portogallo (1347-1381).\nBiografia.\nNel 1406, suo padre, Ferdinando (detto anche \"Ferdinando di Antequera\"), divenne reggente del regno di Castiglia per conto del nipote, Giovanni II, minorenne (come da espressa volont\u00e0 del defunto re padre di Giovanni II, Enrico III l'Infermo, fratello di Ferdinando).\nNel 1409, fu eletto Gran Maestro dell'Ordine di Santiago.\nDopo il compromesso di Caspe (1412), suo padre, Ferdinando, divenne re della corona d'Aragona e, di conseguenza, Enrico divenne infante d'Aragona.\nDopo l'ascesa al trono, per evitare una guerra civile contro Giacomo II conte di Urgell, che aveva il sostegno della contee catalane, suo padre, Ferdinando I propose il matrimonio tra Enrico, che sarebbe stato fatto duca di Montblanc, ed una figlia di Giacomo II; ma Giacomo II rifiut\u00f2 la proposta, e il matrimonio non si fece pi\u00f9, ma Giacomo II, in meno di un anno venne sconfitto, ed il 31 ottobre 1413 si arrese, a Balaguer.\nComunque il padre aveva lasciato Enrico e suo fratello Giovanni (il futuro re d'Aragona e di Navarra, Giovanni II), detti \"gli infanti d'Aragona\", in Castiglia (dove Ferdinando, prima di divenire re in Aragona, era stato reggente per conto del nipote, Giovanni II) a prendere il suo posto alla guida della famiglia (Trast\u00e1mara) reale di Castiglia, facendo parte del consiglio reale di Giovanni II (come da espressa volont\u00e0 del defunto re padre di Giovanni II, Enrico III l'Infermo).\nIl 16 maggio del 1418, Enrico ricevette il titolo di conte di Alburquerque, cedutogli dalla madre.\nSempre, nel 1418, dopo la morte della regina madre, Caterina di Lancaster, Enrico col fratello Giovanni divenne reggente del regno di Castiglia, tenendo tale carica sino al 7 marzo 1419, giorno della maggiore et\u00e0 del re, Giovanni II.\nEnrico ed il fratello Giovanni furono costantemente in lotta con le fazioni di nobili che si opponevano alla loro invadenza, ma Enrico riusc\u00ec ad avere il controllo del cugino e a prendere il potere con il \"Golpe di Tordesillas\", del 1419, dove il re venne sequestrato.\nIl 12 luglio del 1420, Enrico spos\u00f2 la duchessa di Villena, la sorella del re di Castiglia Giovanni II, sua cugina prima, Caterina di Castiglia, figlia del re di Castiglia e Le\u00f3n, Enrico III (figlio del re di Castiglia e Le\u00f3n Giovanni I, e quindi fratello di Ferdinando I di Aragona) e di Caterina di Lancaster, figlia del duca di Lancaster, Giovanni di Gand. Con questo matrimonio, Enrico accrebbe il suo potere a corte e Giovanni II lo nomin\u00f2 duca di Villena. Enrico per affermare il suo potere convoc\u00f2 le cortes ad Avila e dato che il re Giovanni II era maggiorenne fu deciso che fosse celebrato il matrimonio tra il re e sua sorella, Maria, che erano stati promesso quando Giovanni II era bambino. La cerimonia, poco fastosa, data la situazione, fu celebrata il 4 di agosto, nella cattedrale d'Avila.\nQuesta posizione privilegiata provoc\u00f2 l'invidia di \u00c1lvaro de Luna, il consigliere personale del re, che, accordatosi con Giovanni, il fratello di Enrico, nel giugno del 1422, lo fece arrestare, a Madrid, e gli fece requisire tutte le sue propriet\u00e0.\nEnrico dapprima fu imprigionato, per due anni, nel Real Alc\u00e1zar di Madrid, poi, nella fortezza di Mora.\nPer le pressioni esercitate dal re della corona d'Aragona, suo fratello maggiore, Alfonso V il Magnanimo, che minacci\u00f2 di invadere la Castiglia, Enrico fu rilasciato nel 1427 e tutti i suoi titoli gli furono restituiti.\nEnrico per\u00f2 continu\u00f2 assieme al fratello Giovanni a interferire nelle questioni del regno di Castiglia, per cui, per appoggiare i suoi fratelli, gli \"infanti di Aragona\", Alfonso V il Magnanimo, nel 1429, invase il regno di Castiglia iniziando una guerra che termin\u00f2 col trattato di Majano del luglio 1430, con cui si pose fine all'invasione aragonese della Castiglia, Enrico e Giovanni furono esiliati in Aragona mentre tutte le loro propriet\u00e0 in Castiglia vennero confiscate.\nNel 1435, Enrico, sempre con Giovanni, segu\u00ec il fratello, Alfonso V il Magnanimo, nella conquista del regno di Napoli e fu con lui all'assedio di Gaeta e alla battaglia di Ponza, dove, il 25 agosto, i tre fratelli furono sconfitti e fatti prigionieri dai Genovesi (la loro madre Eleonora, mor\u00ec per il dolore, poco dopo aver ricevuto la notizia della cattura di tre dei suoi figli maschi).\nEnrico ed i suoi fratelli Alfonso e Giovanni furono consegnati al duca di Milano, Filippo Maria Visconti, ma poco tempo dopo furono liberati.\nNel 1436, Enrico, fu creato Conte di Emp\u00faries, dal fratello, Alfonso V il Magnanimo, per compensarlo dei territori castigliani che gli erano stati confiscati.\nEnrico, di natura passionale e ribelle, rientr\u00f2 ancora una volta in Castiglia, nel 1438, per partecipare ad una rivolta nobiliare riuscendo a catturare il re Giovanni II ancora una volta nel corso del 1439, con conseguente esilio di \u00c1lvaro de Luna.Enrico dopo alcuni anni fu nuovamente imprigionato e condannato, per la seconda volta, all'esilio.\nRimasto vedovo di Caterina che era morta di parto, nel 1439, Enrico si era risposato, il 7 aprile del 1443, a Medina del Campo con Beatrice di Pimentel (1416-1490), figlia di Rodrigo Pimentel Conte di Benavente e della moglie, Leonora Enr\u00edquez.\nRientrato per l'ultima volta in Castiglia, assieme al fratello, Giovanni, subirono una sconfitta alla prima battaglia di Olmedo del 19 maggio 1445, dove Enrico venne ferito ad una mano.Rientrato in Aragona, mor\u00ec a Calatayud, provincia di Saragozza, circa un mese dopo, il 15 giugno, in seguito alla ferita riportata che era andata in gangrena.\nDiscendenza.\nEnrico da Caterina ebbe un figlio, nato morto.\nEnrico da Beatrice ebbe un figlio:"}
{"id": "1562507", "revid": "132266", "url": "https://it.wikipedia.org/wiki?curid=1562507", "title": "Achille Luciano Mauzan", "text": "Nato in Francia, si trasfer\u00ec presto in Italia dove inizi\u00f2 a lavorare come illustratore dapprima per riviste, cartoline o ceramiche, in seguito per la nascente industria cinematografica producendo tra il 1909 e il 1913 circa 1500 locandine di film.\nNel 1924 fond\u00f2 con Federico Morzenti una propria casa di produzione grafica. \nIn seguito (1927-1932) si trasfer\u00ec in Argentina prima di far ritorno in Francia (1932-1952), dove continu\u00f2 a lavorare nella produzione grafica.\nNegli ultimi anni della vita si dedic\u00f2 alla pittura.\nCirca 400 dei suoi cartelloni pubblicitari fanno parte della Raccolta Salce, conservata presso il Museo civico Luigi Bailo di Treviso. Il suo primo biografo \u00e8 stato il critico d'arte Arturo Lancellotti."}
{"id": "1562509", "revid": "767487", "url": "https://it.wikipedia.org/wiki?curid=1562509", "title": "Antonino Abate", "text": "Biografia.\nInsegnante di fede repubblicana, si affili\u00f2 alla Carboneria e partecip\u00f2 ai moti antiborbonici del 1848-1849, rimanendo ferito a Catania il 6 aprile 1849. Fuggito a Palermo, riprese l'anno dopo l'insegnamento a Catania ma, sospettato di essere coinvolto nella redazione dei giornali satirici \"Diavolo zoppo\" e \"Astrologo\", fu arrestato e confinato per un anno. Tornato all'insegnamento in una scuola privata, dal 1851 al 1858 ebbe per allievo il cugino Giovanni Verga.\nAppoggi\u00f2 l'impresa dei Mille e fu redattore del giornale catanese \"Roma degli italiani\", fondato nel 1860 dal Verga, che diresse dal 1861 al 1862. Polemizz\u00f2, anche attraverso i giornali, da lui fondati e diretti, \"La Redenzione\" e \"La Vita\", contro la monarchia sabauda, alla quale rimproverava - pur essendo contrario all'indipendenza della Sicilia - la mancata concessione all'isola dell'autonomia e l'eccessiva fiscalit\u00e0.\nFu assessore alla pubblica istruzione del comune di Catania nel 1864 e si present\u00f2 candidato alle elezioni politiche del 1867, senza per\u00f2 essere eletto. Nel 1881 redasse un appello a Umberto I in occasione della visita del re, chiedendo maggiore democrazia per la Sicilia. Rimasto fedele agli ideali repubblicani, mor\u00ec povero e isolato."}
{"id": "1562515", "revid": "767487", "url": "https://it.wikipedia.org/wiki?curid=1562515", "title": "The Equals", "text": "The Equals sono un gruppo musicale pop/reggae/rock londinese della seconda met\u00e0 degli anni sessanta. Sono ricordati soprattutto per essere stati il primo progetto musicale di Eddy Grant, chitarrista e principale compositore del gruppo, che in seguito intraprese una carriera solista ricca di successi internazionali. Oltre a Grant, la formazione del gruppo comprendeva i gemelli Derv e Lincoln Gordon (rispettivamente cantante e chitarrista), John Hall (batterista) e Pat Lloyd (bassista).\nStoria.\nIl gruppo inizi\u00f2 a suonare a Londra nel 1965. Il nome \"The Equals\" (\"gli uguali\") fu scelto con riferimento alla composizione multirazziale del gruppo (Lloyd e Hall erano inglesi, i gemelli Gordon giamaicani, e Grant guyanese). Nel 1966 gli Equals pubblicarono per Laurie Records il loro primo singolo \"Baby Come Back\". Il brano ebbe successo soprattutto in Germania, nei Paesi Bassi, e nel Regno Unito, dove raggiunse la prima posizione nella hit parade. Negli anni successivi incisero numerosi altri lavori di successo, alcuni dei quali sono considerati classici del pop e sono stati riproposti in cover da diversi artisti successivi. \"Police on My Back\", per esempio, fu riproposta dai Clash (nell'album \"Sandinista!\"), da Willie Nile (in \"Streets of New York\") e dagli Hypertronics (in concerto); \"Green Light\" \u00e8 stata ripubblicata dai Detroit Cobras (sull'album \"Tied &amp; True\"); e nel 1994 \"Baby Come Back\" si \u00e8 posizionata al primo posto delle classifiche di vendita britanniche nella cover di Pato Banton.\nNel 1971, Grant ebbe seri problemi di salute, e si ritir\u00f2 dal gruppo, trasferendosi in Guyana; in seguito avrebbe intrapreso una carriera solista coronata da numerosi successi, fra cui \"Living on the Front Line\", \"Electric Avenue\", e \"Gimme Hope Jo'anna\". Gli Equals proseguirono senza Grant per diversi anni, ma non riuscirono a eguagliare i loro precedenti successi. Pubblicarono il loro ultimo lavoro, \"Mystic Synster\", nel 1978."}
{"id": "1562526", "revid": "767487", "url": "https://it.wikipedia.org/wiki?curid=1562526", "title": "Nobres", "text": "Nobres \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione dell'Alto Teles Pires."}
{"id": "1562533", "revid": "767487", "url": "https://it.wikipedia.org/wiki?curid=1562533", "title": "Nortel\u00e2ndia", "text": "Nortel\u00e2ndia \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione di Alto Paraguai."}
{"id": "1562534", "revid": "599013", "url": "https://it.wikipedia.org/wiki?curid=1562534", "title": "Ivan Matteoni", "text": "Carriera.\n\u00c8 uno dei calciatori sammarinesi con pi\u00f9 presenze in nazionale, 44; l'esordio risale alla prima partita internazionale dei biancazzurri: una sconfitta 4-0 contro la Svizzera il 14 novembre 1990."}
{"id": "1562536", "revid": "86599", "url": "https://it.wikipedia.org/wiki?curid=1562536", "title": "John Broughton", "text": "\u00c8 un prolifico scopritore di asteroidi, ne ha scoperti pi\u00f9 di 500 al \"Reedy Creek Observatory\" nel Queensland.\nScoperte e ricerche.\nHa sviluppato due software, \"scantracker\" e \"scanalyser\", utili alla fotografia dei transiti degli asteroidi con la tecnica del \"Drift-Scan\". I software sono gratuiti e liberamente utilizzabili.\nL'11 aprile del 2004 ha scoperto l'asteroide near-Earth che \u00e8 considerata la prima scoperta amatoriale di un oggetto grosso e potenzialmente pericoloso per la Terra.\nIl 3 novembre 2005 ha scoperto la cometa periodica, P/2005 T5 Broughton ed il 17 luglio 2006 la cometa non periodica C/2006 OF2 Broughton.\nHa scoperto in totale 581 asteroidi . La seguente lista non \u00e8 completa.\nRiconoscimenti.\nBroughton \u00e8 stato uno dei 5 astronomi che hanno vinto il premio \"Eugene Shoemaker Near-Earth Object Grants\" nel 2002, assegnato dalla Planetary Society. Broughton ha impiegato la somma per acquistare una Camera CCD.\nHa ricevuto il Edgar Wilson Award nel 2006 e nel 2007 . Nel 2008 gli \u00e8 stata assegnata la Berenice Page Medal .\nGli \u00e8 stato dedicato un asteroide, 24105 Broughton."}
{"id": "1562537", "revid": "33689", "url": "https://it.wikipedia.org/wiki?curid=1562537", "title": "Giordane (console 470)", "text": "Figlio del vandalo Giovanni, alla morte dell'imperatore Teodosio II nel 450, l'imperatrice Elia Pulcheria permise che Giordane si rivalesse su Crisafio per la morte del proprio padre.\nGiordane era ariano ma per convenienza si convert\u00ec all'ortodossia. Nel 465 l'imperatore Leone I era arrabbiato con Giordane, \"magister militum vancans\" facente funzione di \"comes stabuli\" (\"responsabile delle stalle imperiali\"), perch\u00e9 il cavallo dell'imperatore aveva improvvisamente scartato; Giordane si rivolse per un consiglio a Daniele lo Stilita, il quale lo convinse a convertirsi, riguadagnando il favore di Leone.\nNel 466 venne nominato \"magister militum per Orientem\", succedendo ad Ardaburio Aspare. Venne nominato console per il 470, e in tale occasione torn\u00f2 a Costantinopoli, lasciando il posto di \"magister militum\" a Zenone; la sua nomina, per\u00f2, provoc\u00f2 la rivolta di Anagaste. Sempre nel 470 ebbe la possibilit\u00e0 di esaminare le stanze private dell'imperatore."}
{"id": "1562538", "revid": "339392", "url": "https://it.wikipedia.org/wiki?curid=1562538", "title": "Camera CCD", "text": ""}
{"id": "1562540", "revid": "80339", "url": "https://it.wikipedia.org/wiki?curid=1562540", "title": "Newtek", "text": ""}
{"id": "1562541", "revid": "767487", "url": "https://it.wikipedia.org/wiki?curid=1562541", "title": "Nossa Senhora do Livramento", "text": "Nossa Senhora do Livramento \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione di Cuiab\u00e1."}
{"id": "1562543", "revid": "3082", "url": "https://it.wikipedia.org/wiki?curid=1562543", "title": "Flavio Giordane", "text": ""}
{"id": "1562544", "revid": "729019", "url": "https://it.wikipedia.org/wiki?curid=1562544", "title": "NewTek", "text": "NewTek \u00e8 un'azienda statunitense realizzatrice del pacchetto professionale di modellazione e animazione 3D denominato Lightwave 3D, usato in importanti produzioni cinematografiche e televisive di tutto il mondo.\nLa Newtek \u00e8 stata una delle artefici dell'avvento del 3D nei computer, con l'introduzione dell'hardware VideoToaster per i computer Amiga del 1986, un dispositivo che permetteva di combinare in tempo reale le immagini generate al computer con le immagini riprese nella realt\u00e0."}
{"id": "1562546", "revid": "110157", "url": "https://it.wikipedia.org/wiki?curid=1562546", "title": "Nova Bandeirantes", "text": "Nova Bandeirantes \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Alta Floresta."}
{"id": "1562550", "revid": "2117439", "url": "https://it.wikipedia.org/wiki?curid=1562550", "title": "Nova Brasil\u00e2ndia", "text": "Nova Brasil\u00e2ndia \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Paranatinga."}
{"id": "1562551", "revid": "767487", "url": "https://it.wikipedia.org/wiki?curid=1562551", "title": "Saint Albert", "text": "Saint Albert (57.719 ab. nel 2006) \u00e8 una citt\u00e0 del Canada.\nSi trova nella provincia dell'Alberta, a nord-ovest di Edmonton, lungo il fiume Sturgeon."}
{"id": "1562552", "revid": "1543377", "url": "https://it.wikipedia.org/wiki?curid=1562552", "title": "NGC 4103", "text": "NGC 4103 \u00e8 un ammasso aperto visibile nella costellazione della Croce del Sud.\nOsservazione.\nSi individua 1,5 gradi a SW della stella , in direzione di un ricchissimo campo stellare lungo la Via Lattea; alcune stelle rosse di settima magnitudine lo incorniciano sul lato nord. L'ammasso \u00e8 composto da diverse stelle di colore bianco-azzurro, tra le quali la pi\u00f9 luminosa \u00e8 di magnitudine apparente 9,15, molto ben evidenti anche in un telescopio di 80mm di apertura, sufficiente per risolverlo appieno; attraverso un binocolo 10x50 si scorge invece come una macchia chiara molto bene evidente. Uno strumento da 150mm permette di avere una visione molto dettagliata.\nQuest'ammasso si trova ad una declinazione fortemente australe, pertanto non \u00e8 osservabile da molte delle regioni abitate dell'emisfero boreale, come l'Europa e quasi tutto il Nordamerica; da diverse regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra febbraio e luglio.\nStoria delle osservazioni.\nNGC 4103 venne individuato per la prima volta da James Dunlop nel 1826, quando prestava servizio come sovrintendente dell'osservatorio del Nuovo Galles del Sud in Australia; l'astronomo John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 2718.\nCaratteristiche.\nNGC 4103 \u00e8 un ammasso piuttosto piccolo e molto concentrato, moderatamente ricco di stelle, gran parte delle quali azzurre; la sua distanza \u00e8 stimata attorno ai 1632\u00a0parsec (circa 5320 anni luce) ed \u00e8 quindi situato all'interno del Braccio del Sagittario, lungo l'Arco della Carena, circondato da diversi altri ammassi brillanti e regioni di formazione stellare.\nContiene una trentina di stelle fino alla magnitudine 12, in massima parte delle prime classi spettrali; la sua et\u00e0 \u00e8 stimata sui 24 milioni di anni ed \u00e8 pertanto molto giovane. Sono note 170 componenti accertate con una massa compresa fra 9,7 e 0,9\u00a0M\u2299, ossia comprese in una fascia di magnitudine che va dalla 9,24 alla 18,52."}
{"id": "1562553", "revid": "110157", "url": "https://it.wikipedia.org/wiki?curid=1562553", "title": "Nova Cana\u00e3 do Norte", "text": "Nova Cana\u00e3 do Norte \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Col\u00edder."}
{"id": "1562560", "revid": "767487", "url": "https://it.wikipedia.org/wiki?curid=1562560", "title": "Nova Guarita", "text": "Nova Guarita \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Col\u00edder."}
{"id": "1562562", "revid": "465169", "url": "https://it.wikipedia.org/wiki?curid=1562562", "title": "Oscar al miglior cortometraggio a 2 bobine", "text": "L'Oscar al miglior cortometraggio a 2 bobine veniva assegnato al miglior cortometraggio a 2 bobine maggiormente votato dall'Academy.\nL'elenco mostra il vincitore di ogni anno, seguito dai film che hanno ricevuto una \"nomination\" (titolo italiano e titolo originale tra parentesi. Se \u00e8 presente un solo titolo il film \u00e8 italiano o, pi\u00f9 spesso, non \u00e8 stato distribuito in Italia o \u00e8 stato distribuito usando il titolo originale).\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Per maggiori informazioni si veda la voce Cerimonie dei premi Oscar."}
{"id": "1562564", "revid": "2091899", "url": "https://it.wikipedia.org/wiki?curid=1562564", "title": "Gremio dei piccapietre", "text": "Il gremio dei Piccapietre (in sassarese \"li piccapiddreri\") \u00e8 la confraternita degli antichi scalpellini che partecipa alla Faradda di li candareri.\nStoria.\nAnticamente i piccapietre facevano parte della confraternita della Madonna degli angeli insieme ai muratori e ai falegnami (insieme a carpentieri) sotto, appunto, la protezione della Vergine degli Angeli.\nI rapporti interni del gremio furono spesso conflittuali, in particolare per la scelta delle cariche pi\u00f9 importanti: spesso infatti quella degli obrieri spettava ai muratori, ritenuti la maestranza principale.\nLe continue liti interne portarono alla divisione delle tre maestranze pi\u00f9 importanti (vi erano infatti alcune, come i carpentieri e i cosiddetti \"carracantoni\", che erano considerate di \"minore importanza\").\nRicorrenze.\nLe due ricorrenze principali del gremio si svolgono entrambe nella chiesa di Santa Maria di Betlem a Sassari e sono:\nIl gremio nell'800.\nLa nascita ufficiale del gremio dei Piccapietre avvenne nel 1856 nonostante la loro separazione dai muratori fosse anteriore di una trentina d'anni (circa 1830).\nInizialmente (prima della loro nascita ufficiale) si misero sotto la protezione di Sant'Anna ma, dopo un'epidemia di colera, scelsero come nuova patrona la Madonna della Salute e lasciarono la prima come seconda protettrice.\nDopo essersi dati uno statuto di leggi, nel 1876 si trasferirono dalla chiesetta di sant'Anna alla chiesa di Santa Maria in Betlem dove praticano i loro culti ancora oggi.\nIl '900 e il 2000.\nIl gremio non fu ritenuto per diversi anni degno di partecipare alla Discesa dei candelieri, il riconoscimento gli arriv\u00f2 solo nel maggio del 1955 e il 14 agosto dello stesso anno parteciparono alla secolare \"Faradda\" con il loro nuovo candeliere (costato 96.000 lire, una cifra molto alta per il tempo).\nPer molto tempo fu il gremio pi\u00f9 giovane della festa fino a che nel 2007 vennero ammessi anche i Fabbri.\nLa Confraria di Nuestra Segnora dels Angels.\nIn occasione del 150\u00ba anniversario della patrona dei piccapietre, \u00e8 stata ricostituita a Sassari la Confraria di Nostra Signora degli Angeli tra gremio dei Muratori, gremio dei Falegnami e appunto il gremio dei Piccapietre.\nQuesta confraternita vuole rispecchiare l'originaria composizione del gremio di cui anticamente facevano parte altre maestranze minori il cui ruolo si poteva avvicinare a quello dei tre gremi ancora oggi sopravvissuti (i sellai con i bestai, i bottai, gli spadai e i barilleros.)\nCandeliere.\nIl candeliere dei Piccapietre risale al 1955 ad opera di Antonio Cubeddu, \u00e8 prevalentemente bianco con i riquadri Azzurri e le bordature celesti; sul fusto vi \u00e8 l'immagine della patrona, sul retro i simboli del mestiere. Il candeliere pesa 199 \u00a0kg senza stanghe e 237 kg con stanghe completamente addobbato .\nCappella.\nLa cappella originaria del gremio, era situata nella zona delle Conce della citt\u00e0, a breve distanza dall'omonima fonte, e dedicata a Sant'Anna.\nCon la demolizione di questa, i piccapietre riuscirono a farsene assegnare una nella chiesa di Santa Maria e per la precisione la prima a destra uscendo dalla sacrestia.\nDal 1992, al gremio \u00e8 stata invece assegnata la cappella di San Salvatore, prima a destra entrando in chiesa e in passato cappella dell'estinto gremio dei Conciatori.\nBandiera.\nla bandiera del gremio \u00e8 di colore azzurro damascato e reca l'effigie della patrona.\nSulla parte posteriore \u00e8 invece riportata l'effigie di Sant'Anna.\nCostume.\nI gremianti indossano:"}
{"id": "1562567", "revid": "767487", "url": "https://it.wikipedia.org/wiki?curid=1562567", "title": "Nova Lacerda", "text": "Nova Lacerda \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione dell'Alto Guapor\u00e9."}
{"id": "1562568", "revid": "339392", "url": "https://it.wikipedia.org/wiki?curid=1562568", "title": "Pyrus amigdaliformis", "text": ""}
{"id": "1562569", "revid": "3082", "url": "https://it.wikipedia.org/wiki?curid=1562569", "title": "Flavio Vitaliano", "text": ""}
{"id": "1562573", "revid": "767487", "url": "https://it.wikipedia.org/wiki?curid=1562573", "title": "Nova Maril\u00e2ndia", "text": "Nova Maril\u00e2ndia \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione di Alto Paraguai."}
{"id": "1562574", "revid": "1573940", "url": "https://it.wikipedia.org/wiki?curid=1562574", "title": "Chiesa di Sant'Avendrace", "text": "La chiesa di Sant'Avendrace \u00e8 un luogo di culto cattolico di Cagliari, sede dell'omonima parrocchia, nell'omonimo quartiere, in viale Sant'Avendrace.\nI registri parrocchiali attestano l'esistenza del tempio dal XVII secolo (al '600 risale anche un disegno della chiesa, custodito nella Biblioteca Universitaria), tuttavia non si conosce la data della sua fondazione, che secondo la tradizione fu posta in essere sul luogo della morte di sant'Avendrace, vescovo di Cagliari nel I secolo. Di fatto la chiesa sorse sopra un piccolo ambiente ipogeo, che oggi ne costituisce la cripta, tradizionalmente considerato il luogo dove il vescovo si rifugi\u00f2 nel tentativo di sfuggire alle persecuzioni e dove, dopo la morte, sarebbe stato sepolto il suo corpo. Nella stessa cripta si trova anche una sorgente d'acqua ritenuta miracolosa.\nLa chiesa attuale risente dei numerosi restauri e rifacimenti che l'hanno interessata nel corso dei secoli e che portarono persino all'inversione dell'asse liturgico. L'edificio si presenta semplice e di scarso interesse artistico. La facciata, preceduta da un cortile a cui si accede dal viale Sant'Avendrace, \u00e8 a terminale piatto, con un campanile a vela al centro, semplice portale e una soprastante finestra quadrangolare. L'interno \u00e8 a pianta rettangolare, scandito da archi diaframma ogivali tra i quali si situano le cappelle laterali. L'abside \u00e8 semicircolare. L'accesso all'antica cripta, anch'essa non risparmiata da manomissioni nel XX secolo, si trova vicino all'ingresso, dove era collocato il presbiterio in origine."}
{"id": "1562575", "revid": "13655840", "url": "https://it.wikipedia.org/wiki?curid=1562575", "title": "Unito", "text": ""}
{"id": "1562577", "revid": "1543377", "url": "https://it.wikipedia.org/wiki?curid=1562577", "title": "NGC 4349", "text": "NGC 4349 \u00e8 un ammasso aperto visibile nella costellazione della Croce del Sud.\nOsservazione.\nSi individua esattamente 1 grado a NNW della brillante stella Acrux; si presenta come un debole oggetto formato da una decina di minuti astri, appena in risalto su un campo stellare molto fitto. Le sue stelle pi\u00f9 brillanti sono di decima magnitudine e sono invisibili attraverso un binocolo 10x50, attraverso il quale l'ammasso si mostra come una debole macchia chiara; con un telescopio da 100mm \u00e8 possibile notare una quindicina di stelle fino alla magnitudine 12, molte delle quali allineate in senso nord-sud. Strumenti da 200mm di diametro permettono una completa risoluzione dell'oggetto.\nQuest'ammasso si trova ad una declinazione fortemente australe, pertanto non \u00e8 osservabile da molte delle regioni abitate dell'emisfero boreale, come l'Europa e quasi tutto il Nordamerica; da diverse regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra febbraio e luglio.\nStoria delle osservazioni.\nNGC 4349 venne individuato per la prima volta da James Dunlop nel 1826, quando prestava servizio come sovrintendente dell'osservatorio del Nuovo Galles del Sud in Australia; l'astronomo John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 2912.\nCaratteristiche.\nNGC 4349 \u00e8 un ammasso piuttosto ricco e concentrato, anche se le sue componenti sono in prevalenza deboli; la sua distanza \u00e8 stimata attorno ai 2176\u00a0parsec (circa 7094 anni luce) ed \u00e8 quindi situato all'interno del Braccio del Sagittario, in una regione piuttosto ricca di stelle giovani e regioni H II associate a nubi molecolari giganti.\nCon un'et\u00e0 stimata attorno ai 210 milioni di anni, quest'ammasso non presenta stelle delle classi spettrali O e B, le quali hanno gi\u00e0 avuto modo di evolvere e probabilmente terminare il loro ciclo vitale; le sue stelle pi\u00f9 massicce sono infatti giganti rosse, con una massa pari a circa 3,9\u00a0M\u2299. Fra queste ve ne \u00e8 una, nota come NGC\u00a04349-127, che presenta una compagna di massa substellare, forse una nana bruna, identificata nell'ambito di una ricerca di pianeti extrasolari attorno a stelle evolute; questo sistema ha due caratteristiche interessanti: si trattava alla data della sua scoperta nel 2007 della stella pi\u00f9 massiccia attorno cui orbita un simile oggetto, oltre che essere uno dei sistemi pi\u00f9 giovani di questo tipo."}
{"id": "1562578", "revid": "767487", "url": "https://it.wikipedia.org/wiki?curid=1562578", "title": "Nova Maring\u00e1", "text": "Nova Maring\u00e1 \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Arinos."}
{"id": "1562579", "revid": "599013", "url": "https://it.wikipedia.org/wiki?curid=1562579", "title": "Sandro Wagner", "text": "Carriera.\nClub.\nCresciuto nelle giovanili del Bayern Monaco, Wagner ha fatto il suo esordio tra i professionisti il 21 luglio 2007, in una partita di DFL Ligapokal vinta per 4-1 sul campo del Werder Brema, subentrando a Franck Rib\u00e9ry all'81\u00ba minuto di gioco. Quattro giorni pi\u00f9 tardi, nel successivo turno di coppa, ha realizzato il suo primo gol con la maglia dei bavaresi, nella vittoria per 2-0 contro lo Stoccarda. L'11 agosto seguente ha debuttato anche in Bundesliga, nel match vinto per 3-0 contro l'Hansa Rostock all'Allianz Arena, subentrando a Miroslav Klose all'87\u00ba minuto di gioco.\nIl 10 giugno 2008 \u00e8 stato acquistato dal Duisburg, squadra in cui ha militato fino al 2010. Il 31 gennaio 2010 \u00e8 stato acquistato per due milioni di euro dal Werder Brema, con cui ha firmato un contratto quadriennale. In totale con la maglia biancoverde ha disputato 36 partite tra campionato e coppe, segnando cinque gol. Viene successivamente prestato al Kaiserslautern per la stagione 2011-2012 e dopo il ritorno alla base viene venduto per 250.000 euro all\u2019Hertha BSC. Qui vi rimane sino alla stagione 2015-2016, venendo venduto successivamente dapprima all\u2019SV Darmstadt 98 e poi all\u2019TSG Hoffenheim.\nDopo 10 anni, precisamente nel mercato di gennaio della stagione 2017-2018, torna al Bayern Monaco, squadra che lo ha lanciato nel grande calcio andando a fare la riserva a Robert Lewandowski; sceglie di indossare la maglia numero 2, pur essendo un attaccante.\nNazionale.\nDopo avere giocato tra il 2008 e il 2009 con la nazionale under-21 tedesca, nel 2017, (a quasi 30 anni) debutta con la Nazionale maggiore in occasione dell'amichevole pareggiata per 1-1 contro la Danimarca. Nella sua seconda sfida sigla una tripletta nella vittoria per 7-0 contro San Marino. Viene poi convocato alla Confederations Cup 2017, poi vinta dalla \"Mannschaft\".\nVa di nuovo a segno nelle due sfide giocate dalla squadra nell'ottobre 2017 contro l'Irlanda del Nord e l'Azerbaigian vinte rispettivamente per 1-3 e 5-1.\nGioca altre 3 partite con la rappresentativa prima di lasciare la Nazionale a seguito della mancata convocazione da parte del c.t. tedesco Joachim L\u00f6w ai Mondiali di Russia 2018 il 17 maggio dello stesso anno.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1562580", "revid": "123833083", "url": "https://it.wikipedia.org/wiki?curid=1562580", "title": "Eccitotossicit\u00e0", "text": "L'eccitotossicit\u00e0 \u00e8 un fenomeno di tossicit\u00e0 neuronale conseguente all'esposizione a concentrazioni relativamente alte di acido glutammico (50-100\u00a0\u00b5M). Il fenomeno risulta particolarmente importante perch\u00e9 il glutammato \u00e8 il principale neurotrasmettitore eccitatorio a livello del sistema nervoso centrale.\nL'applicazione locale di glutammato a livello di sezioni di cellule neuronali induce degenerazione a livello dei corpi cellulari vicini al sito di iniezione, mentre risparmia le fibre assoniche.\nAnche l'iniezione di acido kainico (agonista dei recettori al kainato dell'acido glutammico) \u00e8 capace di indurre neurotossicit\u00e0. L'effetto del kainato si esplica per\u00f2 indirettamente, tramite depolarizzazione del neurone su cui \u00e8 localizzato e conseguente aumento del rilascio di glutammato dalla terminazione sinaptica. Sar\u00e0 quindi il glutammato, tramite interazione con i recettori NMDA del glutammato (sottotipo di recettori ionotropici del glutammato sensibili al \"N\"-metil-D-aspartato), a determinare tossicit\u00e0 a causa dell'aumento di concentrazione di calcio nel neurone postsinaptico. L'aumento del calcio intracellulare determina infatti alterazioni nella permeabilit\u00e0 della membrana mitocondriale ed attivazione della caspasi citosoliche (\"apoptosi\"). Il meccanismo della eccitotossicit\u00e0 sembra implicato nella patogenesi di numerose malattie neurodegenerative, come la malattia di Parkinson e la corea di Huntington, e nel danno neurale conseguente a grave ipossia, come nel caso di ictus e arresto cardiaco con grave ipoperfusione cerebrale (l'ipossia sembra determinare infatti aumento dell'attivazione dei recettori al glutammato).\nMeccanismo biologico.\nIl glutammato, liberato dal terminale sinaptico, attiva i recettori NMDA, AMPA (\u03b1-amino-3-idrossi-5-metil-a-isoxazoloproprionato) ed i recettori metabotropi (\"mGluR\"). I recettori AMPA determinano entrata di Na nella cellula e depolarizzazione; lo spostarsi del potenziale di membrana verso valori meno negativi comporta la rimozione dell'inattivazione del recettore NMDA da parte del magnesio. Il blocco del recettore NMDA (che \u00e8 un recettore canale per il calcio prevalentemente) determinato dal magnesio \u00e8 voltaggio-dipendente: si verifica quando la membrana \u00e8 normalmente polarizzata ma scompare in condizioni di depolarizzazione. L'apertura del canale NMDA determina quindi un incremento della concentrazione intracellulare di calcio. Inoltre l'attivazione del recettore mGluR, recettore accoppiato a proteine Gq, tramite la via dell'inositolo trifosfato, incrementa ulteriormente i livelli di calcio nel citosol. L'aumento della concentrazione di Na, dovuto alla depolarizzazione, attiva lo scambiatore Na-Ca, il quale estrude ioni Na e favorisce ulteriormente l'accumulo di Calcio nella cellula. L'aumento del calcio aumenta peraltro la liberazione di glutammato dalla terminazione sinaptica.\nFra i fattori di difesa si ricordano la pompa sodio-potassio, il cui scopo \u00e8 mantenere bassa la concentrazione intracellulare di Na, e la pompa di estrusione del Calcio, localizzata sempre a livello della membrana plasmatica. \nAnche i mitocondri svolgono un ruolo cruciale, in quanto rappresentano uno dei principali depositi intracellulari di Calcio. Questi organuli accumulano al loro interno il calcio citoplasmatico. Quando per\u00f2 la concentrazione mitocondriale dello ione supera certi livelli, nel mitocondrio si deprime la produzione di ATP e quindi diminuisce l'energia per le pompe di membrana che trasportano il calcio nel reticolo endoplasmatico (altro sito di deposito del calcio nella cellula). Si ha inoltre un aumento della produzione di composti reattivi dell'ossigeno (ROS, \"Reactive Oxigen Species\") che inducono danni ossidativi alle membrane e a numerose proteine cellulari. \nL'aumento della concentrazione intracellulare del Ca comporta: attivazione delle caspasi (proteasi implicate nel processo apoptotico) e delle lipasi che danneggiano membrane e proteine cellulari; induzione della nitrossido-sintasi, che aumenta i livelli cellulari di ossido nitrico (NO, se bassi livelli di NO svolgono una funzione neuroprotettiva a livello neuronale, l'aumento oltre una certa soglia favorisce la formazione di ROS, come perossinitriti e radicali dello ione idrossile, i quali aumentano lo stress ossidativo nella cellula); aumento della formazione di acido arachidonico, il quale diminuisce la ricaptazione del glutammato e aumenta la produzione di ROS).\nDa quanto detto sopra risulta fondamentale il ruolo svolto dal mitocondrio nel proteggere la cellula dall'accumulo di calcio; in particolare \u00e8 evidente l'importanza del corretto funzionamento del metabolismo energetico mitocondriale. Lo sviluppo di antagonisti diretti contro i recettori ionotropici del glutammato rappresenta un'importante prospettiva clinica, dal momento che l'eccitotossicit\u00e0 sembra essere coinvolta in numerose patologie a carattere neurodegenerativo."}
{"id": "1562581", "revid": "297059", "url": "https://it.wikipedia.org/wiki?curid=1562581", "title": "Epilazione", "text": ""}
{"id": "1562582", "revid": "110157", "url": "https://it.wikipedia.org/wiki?curid=1562582", "title": "Nova Monte Verde", "text": "Nova Monte Verde \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Alta Floresta."}
{"id": "1562584", "revid": "110157", "url": "https://it.wikipedia.org/wiki?curid=1562584", "title": "Nova Mutum", "text": "Nova Mutum \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione dell'Alto Teles Pires."}
{"id": "1562595", "revid": "183483", "url": "https://it.wikipedia.org/wiki?curid=1562595", "title": "NGC 4439", "text": "NGC 4439 \u00e8 un ammasso aperto visibile nella costellazione della Croce del Sud.\nOsservazione.\nSi individua a brevissima distanza dall'intersezione delle \"assi\" della croce, in direzione di un campo stellare saturo di stelle di fondo; \u00e8 visibile con un binocolo 10x50 solo sotto ottime condizioni osservative, dove si mostra come una semplice macchia chiara. In un telescopio da 100mm di apertura \u00e8 visibile come un arco di stelline disposto verso oriente, la cui forma ricorda vagamente il simbolo dell'Euro. Strumenti di 200mm di apertura offrono una bella visuale, con visibili alcune decine di stelle fino alla magnitudine 13,7 sovrapposte a uno sfondo molto ricco di stelle.\nQuest'ammasso si trova ad una declinazione fortemente australe, pertanto non \u00e8 osservabile da molte delle regioni abitate dell'emisfero boreale, come l'Europa e quasi tutto il Nordamerica; da diverse regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra febbraio e luglio.\nStoria delle osservazioni.\nNGC 4439 venne individuato per la prima volta da James Dunlop nel 1826, quando prestava servizio come sovrintendente dell'osservatorio del Nuovo Galles del Sud in Australia; l'astronomo John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 2997.\nCaratteristiche.\nNGC 4439 \u00e8 un ammasso di media concentrazione, ben contrastato sui campi stellari di fondo; la sua distanza \u00e8 stimata attorno ai 1785\u00a0parsec (circa 5820 anni luce) ed \u00e8 quindi situato all'interno del Braccio del Sagittario, in una regione piuttosto ricca di stelle giovani e regioni H II associate a nubi molecolari giganti.\nSi tratta di un oggetto poco conosciuto e studiato, per il quale sono noti soltanto i parametri fondamentali; la sua et\u00e0 \u00e8 stimata sugli 80 milioni di anni, pertanto risulta essere un ammasso piuttosto giovane. La sua stella pi\u00f9 luminosa \u00e8 CD-59\u00b04262, avente classe spettrale B3 e magnitudine 10,43; fino alla magnitudine 11 vi sono quattro componenti, che diventano quindici se si arriva alla magnitudine 13."}
{"id": "1562597", "revid": "869733", "url": "https://it.wikipedia.org/wiki?curid=1562597", "title": "Cassidy Casablancas", "text": "Cassidy Casablancas \u00e8 un personaggio immaginario, l'antagonista principale della seconda stagione della serie televisiva \"Veronica Mars\".\nBiografia.\nCassidy \u00e8 il fratello minore di Dick Casablancas, entrambi figli di uno dei pi\u00f9 ricchi uomini di Neptune, California. Cassidy ha un carattere completamente diverso da Dick e subisce violenze psicologiche sia dal padre che dal fratello maggiore, che lo considerano un debole per il suo carattere timido.\nCassidy \u00e8 un personaggio ambiguo, schivo e riservato, molto serio per la sua et\u00e0 e che si ritrova oggetto di scherno continuo del fratello maggiore Dick, che gli ha affibbiato il soprannome di Beaver (\"castoro\") a causa degli incisivi sporgenti. Nella prima serie Dick sotto l'effetto di alcool e droga incoraggia il fratello a violentare Veronica che giaceva su un letto priva dei conoscenza. Cassidy trova un po' di tranquillit\u00e0 quando conosce e frequenta Mac pur avendo un paio d'anni in meno della ragazza. Mac, oltre ad essere molto dolce con lui, \u00e8 protettiva e lo difende dalle angherie di Dick.\nLa loro storia per\u00f2 \u00e8 piena di alti e bassi, anche perch\u00e9 Cassidy ha paura dell'intimit\u00e0. Il ragazzo non sopporta la matrigna Kendall, e per prendersi anche una rivincita sul padre, chiede a Veronica di trovare le prove dei suoi tradimenti verso il marito. Veronica scopre invece che la donna fa da tramite per le speculazioni e tutte le transazioni illegali del marito. Ci\u00f2 spinge il signor Casablanca a fuggire all'estero. Cassidy cerca conforto nella madre e spera di poter vivere con lei, ma la donna se ne lava le mani, per una volta per\u00f2 Dick si schiera con il fratello. Cassidy cerca allora l'indipendenza economica e chiede a Kendall di fare da prestanome per la societ\u00e0 di investimenti da lui creata.\nAlla fine della seconda stagione si scoprir\u00e0 che \u00e8 Beaver l'artefice dell'incidente dello scuolabus, che ha fatto saltare con l'aiuto di Curly Moran (che ha successivamente ucciso e sul cui palmo, prima di lanciarlo dalla scogliera, ha scritto il nome di Veronica per depistare le indagini dello sceriffo). Beaver qualche anno prima, accompagnando Dick a trovare Logan sui set dei film, si era appassionato agli effetti speciali ed esplosivi e aveva conosciuto Curly mentre lavorava come responsabile. L'incidente aveva come scopo quello di uccidere due amici del ragazzo, ex compagni di squadra a baseball. I tre ragazzi erano stati stuprati qualche anno prima da Woody Goodman, allora allenatore nella \"little league\" della squadra degli Shark. I due avrebbero voluto rivelare la verit\u00e0, ma Beaver si era opposto, i ragazzi per\u00f2 non avevano intenzione di desistere. Contestualmente si scoprir\u00e0 che proprio Beaver aveva violentato Veronica alla festa di Shally Pomroy, contagiandola con la clamidia, contratta a sua volta in seguito alle molestie subite da Woody. \nDurante la festa di diploma Mac e Cassidy salgono nella stanza d'hotel che hanno prenotato, ma lui \u00e8 troppo angosciato per la situazione, inoltre intercetta il messaggio di Veronica (che ha scoperto la sua colpevolezza), portando via gli abiti di Mac per impedirle di seguirlo. Prima di suicidarsi lanciandosi dal tetto del \"Neptune Grand Hotel\", far\u00e0 saltare in aria anche il velivolo privato su cui Woody viaggia, causando la disperazione di Veronica, convinta che sull'aereo viaggi anche il padre."}
{"id": "1562599", "revid": "547992", "url": "https://it.wikipedia.org/wiki?curid=1562599", "title": "Paolo Malco", "text": "Biografia.\n\u00c8 noto per aver interpretato alcuni film italiani divenuti dei cult movie, quali \"Quella villa accanto al cimitero\" e \"Lo squartatore di New York\", diretti da Lucio Fulci, e \"Fuga dal Bronx\", diretto da Enzo G. Castellari.\nNelle stagioni teatrali 1978-1979 e 1979-1980 ha interpretato Cristiano nella commedia musicale \"Cyrano\", scritto da Riccardo Pazzaglia e Domenico Modugno, per la regia di Daniele D'Anza.\nDal 1998 al 2006 \u00e8 stato coprotagonista nel cast della fiction \"Incantesimo\". Dal 2008 al 2010 \u00e8 stato l'interprete di Francesco Riva nella soap opera di Canale 5 \"CentoVetrine\"."}
{"id": "1562601", "revid": "247222", "url": "https://it.wikipedia.org/wiki?curid=1562601", "title": "Roberto Livraghi", "text": "Nasce alla Spezia, ma si trasferisce subito a Genova dove abiter\u00e0 fino al 1963. Dopo il liceo classico, si iscrive alla facolt\u00e0 di giurisprudenza. Attratto dalla musica sin da giovanissimo e impegnato con il padre nell'azienda navale di questi, non conseguir\u00e0 la laurea, pur mancandogli pochi esami.\nAttivit\u00e0 musicale.\nAutodidatta, dopo aver scritto le musiche per alcune riviste studentesche, prima fra tutte la Compagnia Baistrocchi, debutta come compositore, e tra la fine degli anni cinquanta e gli inizi dei '60 scrive alcune canzoni portate subito al successo da vari artisti: \"Maria\", cantata da Don Marino Barreto Junior; \"Sogno d'estate\" (testo di Giuseppe Bruni), cantata da Fred Buscaglione; \"Ho sognato d'amarti\", cantata da Bruno Martino, che incider\u00e0 anche \"\u00c8 lei\" (testo di Leo Chiosso), \"Sapr\u00f2 aspettarti\", e \"Coriandoli\" (testo di Leo Chiosso, cantata anche da Mina); \"Bene e male\" cantata da Johnny Dorelli; \"Aiutami a piangere\" (testo di Antonella De Simone, cantata da Connie Francis e Betty Curtis).\nNel 1963 si trasferisce a Milano per dedicarsi a tempo pieno alla musica e apre una casa editrice in societ\u00e0 con Ladislao Sugar: le Edizioni Fiera.\nNei cinque anni seguenti scrive molte canzoni tra cui:\n\"I giorni dell'amore\", testo di Leo Chiosso, cantata da Ornella Vanoni; \"\u00c8 giusto\", testo di Franco Specchia, cantata da Marie Lafor\u00eat; \"Val la pena\", testo di Mogol e Mimma Gaspari, musica di Roberto Livraghi ed Enrico Polito, cantata da Elke Sommer; \"L'estate corta\", testo di Franco Specchia cantata dalle Gemelle Kessler; \"Tutto da rifare\", scritta con Bigazzi e Cavallaro e cantata da Caterina Caselli; \"Tutti sono andati\" (testo di Mogol) e \"Non battere cuore mio\" (scritta con Daniele Pace e Mario Panzeri) incise da Gigliola Cinquetti.\nSu testo di Giorgio Calabrese scrive due canzoni in dialetto genovese: \"A rappa\", incisa da Bruno Lauzi, e \"Mae ben\", incisa dallo stesso Lauzi e da Gino Paoli. Con un testo di Mogol e Mimma Gaspari scrive \"Attaccata al soffitto\" per Adriano Celentano, che all'ultimo momento decide di farla cantare al nipote Gino Santercole.\nNel 1967 Vicky Carr, Cilla Black e Carolyn Franklin incidono una canzone che non sar\u00e0 mai incisa in Italia ma che ottiene un buon successo all'estero, \"There I go\". Nello stesso anno, dalla collaborazione con Daniele Pace e Mario Panzeri, che aveva dato vita a molte canzoni incise da vari artisti, nasce \"Quando m'innamoro\", che, partendo dal Festival di Sanremo 1968 cantata da Anna Identici e dai Sandpipers ottiene, grazie al disco inciso da Englebert Humperdinck, un successo enorme, e in poco tempo, con il titolo inglese di \"A man without love\", va ai primi posti delle classifiche di vendita di tutto il mondo. In Francia \u00e8 eseguita e portata al successo da Joe Dassin. Tra i molti dischi di tutto il mondo esiste una versione in varie lingue di Gigliola Cinquetti. Nel 2006 Andrea Bocelli la incide per il suo album \"Amore\". Contemporaneamente John Turturro la sceglie per il suo film \"Romance &amp; Cigarettes\" con Susan Sarandon, dove compare preminentemente e viene usata per i titoli di testa.\nAlla fine degli anni sessanta scrive con Alberto Testa due canzoni per bambini, \"La luna \u00e8 matta\" e \"La moto da motocross\", che parteciperanno per due anni consecutivi allo Zecchino d'Oro.\nNel 1974 mette in musica tredici poesie dal libro di Paul G\u00e9raldy \"Toi et Moi\", e con lo stesso titolo esce un album cantato da Johnny Dorelli e Catherine Spaak, con gli arrangiamenti e la direzione dell'orchestra di Gianni Ferrio e la partecipazione di alcuni jazzisti italiani del periodo.\n\u00c8 iscritto alla SIAE dal 1953.\nDirigenza sportiva.\nNel 1977 \u00e8 costretto per ragioni personali ad abbandonare l'ambiente musicale e, dopo essersi occupato dell'azienda paterna a Genova, inizia una nuova carriera, quella di dirigente nello sport del golf, che lo porter\u00e0 ai vertici italiani ed europei: dal 1986 al 1996 \u00e8 Presidente del Golf Club Milano; dal 1983 al 1988 \u00e8 Consigliere della Federazione Italiana Golf; ne diviene Vice Presidente nel 1988 e resta con questa carica sino al 1996, anno in cui \u00e8 eletto Presidente. Resta in carica sino al 2000.\nNel 1989, viene eletto nel Consiglio dell'Associazione Europea di Golf, nel 1991 \u00e8 nominato \"President Elect\", nel 1993 diviene Presidente e dal 1995 al 1997 \u00e8 \"Past President\". Oggi \u00e8 Presidente Onorario. Ha fatto anche parte del Consiglio direttivo della World Golf Association.\nDal 1983 \u00e8 socio del Royal and Ancient Golf Club of St. Andrews.\nRitorno alla musica.\nDopo aver abitato per molti anni in Brianza, in Borgogna e negli ultimi anni a Fano, oggi, dopo aver sentito il \"richiamo delle origini\", \u00e8 tornato alla sua Liguria: vive tra Nervi e la Borgogna ed \u00e8 tornato alla musica: Avere scritto una canzone con testo di Lina Sotis dal titolo \"La prima volta di tutto\" ha dato il via ad una nuovamente prolifica attivit\u00e0 di compositore alla quale, visto che \"il mestiere\" dell'Autore non esiste pi\u00f9 e chi compone si deve in qualche modo arrangiare, ha aggiunto quella di produttore.\nTra la fine del 2009 e l'inizio del 2010 ha prodotto un cd con la Colours Jazz Orchestra, una Jazz big band composta da musicisti marchigiani diretta da Massimo Morganti, che sta avendo un buon successo di pubblico e di critica, a cui si sono aggiunti il trombettista Franco Ambrosetti, l'armonicista Luigi Ferrara, il violoncellista Giovanni Scaglione e la cantante Diana Torto. Il CD, dal titolo \"Quando m'innamoro in jazz\", presenta 9 pezzi, tutti di Livraghi, sei \"vecchi\" - Quando m'innamoro, Coriandoli, Maria, Sogno d'estate, Se per te c'\u00e8 soltanto quell'uomo (There I go), Mae ben - e tre nuovi - Toccare il fondo, La prima volta di tutto e Waltz for Bi.\nHa recentemente composto una Messa eseguita spesso sia in Italia che all'estero e che \u00e8 stata pubblicata in rete con il titolo di \"Holy Mass in jazz\". Si pu\u00f2 ascoltare in due versioni: una cantata dal Coro della Parrocchia Santa Maria del Carmine di Fano, l'altra dallo stesso Livraghi. Sempre in rete \u00e8 disponibile una versione suonata al pianoforte dall'autore di \"Buon viaggio (for Mario)\", la struggente musica dedicata al grande amico Mario Camicia scritta per salutarlo e ricordarlo quando ci ha lasciato.\nNel giugno 2012 \u00e8 uscito un CD di Renato Sellani dal titolo \"Quando m'innamoro\" nel quale il pianista interpreta nove brani del compositore ligure, il quale ha dichiarato che questa pubblicazione, pi\u00f9 che un semplice CD, \u00e8 un libro di poesie nel quale Sellani interpreta tre classici come \"Quando m'innamoro\" \"Ho sognato d'amarti\" grande successo di Bruno Martino, \"Sogno d'estate\" partito con una fortunata incisione di Fred Buscaglione, \"Toccare il fondo\". \"Waltz for Bi\" e \"La prima volta di tutto\" registrati dalla Colours Jazz Orchestra nel CD \"Quando m'innamoro in jazz\" e tre brani nuovi \"E se improvvisamente...\", \"Una canzone tempo fa\" delle quali ha scritto anche i testi, oltre a una delicata \"Ave Maria\". Nel mese di settembre 2015 \u00e8 prevista l'uscita del volume 2\n\u00c8 nel mese di settembre 2013 che vede la luce quello che l'autore definisce \"la realizzazione del sogno della mia vita di musicista\": l'uscita del CD \"Quando m'innamoro in samba\". \u00c8 prodotto da Roberto Livraghi stesso e a suonare c'\u00e8 una costola della Colours Jazz Orchestra: per questo l'ensemble prende il nome di Latin Colours Jazz Orchestra. Ne fanno parte Emilio Marinelli al pianoforte, Gabriele Pesaresi al contrabbasso, Massimo Manzi alla batteria, Massimo Morganti al trombone, Simone La Maida ai sassofoni. A loro si sono uniti Franco Ambrosetti al flicorno, Giovanni Scaglione al violoncello, Luigi Ferrara all'armonica e due artisti brasiliani: Roberto Taufic alla chitarra e Gilson de Silveira alle percussioni. Laura Avanzolini canta in cinque pezzi e Livraghi in uno come cammeo dell'autore. La direzione \u00e8 di Massimo Morganti che ha anche curato gli arrangiamenti di sette brani mentre due sono stati scritti da Simone La Maida e i restanti due da Emilio Marinelli. Oltre a \"Quando m'innamoro\" con un particolarissimo e nuovo arrangiamento in minore, i brani datati presenti sono: \"Aiutami a piangere\", \"Ho sognato d'amarti\", \" 'A rappa\" e \"Verrai, verrai, verrai !\". Nel repertorio figurano le recenti \"E se improvvisamente...!\", \"Una canzone tempo fa\", \"Ave Maria\" e le nuovissime \"Riproviamoci\", con testo di Lina Sotis, \"Cadendgi dao balcao\" e \"Buon viaggio (for Mario)\". Si tratta di un CD tutto basato su ritmi brasiliani diversi da brano a brano e all'uscita il CD sta avendo un buon successo di pubblico e soprattutto di critica.\nNel Giugno del 2014 vede la luce il nuovo progetto dal titolo \" Quando m'innamoro...in duo \" con Franco Ambrosetti al flicorno e Dado Moroni al pianoforte nel quale vengono proposti undici brani di Livraghi. Si passa da \"Quando m'innamoro\" arrangiata in 6/8 e scritta con Pace e Panzeri a \"Mae ben\" (testo di Giorgio Calabrese), da \"Se per te c'\u00e8 soltanto quell'uomo\" ( There I go) (Francesco Specchia) a \"Mea culpa\", tratto da Toi et Moi di Paul Geraldy a \"Waltz for Bi\", scritta per la moglie Maria Luisa, da \"Se questo fosse un grande amore\" (Klaus Aulehla) a \"Verrai, verrai, verrai\" con testo di Leo Chiosso e \"Riproviamoci\" (Testo di Lina Sotis) per concludere con \"Maria\", il primo successo nel 1958 con l'incisione di Don Marino Barreto jr, la struggente \"Buon viaggio (for Mario)\" e \"Coriandoli\" (Leo Chiosso) portata al successo da Mina all'inizio degli anni '60. Si tratta di un CD in cui Ambrosetti e Moroni danno il meglio alternandosi in una serie di interpretazioni ed improvvisazioni che, pur nascendo dalla loro tecnica e preparazione eccezionali, danno vita ad una serie di situazioni nate dal cuore che danno emozioni fortissime all'ascoltatore.\nNel 2016 Livraghi ha prodotto due concerti al Teatro Duse di Genova: in Febbraio Franco Ambrosetti e Dado Moroni hanno eseguito il repertorio del CD \"Quando m'innamoro in duo \" e a Marzo si \u00e8 esibita la Latin Colours Jazz Orchestra che ha suonato i brani inclusi nel CD \"Quando m'innamoro in samba\". Nel corso di quest'ultimo concerto Livraghi, accompagnato dall'orchestra, ha cantato al pianoforte un medley delle sue canzoni pi\u00f9 famose. Nel marzo del 2018 un altro concerto, sempre al Teatro Duse di Genova, nel corso del quale Fabrizio Bosso e la Colours Jazz Orchestra si sono esibiti nei brani contenuti nel CD \"Quando m'innamoro in jazz\".\nNel gennaio del 2020 ha pubblicato un libro per le Edizioni Archinto dal titolo \"Musica, golf e...qualcos'altro\" nel quale racconta le sue esperienze in due discipline cos\u00ec diverse tra loro."}
{"id": "1562602", "revid": "1745361", "url": "https://it.wikipedia.org/wiki?curid=1562602", "title": "Nehalennia", "text": "Nehalennia \u00e8 una divinit\u00e0 dalle origini oscure, da attribuire al pantheon germanico oppure a quello celtico, e pare venisse adorata inizialmente solo presso gli attuali Paesi Bassi e le coste germaniche del Mare del Nord. \nCulto.\nConosciuta come protettrice delle strade, custode dei viandanti e dei viaggiatori dei mari del nord, era spesso invocata dal popolo per assicurarsi una felice sorte ultramondana, in quanto patrona anche di tutti coloro i quali si avventuravano sui sentieri dello spirito. Il suo nome significa \"Signora della nave\", ma anche \"Timoniera, Guida\" e numerosi altari o steli votive vennero realizzati con le donazioni di quei marinai o capitani che ne avevano invocato la protezione durante le tempeste. Sotto l'Impero Romano il culto di Nehalennia ebbe una vera e propria fioritura, e nelle province della Gallia Belgica e della Germania Inferiore vennero edificati numerosi santuari e cippi votivi sempre a seguito di un viaggio per mare: col tempo venne, cos\u00ec, ad essere assimilata alla Ecate greco/romana. \nIconografia.\nPer quanto riguarda le sue raffigurazioni, esse erano legate proprio al viaggio simbolico dell'anima che, attraverso le acque, giungeva ad Avalon, cio\u00e8 l'Altro Mondo o T\u00ecr Na N\u00f2g irlandese, la Terra delle Mele, della Conoscenza, dei Morti e dei Saggi: l'acqua, infatti, era il limite, sia spaziale che temporale, tra questo mondo e l'altro, quando i confini tra i mondi divengono sottili e le anime ritornano nelle case in cui hanno abitato in vita. Le sue statue erano poste solitamente sotto un baldacchino a forma di conchiglia in compagnia di un cane, con una piccola nave in mano ed un cesto di mele ai piedi, raramente con in mano uno scettro; ma appare assai spesso mentre impugna un timone o in piedi sulla prua di una nave."}
{"id": "1562606", "revid": "1226", "url": "https://it.wikipedia.org/wiki?curid=1562606", "title": "Docudrama", "text": ""}
{"id": "1562607", "revid": "1226", "url": "https://it.wikipedia.org/wiki?curid=1562607", "title": "Docufiction", "text": ""}
{"id": "1562609", "revid": "1226", "url": "https://it.wikipedia.org/wiki?curid=1562609", "title": "Docu-dramma", "text": ""}
