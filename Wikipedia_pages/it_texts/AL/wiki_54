{"id": "1509539", "revid": "901470", "url": "https://it.wikipedia.org/wiki?curid=1509539", "title": "Italia ai Giochi olimpici", "text": "L'Italia ha fatto parte del Comitato Olimpico Internazionale fino dalla prima edizione dei Giochi Olimpici dell'Era Moderna ed ha partecipato con delegazioni ufficiali a tutte le edizioni dei giochi con l'eccezione dalla prima (Atene 1896) e della terza (Saint Louis 1904), anche se recenti ricerche ipotizzano la partecipazione a titolo individuale di almeno un atleta italiano ad ambedue le competizioni.\nGli atleti italiani hanno vinto 618 medaglie ai Giochi olimpici estivi, 74 medaglie ai Giochi olimpici estivi giovanili, 141 medaglie ai Giochi olimpici invernali, 22 medaglie ai Giochi olimpici invernali giovanili.\nIl Comitato olimpico nazionale italiano fu creato nel 1908 e riconosciuto nel 1913.\nEdizioni ospitate.\nL'Italia ha ospitato i Giochi in tre occasioni:\nInoltre, anche i giochi del 1908 e i giochi invernali del 1944 si sarebbero dovuti svolgere rispettivamente a Roma e Cortina d'Ampezzo, ma i primi vennero annullati a causa dell'eruzione del Vesuvio del 7 aprile 1906 mentre i secondi furono annullati a causa della seconda guerra mondiale. \nL'Italia ospiter\u00e0 a Milano e Cortina d'Ampezzo i XXV Giochi Olimpici Invernali nel 2026.\nPosizioni dell'Italia nei medaglieri.\nSi ricorda che nei medaglieri la classifica ufficiale di riferimento \u00e8 per medaglie d'oro vinte.\nDati aggiornati ai Giochi Olimpici Estivi Tokyo 2020 e ai Giochi Olimpici Invernali Pyeongchang 2018.\nMedaglieri.\nMedaglie ai Giochi olimpici estivi.\nDati aggiornati all'8 agosto 2021.\n(*)N.P. = \"non partecipante\"\nMedaglie ai Giochi olimpici invernali.\nDati aggiornati al 19 febbraio 2022\nMedaglie ai Giochi olimpici estivi giovanili.\nDati aggiornati al dicembre 2018.\nMedaglie ai Giochi olimpici invernali giovanili.\nDati aggiornati al 22 gennaio 2020.\nMedaglieri per singolo sport.\nDati aggiornati al 17 febbraio 2022.\nAtleti con il maggior numero di partecipazioni.\nIn grassetto gli atleti in attivit\u00e0.\nSeguono con 5 partecipazioni altri 27 atleti: Alessandro Argenton e Graziano Mancinelli (Equitazione), Beniamino Bonomi e Antonio Rossi (Canoa), Giorgio Cagnotto e Tania Cagnotto (Tuffi), Gianni De Magistris e Stefano Tempesti (Pallanuoto), Edoardo Mangiarotti, Angelo Mazzoni, Margherita Zalaffi, Giovanna Trillini, Valentina Vezzali e Aldo Montano (Scherma), Pietro Mennea, Abdon Pamich e Giovanni De Benedictis (Atletica leggera), Galliano Rossini (Tiro a volo), Agostino Straulino e Alessandra Sensini (Vela), Rossano Galtarossa (Canottaggio), Sabina Valbusa e Gabriella Paruzzi (sci di fondo), Nathalie Santer (Biathlon), Roberta Bonanomi (Ciclismo su strada), Federica Pellegrini (Nuoto) e Arianna Fontana (Short track).\nAtleti con il maggior numero di medaglie.\nSono in tutto 14 gli atleti italiani che hanno conquistato almeno sei medaglie ai Giochi olimpici.\nIn grassetto gli atleti ancora in attivit\u00e0. \nAzzurri a podio in almeno quattro Giochi olimpici.\nSono in tutto diciassette gli atleti azzurri, tra uomini e donne, capaci di andare a podio in almeno quattro diverse edizioni dei Giochi olimpici. Altres\u00ec sono quattro gli atleti che sono andati a podio per cinque edizioni consecutive. Alle Olimpiadi di Londra 2012 Valentina Vezzali \u00e8 andata a podio per la sua quinta Olimpiade consecutiva, raggiungendo in questa prestigiosa \"\u00e9lite\" i \"colleghi\" della scherma Edoardo Mangiarotti e Giovanna Trillini, e la sciatrice di fondo Gabriella Paruzzi. Lo slittinista Armin Z\u00f6ggeler \u00e8, in assoluto, l'unico atleta ad aver vinto medaglie in sei Olimpiadi consecutive in una stessa disciplina singola.\n6 volte consecutive\n5 volte consecutive\n4 volte consecutive\n4 volte non consecutive\nIn gare individuali.\nTuttavia restringendo il discorso alle sole medaglie a titolo individuale, questo numero si riduce a soli 7 atleti, di cui 4 donne, tre di loro a segno per la quarta volta a Pechino 2008. Valentina Vezzali \u00e8 l'unica atleta italiana ad essere riuscita ad andare a medaglia in 5 olimpiadi consecutive in gare individuali mentre il record assoluto della storia appartiene a Armin Z\u00f6ggeler andato a podio per sei olimpiadi consecutive. La prima donna azzurra a vincere 4 medaglie olimpiche in gare individuali fu Giovanna Trillini che invece a Pechino 2008 si \u00e8 dovuta accontentare del bronzo a squadre e del 4\u00ba posto individuale.\n6 volte consecutive\n5 volte consecutive\n4 volte consecutive"}
{"id": "1509546", "revid": "188717", "url": "https://it.wikipedia.org/wiki?curid=1509546", "title": "Teorema degli otto colori", "text": ""}
{"id": "1509548", "revid": "219110", "url": "https://it.wikipedia.org/wiki?curid=1509548", "title": "Stadio Steaua", "text": "Lo stadio Steaua (), noto come stadio Ghencea (), \u00e8 stato uno stadio di calcio di Bucarest, in Romania. Ha ospitato le partite interne della Steaua Bucarest. Prendeva il nome dall'omonimo quartiere della citt\u00e0 in cui sorgeva.\nStoria e descrizione.\nInaugurato nell'aprile 1974 in occasione di una partita amichevole fra la Steaua Bucarest e l'OFK Belgrado finita 2-2, inizialmente aveva una capacit\u00e0 di 30.000 posti, che nel 1991, dopo una ristrutturazione, diventarono 28.000, tutti a sedere. Lo stadio fu rinnovato ulteriormente nel 1996, 2006 e nel 2007, quando vi furono installati un nuovo prato d'erba con riscaldamento sotterraneo, nuove poltroncine, spogliatoi e un tabellone moderno. Le misure erano volte a ricevere la licenza UEFA perch\u00e9 la Steaua Bucarest potesse giocare nel proprio stadio le partite della UEFA Champions League. \u00c8 stato demolito nell'agosto del 2018 per lasciare il posto ad un omonimo stadio, per la cui costruzione i lavori sono iniziati nel febbraio 2019 e dovrebbero concludersi nell'aprile 2021.\nTradizionalmente stadio pi\u00f9 frequentato dalla nazionale rumena di calcio, \u00e8 stato sede di alcuni incontri decisivi per la selezione rumena. Era soprannominato, infatti, \"Templul fotbalului Rom\u00e2nesc\" (tempio del calcio romeno).\nIl complesso sportivo di cui faceva parte lo stadio comprende anche stadio Ghencea II, che ha una capienza di 3.000 spettatori ed \u00e8 utilizzato per le partite casalinghe della sezione di rugby della Steaua e per alcuni incontri della Nazionale romena.\nNello stadio, Lepa Brena ha tenuto un concerto davanti a 60.000 persone."}
{"id": "1509549", "revid": "713168", "url": "https://it.wikipedia.org/wiki?curid=1509549", "title": "Lega di Heilbronn", "text": "La Lega di Heilbronn fu un'alleanza stipulata il 23 aprile 1633, durante la Guerra dei trent'anni, tra la Svezia e i principi protestanti della parte occidentale dell'Impero, con l'appoggio finanziario della Francia, contro le forze della Lega Cattolica e dell'Imperatore.\nMotivazioni dell'alleanza.\nLe origini dell'alleanza risalgono alla morte del re svedese Gustavo Adolfo nella Battaglia di L\u00fctzen del 1632; il nuovo leader politico svedese Axel Oxenstierna si trov\u00f2 in gravi difficolt\u00e0 sia militari che finanziarie e pens\u00f2 pertanto di stipulare un'alleanza difensiva con gli stati protestanti tedeschi, allo scopo di distribuire i costi dello sforzo bellico ed aumentare le forze disponibili. Gi\u00e0 Gustavo Adolfo, nell'ottobre del 1632, aveva deciso di riunire vari rappresentanti degli stati tedeschi ad Ulma; fallite le iniziative di pace con gli avversari cattolici, Oxenstierna spost\u00f2 il luogo di incontro ad Heilbronn e fiss\u00f2 la data per il mese di marzo.\nFirma del trattato e termini dell'alleanza.\nAll'incontro di Heilbronn erano presenti, oltre ai rappresentanti della Svezia, quelli dei quattro circoli imperiali sotto controllo svedese, ovvero il Circolo della Svevia, il Circolo della Franconia, il Circolo del Basso Reno-Westfalia ed il Circolo dell'Alto Reno, nonch\u00e9 un rappresentante francese. Gli stati protestanti orientali, Sassonia e Brandeburgo, politicamente pi\u00f9 vicini all'Imperatore, non presero parte al congresso.\nIl 23 aprile fu ratificato il trattato che sanciva la costituzione della Lega; i suoi membri si impegnavano a combattere fino al raggiungimento di tre obiettivi, ovvero:\nLa direzione delle operazioni veniva affidata totalmente al cancelliere Oxenstierna, ma fu stabilito un comitato consultivo composto da sette membri, di cui quattro nominati dai circoli e tre dalla Svezia.\nLa lega si impegn\u00f2 inoltre a mantenere un esercito di 56 reggimenti di fanteria e 216 compagnie di cavalleria, nonch\u00e9 a pagare gli arretrati per le unit\u00e0 gi\u00e0 sul campo; nonostante i massicci aiuti economici francesi, il mantenimento di questi impegni si rivel\u00f2 presto proibitivo per la lega.\nLa Lega nel conflitto.\nLe forze della lega, che non arrivarono mai all'entit\u00e0 numerica prevista a causa delle difficolt\u00e0 finanziarie, subirono una terribile sconfitta nella battaglia di N\u00f6rdlingen del 1634; la Pace di Praga del 1635, proibendo alleanze tra i membri dell'Impero, port\u00f2 allo scioglimento teorico della lega. Gli stati membri tuttavia, specialmente l'Assia, continuarono a combattere a fianco della Svezia e della Francia fino al termine del conflitto nel 1648."}
{"id": "1509554", "revid": "767487", "url": "https://it.wikipedia.org/wiki?curid=1509554", "title": "Ottavio Misefari", "text": "Carriera.\nMisefari \u00e8 stato uno dei pi\u00f9 rappresentativi calciatori reggini degli anni venti e anni trenta. Fratello di Bruno ed Enzo, famose figure politiche calabresi.\nInizi\u00f2 a giocare giovanissimo in alcune squadre dilettanti reggine, trasferendosi poi alla (allora denominata \"Reggio Football Club\") gi\u00e0 all'et\u00e0 di 15 anni.\nNel febbraio del 1925 fu il primo calciatore della storia, assieme a Pasquale Rattotti, a cambiare per la prima volta sponda dello Stretto, passando al Messina. Le ragioni di questi storici trasferimenti furono principalmente di tipo economico: Misefari si trasfer\u00ec a Messina con un ingaggio di cinquanta lire a partita, quando il costo medio del biglietto d'ingresso al campo era di mezza lira. Qualche anno pi\u00f9 tardi Misefari lasci\u00f2 Messina per fare il percorso inverso, tornando a giocare nella .\nTerminata la carriera di calciatore, ha allenato la nella stagione 1944-1945. Successivamente si dedic\u00f2 al ruolo di osservatore e dirigente per conto della FIGC e della Lega Nazionale Dilettanti, stringendo un forte legame con Oreste Granillo, ex dirigente sportivo reggino al quale \u00e8 intitolato lo Stadio di Reggio Calabria."}
{"id": "1509558", "revid": "106456", "url": "https://it.wikipedia.org/wiki?curid=1509558", "title": "Santa Zita (Torino)", "text": ""}
{"id": "1509562", "revid": "152594", "url": "https://it.wikipedia.org/wiki?curid=1509562", "title": "Arco Olimpico (Torino)", "text": ""}
{"id": "1509569", "revid": "22475", "url": "https://it.wikipedia.org/wiki?curid=1509569", "title": "Ferrovie nordamericane", "text": "Rispetto all'Europa, e in parte al resto del Mondo, le ferrovie in Nordamerica hanno sviluppato e detengono caratteristiche proprie e quasi uniche, sebbene siano entrate dalla fine della seconda guerra mondiale in un costante declino e ridimensionamento.\nCaratteristiche.\nL'immensit\u00e0 e la sua scarsa densit\u00e0 di popolazione rendono le ferrovie adatte al trasporto delle merci sulle lunghe distanze, sia per la facilit\u00e0 di movimentazione che per i bassi costi rispetto ai camion. Di contro il servizio passeggeri, che pure fino a tutta la prima met\u00e0 del XX secolo aveva costituito il mezzo predominante di trasporto su medie e grandi distanze, \u00e8 rapidamente diminuito fino a diventare quasi assente su lunghe distanze a causa della concorrenza aerea, troppo forte per poter ancora mantenere un efficace servizio transcontinentale. Quindi attualmente gli unici servizi svolti con una certa frequenza sono di carattere regionale, anche se nell'Est, dove la densit\u00e0 di popolazione \u00e8 molto alta, il treno viene utilizzato maggiormente anche per tratte di media lunghezza (per es New York-Boston).\nLa scarsa densit\u00e0 di popolazione nelle zone occidentali permette di modificare tracciati ferroviari a piacimento a costi assai bassi e senza troppi vincoli sull'andamento del percorso, perch\u00e9 la bassa velocit\u00e0 d'esercizio delle linee (sui 60\u00a0km/h in media) non richiede particolari attenzioni all'evitare curve o livellette. Inoltre, a causa dell'estensione delle linee, in Nord America \u00e8 pressoch\u00e9 assente l'alimentazione elettrica, ritenuta troppo onerosa, fatto salvo in alcune zone come il Corridoio Nord-Est fra Boston e Washington D.C.. Questo perch\u00e9 su grandi distanze il costo infrastrutturale (tralicci o terza rotaia, stazioni elettriche di alimentazione cadenzate spazialmente) sarebbe troppo elevato e non accettabili le perdite di potenza derivante da lunghe linee di alimentazione.\nFatto salva Amtrak, compagnia federale nata negli anni settanta proprio per garantire un servizio passeggeri base in condizioni ormai non pi\u00f9 remunerative per le compagnie private, tutte le grandi compagnie ferroviarie sono private e si occupano ormai esclusivamente del traffico merci.\nNegli Stati Uniti si possono identificare tre zone d'operazione:\nQuesti sono gli operatori principali:\nIn Canada viceversa tutte le grandi compagnie si estendono fra i due oceani e attraversano il Continental Divide.\nStoria.\nL'Ottocento.\nLe ferrovie negli Stati Uniti nacquero in seguito alla rivoluzione industriale inglese, e si svilupparono pressoch\u00e9 in contemporanea alla Gran Bretagna. Sfortunato pioniere americano del mezzo a vapore fu il colonnello John Stevens, che costru\u00ec nella sua fattoria un circuito ferroviario, sul quale si muoveva a 19\u00a0km/h una macchina a due assi; l'esperimento non ebbe tuttavia seguito. Peter Cooper nel 1830 costru\u00ec la \"Tom Thumb\" (Pollicino), usando come tubi bollitori le canne di fucili: tale mezzo sfid\u00f2 un carro ippotrainato su un binario parallelo alla strada fra Baltimora e Ellicott's Mills. La macchina a vapore perse a causa di una rottura, ma la febbre per il treno si stava diffondendo. Nel Carolina del Sud la \"The Best Friend of Charleston\" di Horatio Allen trasportava pochi mesi pi\u00f9 tardi 40 persone a 32\u00a0km/h. In pochi anni nella giovane nazione nacquero le prime compagnie ferroviarie, imprese private e non statali, che nel 1850 gi\u00e0 gestivano quasi 15.000\u00a0km di linee. E mentre sulla Costa Orientale si sviluppavano le grandi e capillari reti ferroviarie tuttora esistenti, gi\u00e0 si pensava di unire la Costa Occidentale tramite una ferrovia transcontinentale. La Guerra di secessione dimostr\u00f2 infine inequivocabilmente le potenzialit\u00e0 della rete ferrata: nuove linee vennero costruite appositamente in quei tragici anni per rifornire le truppe al fronte.\nDal 1860 al 1880 ci fu un boom nella costruzione di ferrovie: le miglia di binari funzionanti negli Stati Uniti triplicarono da trentamila a novantamila. Poich\u00e9 le scelte sul tracciato potevano significare la fortuna di una zona e la rovina di un'altra, le contee e gli Stati fecero a gara per ottenere la via ferrata, tramite concessioni di terreni pregiati, spesso elargiti in concorrenza. La maggior parte di queste terre non sarebbero state di nessun valore finch\u00e9 le zone non si fossero adeguatamente popolate e avessero prodotto merci da trasportare, e cos\u00ec le nuove societ\u00e0 ferroviarie promossero la colonizzazione nei territori che attraversavano le loro linee, perch\u00e9 nuovi centri abitati significavano aumento dei passeggeri e apprezzamento dei terreni demaniali che le compagnie avevano incamerato.\nIl popolamento della vasta regione compresa tra il Missouri e il Pacifico fu il risultato pi\u00f9 importante delle ferrovie transcontinentali, che funsero da richiamo per gli immigrati dell'Est americano e dell'Europa in cerca di fortuna. Migliaia di manovali delle ferrovie ottennero i diritti di propriet\u00e0 su appezzamenti di terra, per divenire coloni permanenti appena la via ferrata fu in esercizio. La popolazione degli stati centrali e nordoccidentali crebbe a dismisura: nel Kansas e nel Nebraska i residenti si moltiplicarono per sei in soli vent'anni, l'Utah triplic\u00f2 i suoi abitanti nello stesso periodo, mentre il nuovo Stato del Colorado li decuplicava.\nUnite le due coste nel 1869, le ferrovie nordamericane andavano ad assumere gli assetti che poi le avrebbero caratterizzate anche nel XX secolo. Le compagnie ferroviarie erano private, ognuna costruiva i propri binari e gestiva i propri treni. Le reti ferroviarie potevano essere interconnesse, e una compagnia poteva passare sulla rete dell'altra previo pagamento di pedaggio. Questo comunque non avveniva fra compagnie in diretta concorrenza fra loro, in alcuni casi si giunse all'assurdo di duplicare le linee per danneggiare la concorrenza: la norma era comunque che ogni tratta trafficata fosse servita da pi\u00f9 di una compagnia, e si arrivava addirittura ad avere sei compagnie che gestivano la cosiddetta \"Water Level Route\" fra New York e Buffalo, quindi verso i Grandi Laghi (cio\u00e8 Chicago e Cleveland, e il \"West\").\nLe compagnie ferroviarie applicavano distinte tariffe merci a seconda del luogo in cui si offriva il servizio: nelle zone in cui esistevano diverse linee ferroviarie le societ\u00e0 private combattevano a suon di ribassi la battaglia per attrarre i clienti, ma si rifacevano con tariffe esorbitanti in condizioni di monopolio. Il potere esercitato dalle ferrovie occidentali sul territorio che risultava esclusivamente in loro controllo era assoluto: fin quando comparvero le automobili, le compagnie ferroviarie private potevano creare un'industria o rovinare una zona semplicemente aumentando o diminuendo le tariffe per il trasporto del grano o del bestiame. La crisi industriale iniziata nel 1873 indusse molti stati a vietare le sovvenzioni pubbliche alle compagnie ferroviarie e emisero regole stringenti in materia di tariffe. Un'importante sentenza del 1876 sanc\u00ec che l'interesse pubblico che la ferrovia esercitava obbligava i gestori privati di tale servizio a sottomettersi al controllo statale (la cosiddetta \"causa Granger\").\nLa prima met\u00e0 del Novecento.\nAll'inizio del XX secolo, si contavano circa 200'000\u00a0km di linea negli Stati Uniti. Fra le compagnie pi\u00f9 in vista e potenti, vale la pena ricordare:\nIn Canada si erano sviluppate due compagnie rivali, la Canadian National Railway e la Canadian Pacific Railway, che collegavano le due sponde del possedimento inglese.\nVa sottolineato che dal 1917 al 1920, per via della Prima guerra mondiale, negli Stati Uniti i trasporti ferroviari furono nazionalizzati e denominati United States Railroad Administration. Tale grande compagnia nazionale immise in servizio moltissime locomotive a vapore, che svecchiarono il parco trazione delle compagnie ferroviarie pi\u00f9 piccole.\nLa grande estensione della rete ferroviaria, con notevoli distanze da coprire, specie per le linee del \"West\" che dovevano affrontare deserti e le Montagne Rocciose, fecero s\u00ec che fin l'industria statunitense fosse all'avanguardia della tecnica ferroviaria, e i tre grandi costruttori di locomotive, ALCO, Baldwin e Lima, ricercassero nuovi processi costruttivi per rendere i propri prodotti pi\u00f9 competitivi. Proprio negli Stati Uniti nacquero tutta una serie di rodiggi, dalle \"pacific\" (2C'1) alle \"hudson\" (2C'2) alle \"northern\" (2D'2) per i treni veloci passeggeri, mentre per il traffico misto si imposero le \"mountain\" (2D'1) e le \"Berkshire\" (1D'2), fino a gigantesche macchine per treni merci quali le \"Santa Fe\" (1E'1) e le \"Texas\" (1E'2). Inoltre, la soluzione di macchina articolata a doppia espansione (Mallett) negli Stati Uniti ebbe una grandissima diffusione nella sua naturale evoluzione a singola espansione. La sola N&amp;W ebbe circa 400 macchine articolate!\nVa detto che tutte le locomotive a vapore nordamericane si presentavano come macchine molto robuste, possenti, con diversi preriscaldatori e iniettori di acqua e di vapore lungo la caldaia, quindi con aspetti poco consueti rispetto alle macchine europee, pi\u00f9 equilibrate. Tutto questo perch\u00e9 in Nord America il materiale di trazione doveva rispondere a criteri di robustezza ed affidabilit\u00e0 sia per ragioni economiche che di utilizzo.\nNegli anni trenta si impose, fra le compagnie pi\u00f9 importanti, le caratteristiche carenature alle locomotive e ai treni (\"streamliner\"), pi\u00f9 per motivi pubblicitari invero che non tecnologici.\nPer i treni merci si imposero, soprattutto sui valichi montani, locomotive articolate del tipo Mallett, prima a duplice e poi a semplice espansione. La sola Norfolk and Western ne costru\u00ec 227 con rodiggio 2-8-8-2! Totalmente assenti invece le macchine tipo Garratt.\nDal 1945 ai giorni nostri.\nSe con la Seconda guerra mondiale il traffico merci tocc\u00f2 il suo apice, ben presto l'et\u00e0 d'oro delle grandi compagnie statunitensi inizi\u00f2 a scemare. L'affermarsi dell'automobile e soprattutto dell'aereo fece lentamente perdere la necessit\u00e0 di usare i treni, specie per i collegamenti transcontinentali. Di fatto le grandi compagnie passeggeri, come la \"NYC\" e la \"PRR\" andarono in crisi, mentre a salvarsi furono quelle che trasportavano merci. Negli anni settanta i trasporti passeggeri furono effettuati dalla compagnia governativa Amtrak, poich\u00e9 economicamente non redditizi. Le compagnie ferroviarie private si limitarono quindi al solo trasporto di merci, iniziando fra loro varie fusioni, terminate con gli assetti tuttora esistenti. Nuove fusioni sono osteggiate, per evitare un monopolio nei trasporti.\nIn questo stesso periodo, con l'affermarsi della trazione diesel, sono scomparsi all'inizio degli anni cinquanta i tradizionali costruttori ferroviari, sostituiti dalla Electro-Motive Division e dalla GE Transportation Systems (gruppo General Electric).\nAl contrario dell'Europa, le elettrificazioni negli Stati Uniti non hanno mai preso piede, salvo alcune tratte particolari. Questo per motivi di economia di gestione: la trazione elettrica ha dei costi pi\u00f9 elevati della trazione con materiale diesel. Ciononostante, la tecnologia ferroviaria in Nordamerica \u00e8 comunque adeguata ai tempi, in alcuni casi all'avanguardia, come nel controllo mediante GPS dei locomotori in trazione multipla o le ruote sterzanti nei carrelli. Anche le emissioni dei locomotori diesel devono rispondere a normative di inquinamento ambientale.\nSociet\u00e0 ferroviarie operanti.\nNegli Stati Uniti le Societ\u00e0 ferroviarie vengono suddivise per \"classi\", in base ai fatturati. Attualmente, per essere in \"I Class\" bisogna superare i 319 milioni di dollari. Tali criteri sono attribuiti dall'Association of American Railroads, che \u00e8 il raggruppamento delle societ\u00e0 ferroviarie statunitensi, messicane e canadesi.\nAttualmente rientrano in questa categoria le seguenti compagnie ferroviarie:\nStati Uniti:\nCanada:\nMessico:"}
{"id": "1509574", "revid": "112945455", "url": "https://it.wikipedia.org/wiki?curid=1509574", "title": "Osservatore dello stato", "text": "Nella teoria del controllo, l'osservatore di stato \u00e8 un sistema dinamico con lo scopo di stimare l'evoluzione di stato di un sistema da osservare.\nLa conoscenza dello stato \u00e8 necessaria per risolvere molti problemi legati al controllo; ad esempio per implementare leggi di controllo con feedback quando non si pu\u00f2 misurare direttamente lo stato del sistema o anche quando, pur potendo misurare lo stato, l'errore nella misurazione \u00e8 pi\u00f9 grande di quello che si commette andando a stimare lo stato del sistema. Affinch\u00e9 la stima sia possibile, occorre che il sistema di cui si vuole stimare lo stato sia osservabile, e quindi, che la matrice test di osservabilit\u00e0 abbia rango pari all'ordine del sistema. In tal modo, \u00e8 possibile ricostruire lo stato del sistema a partire dall'osservazione dell'output.\nViene impiegato in tutte le applicazioni in cui lo stato del sistema non \u00e8 completamente accessibile o di dimensione troppo elevata per predisporre altrettanti trasduttori. Pu\u00f2 essere utilizzato anche per grandezze non misurabili direttamente, il cui valore deve essere ricavato attraverso la misura di altre grandezze e l'utilizzo di un modello matematico. In questi casi l'osservatore permette di correggere gli errori introdotti dalle incertezze sul modello.\nStruttura nel caso di un sistema dinamico lineare stazionario a tempo continuo.\nConsideriamo un sistema dinamico lineare stazionario di cui vogliamo osservare lo stato,\nIl vettore colonna formula_3 \u00e8 ci\u00f2 che vogliamo osservare, per quanto detto in precedenza abbiamo a disposizione gli ingressi forniti al sistema formula_4 e le sue uscite formula_5.\nPer costruire un osservatore di stato \u00e8 necessario costruire un sistema dinamico che con le informazioni formula_4 e formula_5 riesca a stimare lo stato garantendone la convergenza:\n\u00c8 bene notare che integrando il modello riusciremmo ad ottenere l'evoluzione di stato a meno di una costante, se dunque la condizione iniziale all'inizio dell'osservazione non \u00e8 nulla non riusciremmo a raggiungere la convergenza dello stato osservato con quello reale.\nUna espressione classica per l'osservatore di stato \u00e8 la seguente:\ndove formula_9 \u00e8 lo stato stimato. \nAssumendo la dipendenza istantanea dell'uscita dall'ingresso nulla (formula_12) l'uscita stimata dal sistema pu\u00f2 essere espressa come formula_13. Dunque assumendo formula_14 e formula_15 l'espressione dell'osservatore di stato diventa:\nQuesta nuova formulazione rende evidente la modalit\u00e0 con cui funziona l'osservatore di stato. Infatti lo stato osservato formula_9 \u00e8 ottenuto utilizzando il modello matematico noto a cui viene aggiunto un termine di correzione, questo termine \u00e8 pesato dalla matrice formula_18 e modifica la stima dello stato in base alla \"distanza\" tra l'uscita misurata e quella stimata.\nConvergenza.\n\u00c8 possibile dimostrare che le assunzioni fatte in precedenza garantiscono la convergenza allo stato stimato, per farlo \u00e8 sufficiente sottrarre membro a membro l'equazione differenziale del sistema e quella dell'osservatore di stato:\nSe la matrice formula_21 \u00e8 una matrice definita negativa formula_22 tende a formula_23, quindi la convergenza \u00e8 verificata.\nOsservatore deterministico e non deterministico (stocastico).\nLa caratterizzazione fatta \u00e8 del tutto generale, \u00e8 evidente che la velocit\u00e0 di convergenza dell'osservatore di stato pu\u00f2 essere modificata agendo sulla matrice formula_18. Tipicamente viene associato a questo tipo di osservatore il nome di Osservatore di Luenberger o di osservatore deterministico per distinguerlo dall'osservatore non deterministico detto Filtro di Kalman.\nIn realt\u00e0 entrambi i tipi di osservatore hanno la medesima struttura e si differenziano solo per la scelta della matrice formula_18, nel caso deterministico la scelta \u00e8 legata esclusivamente alla velocit\u00e0 di convergenza della stima. Mentre nel caso non deterministico la scelta \u00e8 influenzata dall'incertezza sulla misura di formula_4 e formula_5.\nCaso a tempo discreto.\nLo stato di un sistema dinamico lineare invariante alla traslazione, quindi a tempo discreto, \u00e8 rappresentato da\ndove, al tempo formula_30 \u00e8 lo stato del sistema; formula_31 rappresenta l'input; e formula_32 \u00e8 l'output. Queste relazioni implicano che lo stato presente e futuro del sistema dipendono esclusivamente dallo stato e dall'input corrente. Sebbene queste equazioni siano in forma discreta, esse risultano molto simili anche nel continuo. Se il sistema \u00e8 osservabile, l'output del sistema, formula_32, pu\u00f2 essere utilizzato per stimare lo stato.\nIl modello \u00e8 tipicamente ottenuto dalle equazioni precedenti. Ulteriori termini possono essere inclusi al fine di assicurare la convergenza della stima dello stato al ricevere di successivi valori di input ed output. In particolare, l'output dell'osservatore pu\u00f2 essere sottratto dall'output del sistema e poi moltiplicato per una matrice formula_34; questo termine \u00e8 poi aggiunto alle equazioni dello stato dell'osservatore \"n\" modo da ottenere il cosiddetto \"Luenberger observer\", definito dalle equazioni seguenti.\nNormalmente, le variabili stimate vengono indicate con un accento circonflesso: formula_35 and formula_36 per distinguerli dalle effettive variabili di stato, e le equazioni che ne determinano il comportamento sono\nL'osservatore \u00e8 asintoticamente stabile se l'errore formula_39 converge a zero quando formula_40. Per un osservatore di Luenberger, l'errore soddisfa la relazione formula_41. Esso \u00e8 dunque asintoticamente stabile quando la matrice formula_42 ha tutti gli autovalori nel semipiano negativo del piano complesso (cio\u00e8 con parte reale negativa) (nel caso continuo) o all'interno del cerchio unitario (nel caso discreto).\nPer quel che concerne il controllo, l'output dell'osservatore \u00e8 retroazionato attraverso la matrice dei guadagni formula_43.\nformula_44\nLe equazioni dell'osservatore diventano:\no, pi\u00f9 semplicemente,\nSostituendo nelle equazioni del sistema che si intende stimare (chiamato plant) formula_32 si ha\nIn virt\u00f9 del principio di separazione \u00e8 noto che controllore (matrice dei guadagni formula_43) ed osservatore (matrice dei guadagni formula_34) possono essere progettati indipendentemente. Il sistema complessivo (detto compensatore) sar\u00e0 stabile se lo saranno i due sottosistemi. Una regola pratica consiglia di scegliere i poli dell'osservatore formula_54 tali da convergere 10 volte pi\u00f9 velocemente di quelli relativi al controllore formula_55.\nCaso non lineare.\nSe il sistema da osservare \u00e8 governato da un modello non lineare risulta molto difficile fornire una struttura generale per un osservatore. In questi casi le formulazioni estese degli osservatori di Luenberger e Kalman sono ottenute linearizzando il sistema per un generico punto di funzionamento (e non per un punto di equilibrio) ed introducendo una legge adattativa per la formula_18 che garantisca la convergenza dell'osservatore nei diversi punti di funzionamento.\nLa stabilit\u00e0 di tali osservatori viene discussa utilizzando la Teoria di Lyapunov.\nNoti i problemi associati ad osservatori per sistemi non lineari, ottenuti a partire da una linearizzazione, \u00e8 ormai abbastanza noto l'osservatore non lineare sviluppato da Ciccarella-Dalla Mora-Germani. Si rimanda a Osservatore Non Lineare di Germani."}
{"id": "1509575", "revid": "309289", "url": "https://it.wikipedia.org/wiki?curid=1509575", "title": "Malyj Anjuj", "text": "Il Malyj Anjuj (, che significa \"Piccolo Anjuj\") \u00e8 un fiume della Russia siberiana orientale, componente di destra del fiume Anjuj (affluente della Kolyma). Scorre nel Bilibinskij rajon della \u010cukotka e in minima parte nel Ni\u017enekolymskij ulus della Sacha-Jacuzia.\nDescrizione.\nIl fiume scorre dal lago Bol'\u0161oe Verchnee nel gruppo di laghi Gytgyl'v\u0117gytgyn sul versante occidentale dell'Altopiano dell'Anadyr'. Scende verso occidente costeggiando a sud i monti dell'Anjuj; 8 km prima della confluenza nella Kolyma si incontra con il suo gemello Bol'\u0161oj Anjuj, formando un brevissimo corso d'acqua conosciuto come Anjuj, confluente nella Kolyma di fronte a Ni\u017enekolymsk.\n\u00c8 gelato da ottobre sino all'inizio di giugno; lungo il suo corso si trovano i villaggi di Anjujsk, Ostrovnoe, Keperveem e Ilirnej. Il fiume \u00e8 navigabile sino ad Anjujsk (nel basso corso). A nord del fiume si trova la citt\u00e0 di Bilibino, centro amministrativo dell'omonimo \"rajon\", accanto alla quale si trova la centrale nucleare di Bilibino."}
{"id": "1509576", "revid": "152594", "url": "https://it.wikipedia.org/wiki?curid=1509576", "title": "San Paolo (Torino)", "text": ""}
{"id": "1509577", "revid": "80339", "url": "https://it.wikipedia.org/wiki?curid=1509577", "title": "Maly Anyuy", "text": ""}
{"id": "1509584", "revid": "339392", "url": "https://it.wikipedia.org/wiki?curid=1509584", "title": "C.A. Bucaramanga", "text": ""}
{"id": "1509585", "revid": "78273", "url": "https://it.wikipedia.org/wiki?curid=1509585", "title": "Jorge Daniel Casanova", "text": ""}
{"id": "1509588", "revid": "123400127", "url": "https://it.wikipedia.org/wiki?curid=1509588", "title": "L'ultima magia", "text": "L'ultima magia (titolo originale inglese: \"Morgawr\") \u00e8 un romanzo del 2001 dello scrittore statunitense Terry Brooks. Si tratta del terzo ed ultimo libro della trilogia \"Il viaggio della Jerle Shannara\", riconducibile all'opera fantasy del ciclo di \"Shannara\". Continuazione diretta de \"Il labirinto\", conclude l'avventura dell'equipaggio del vascello \"Jerle Shannara\" nella terra di Parkasia.\nTrama.\nDopo essere stata sottoposta alla magia della Spada di Shannara, Grianne Ohmsford capisce che il druido Walker Boh e Bek Ohmsford le dicevano la verit\u00e0: Bek \u00e8 suo fratello e fu il Morgawr ad uccidere la sua famiglia e non Walker. Questa notizia, unita alla presa di coscienza per tutto il male che ha compiuto nei panni della Strega di Ilse la lascia in uno stato catatonico. Walker, morente in seguito allo scontro con Antrax, le impone, senza che lei se ne accorga, il proprio sangue sulla fronte designandola sua succeditrice nel ruolo di Druido, come secoli prima fece Allanon con Brin Ohmsford. Dopo aver constatato che la magia della Spada di Shannara ha dato i suoi frutti, si fa accompagnare da Truls Rohk in un lago nelle profondit\u00e0 di Castledown, dove poi viene accolto dallo spirito di Allanon. \nLa \"Jerle Shannara\" comincia il viaggio di ritorno inseguita dal Morgawr e dalla sua flotta di zombie. La fuga s'interrompe su Mephitic, dove una Grianne appena ripresasi affronta il suo vero nemico aiutata dal fratello.\nUna volta giunti di nuovo nelle Quattro Terre inizier\u00e0 per i protagonisti una nuova vita. Ahren Elessedil riporta le Pietre Magiche a suo fratello, il Re degli Elfi, obbligandolo a mantenere la promessa che mesi prima egli aveva fatto a Walker: contribuire alla rinascita dei Druidi. Grianne decide di tentare di espiare le sue colpe guidando la ricostruzione dell'Ordine dei Druidi in qualit\u00e0 di Ard Rhys (ovvero di Druido Supremo), cos\u00ec come desiderato da Walker Boh. Bek e Rue Meridian, la sorella di Redden Alt Mer, il corsaro al comando della \"Jerle Shannara\", innamoratisi durante il viaggio, vanno alla ricerca della casa in cui Grianne e Bek sono nati, per poi tornare sull'Altopiano di Leah."}
{"id": "1509592", "revid": "86343", "url": "https://it.wikipedia.org/wiki?curid=1509592", "title": "Locanda di Manuc", "text": ""}
{"id": "1509597", "revid": "2006282", "url": "https://it.wikipedia.org/wiki?curid=1509597", "title": "Spagnolo Abati", "text": "Biografia.\nLaureato nel 1263, fu avvocato e professore di diritto dello Studio bolognese dal 1269. Politicamente, secondo le tradizioni familiari, fu ghibellino e apprezzato dal figlio di Federico II, re Enzo, che nel suo testamento (1272) gli leg\u00f2 la somma di mille libbre.\nCon tutta la famiglia e ben bolognesi (tra i quali il poeta Guido Guinizelli) del partito della pi\u00f9 influente famiglia ghibellina della citt\u00e0, i Lambertazzi, rivale dei guelfi Geremei, fu cacciato dalla citt\u00e0 nel giugno del 1274 e i suoi beni furono confiscati. Rientrato a Bologna con gli altri ghibellini nel 1277, fece parte della delegazione inviata a Roma da papa Niccol\u00f2 III per trattare le condizioni di una possibile convivenza delle fazioni rivali, ma la pace, stipulata il 4 agosto 1279, fu rotta ancora nel 1280 e l'Abati dovette prendere nuovamente la via dell'esilio.\nIn un documento legale dell'8 gennaio 1293 la moglie Beatrice \u00e8 citata come sua esecutrice testamentaria."}
{"id": "1509599", "revid": "830939", "url": "https://it.wikipedia.org/wiki?curid=1509599", "title": "Fran\u00e7ois Dubois", "text": "Noto soprattutto per il \"Massacre de la Saint Barth\u00e9l\u00e9my\", che dipinge la famosa strage degli Ugonotti avvenuta la Notte di San Bartolomeo. Ugonotto egli stesso, dovette rifugiarsi in Svizzera dopo il massacro."}
{"id": "1509604", "revid": "121632057", "url": "https://it.wikipedia.org/wiki?curid=1509604", "title": "Grattacielo Sanpaolo IMI", "text": ""}
{"id": "1509607", "revid": "767487", "url": "https://it.wikipedia.org/wiki?curid=1509607", "title": "Hera (cantante)", "text": "Biografia.\nNata a Reykjav\u00edk, inizi\u00f2 a suonare la chitarra classica all'et\u00e0 di 8 anni, e successivamente anche il jazz piano dopo che un suo vicino le insegn\u00f2 come suonare \"Garota de Ipanema\". Sal\u00ec alla ribalta nel 2001 quando venne pubblicato \"Not So Sweet\", il suo primo album in studio, che all'\u00cdslensku t\u00f3nlistarver\u00f0launin, il principale riconoscimento musicale islandese, frutt\u00f2 all'artista una statuetta come Cantante dell'anno. Nel corso degli anni seguenti vennero messi in commercio i dischi \"Not Your Type\", \"Hafi\u00f0 \u00feennan dag\", \"Don't Play This\" e \"Rattle My Bones\".\nNel 2020 \u00e8 tornata nelle scene musicali con la pubblicazione del sesto album in studio eponimo, che ha esordito direttamente in vetta alla T\u00f3nlistinn, e che ha prodotto i singoli \"How Does a Lie Taste?\", \"Process\", \"Awake for Hours\" e \"Yours\"."}
{"id": "1509608", "revid": "2045688", "url": "https://it.wikipedia.org/wiki?curid=1509608", "title": "Margaret Beckett", "text": "Biografia.\nGli inizi (1943-1979).\nNata in un quartiere alla periferia di Manchester (Ashton-under-Lyne), studi\u00f2 ingegneria metallurgica all'Universit\u00e0 di Manchester. Tra il 1966 ed il 1970 lavor\u00f2 per l'universit\u00e0 come tecnico dei laboratori di metallurgia. Nel 1970 entr\u00f2 nel Partito Laburista, dove conobbe Lionel Beckett, che spos\u00f2 nel 1979. Beckett \u00e8 tuttora l'agente elettorale della moglie.\nNell'ottobre 1974 fu eletta alla Camera dei Comuni nel collegio di Lincoln. Lavor\u00f2 come consulente per l'ufficio Sviluppo Internazionale dal 1974 al 1975 e, successivamente, fu Segretario privato parlamentare del ministro Joan Hart. Nel 1976 divenne sottosegretario all'Istruzione, incarico che mantenne fino al 1979, quando i laburisti furono sconfitti e Margaret Beckett perse il seggio alla Camera.\nAll'opposizione (1979-1997).\nDopo la sconfitta del 1979, Margaret Beckett lavor\u00f2 per quattro anni per l'emittente televisiva Granada, e si trasfer\u00ec a Derby. Nel 1983 fu eletta per la seconda volta deputato nel collegio di Derby South e occup\u00f2 ruoli di primo piano nel Governo ombra (\"Shadow Cabinet\").\nNel 1992, in seguito alle dimissioni di Neil Kinnock, John Smith venne eletto nuovo leader dei Laburisti e la Beckett ne divenne il vice. L'improvvisa morte di Smith, nel maggio 1994, port\u00f2 la Beckett alla guida provvisoria del partito fino al Luglio dello stesso anno. Quando si vot\u00f2 per il nuovo capo del partito, Tony Blair vinse con un'ampia maggioranza. La Beckett perse il ruolo di vice-leader e fu sostituita da John Prescott. Dal 1994 al 1997 fu ministro del governo ombra per la Sanit\u00e0 (1994-1995) e, in un secondo momento, dell'Industria (1995-1997).\nAl governo (1997-2007).\nLa vittoria dei laburisti del Maggio 1997 port\u00f2 al governo un partito i cui principali esponenti non avevano esperienza amministrativa. Soltanto Margaret Beckett, nominata Ministro dell'Industria, aveva ricoperto incarichi di governo. Lasci\u00f2 il posto a Peter Mandelson nel 1998, per diventare capogruppo del partito alla Camera dei Comuni. Dopo la vittoria laburista alle elezioni del 2001, rientr\u00f2 nell'esecutivo come Ministro dell'Ambiente e dell'Agricoltura, impegnandosi nella preparazione di misure contro gli effetti del surriscaldamento globale.\nNel 2006, a sorpresa, sostitu\u00ec Jack Straw al ministero degli Esteri. Margaret Beckett era allora (e, di fatto, lo \u00e8 tuttora) un'esponente di spicco dell'ala sinistra del partito laburista, vicina ai sindacati e contraria allo spostamento verso l'elettorato di centro intrapreso da Blair. Durante il periodo di carica al Foreign Office non si mise mai in contrasto con le decisioni del primo ministro riguardo alla crisi iraniana e alla guerra in Libano. Ci\u00f2 attir\u00f2 le critiche dell'opposizione e di alcuni colleghi di partito, tra cui il suo predecessore. Il 28 giugno 2007 il neo-primo ministro Gordon Brown la sostitu\u00ec con David Miliband."}
{"id": "1509610", "revid": "767487", "url": "https://it.wikipedia.org/wiki?curid=1509610", "title": "Crimson Glory (album)", "text": "Crimson Glory \u00e8 l'omonimo album d'esordio dell'heavy metal band Crimson Glory, pubblicato nel 1986 per la Roadrunner Records"}
{"id": "1509614", "revid": "125977704", "url": "https://it.wikipedia.org/wiki?curid=1509614", "title": "Rolf Tasna", "text": "Biografia.\nNacque in Germania da genitori con ascendenti italiani. Arrivato in Italia all'et\u00e0 di tre anni, dopo la laurea in Filosofia lavor\u00f2 come attore di prosa radiofonica, conduttore radiofonico, doppiatore ed anche come attore, interpretando, tra il 1946 ed il 1975, 17 film di vario genere ed argomento, tra cui si ricordano \"Sigfrido\" di Giacomo Gentilomo (1957), \"I sequestrati di Altona\" di Vittorio De Sica (1962), \"Sorriso del grande tentatore\" di Damiano Damiani (1974) ed \"Attenti al buffone\" di Alberto Bevilacqua (1975). Data la sua perfetta conoscenza del tedesco ha doppiato molto spesso personaggi di ufficiali tedeschi in film ambientati durante la guerra.\nDebutta in televisione alla fine degli anni '50 nel programma scientifico \"Quarta dimensione\", in seguito \u00e8 nel cast di \"Telescuola\". Molto presente nella prosa televisiva della RAI, sia nelle commedia che negli sceneggiati. A tale proposito \u00e8 da ricordare, alla fine degli anni sessanta, la sua partecipazione quale narratore nella serie \"Processi a porte aperte\". Il suo volto divenne ancor pi\u00f9 familiare al grande pubblico televisivo grazie anche all'interpretazione di uno spot pubblicitario di un famoso digestivo durante il famoso \"Carosello\" serale.\nLa parola \"tasna\" significa, in lingua ladina, \"altura\"."}
{"id": "1509623", "revid": "75435", "url": "https://it.wikipedia.org/wiki?curid=1509623", "title": "Versione CEI", "text": ""}
{"id": "1509627", "revid": "256896", "url": "https://it.wikipedia.org/wiki?curid=1509627", "title": "CTO (Torino)", "text": ""}
{"id": "1509628", "revid": "289247", "url": "https://it.wikipedia.org/wiki?curid=1509628", "title": "XX Giochi Olimpici Invernali", "text": ""}
{"id": "1509636", "revid": "767487", "url": "https://it.wikipedia.org/wiki?curid=1509636", "title": "Atragon", "text": " \u00e8 un film del 1963 diretto da Ishir\u014d Honda.\nIl soggetto \u00e8 basato sul romanzo del 1899 \"Kaitei gunkan\" di Shunr\u014d Oshikawa.\nNel film compaiono per la prima volta il Gotengo (Atragon nella dicitura internazionale) e il grande serpente marino Manda, destinato a diventare un alleato di Godzilla.\nTrama.\nI fotografi Susumu Hatanaka e Yoshito Nishibe indagano sulla sparizione di due ingegneri, caduti in acqua mentre erano in taxi, incontrando casualmente una bellissima ragazza, Makoto Shinguji, figlia del capitano Shinguji, esperto di sottomarini durante il Secondo Conflitto Mondiale, ritenuto morto, e protetta dall'ammiraglio Kosumi.\nUn reporter informa i protagonisti che Shinguji \u00e8 vivo, trattandosi di un \"irriducibile\" che aveva rifiutato di consegnarsi ai vincitori, e si nasconde in un'isola del Pacifico, lavorando alla costruzione un sottomarino avanzato chiamato Gotengo, in grado di trivellare il suolo e addirittura volare, onde riscattare l'onore giapponese.\nSusumu scoprir\u00e0 che a rapire gli ingegneri \u00e8 il sommerso impero di Mu, dominato da una perfida imperatrice che ha ora dichiarato guerra alle potenze mondiali, attraverso degli attacchi a navi e impianti.\nIl gruppo composto da Susumu, Yoshito, Makoto, Kosumi e dal misterioso giornalista tenter\u00e0 invano di convincere Shinguji ad usare il Gotengo per combattere la minaccia, per poi scoprire che il giornalista non \u00e8 altri che un agente dell'impero nemico, che rapir\u00e0 Susumu e Makoto. Scampato ad un attentato al sottomarino, Shinguji decide contrattaccare nel cuore dell'Impero Mu, dal momento che sta devastando lo stesso Giappone e sbaragliando le flotte mondiali. Sconfitto il serpente Manda, dio di Mu e guardiano dell'impero - congelandolo con il cannone della nave \"Zero assoluto\", senza gelificare l'acqua circostante - i nostri irrompono nella citt\u00e0, salvando i due ostaggi e catturando l'imperatrice, la quale a sua volta, davanti all'evidenza della disfatta, si getta in mare per seguire il destino dei suoi sudditi.\nProduzione.\nNel film \"Gojira - Final Wars\" c'\u00e8 un Cameo di Atragon dove viene citato il Gotengo e per di pi\u00f9, ricreata la scena della battaglia fra il Gotengo e Manda.\nDistribuzione.\nIl film fu presentato per la prima volta in Italia nel 1964, in occasione del secondo Festival internazionale del film di fantascienza di Trieste. Fu poi distribuito regolarmente nei cinema italiani nel giugno del 1966, con doppiaggio a cura della C.I.D.\nIl film fu trasmesso per la prima volta alla televisione italiana nel 1972 in due puntate, nella rubrica \"Tra realt\u00e0 e fantasia\", nel format pomeridiano RAI \"Tv dei ragazzi\". Il film era intervallato da documentari ed interviste a studiosi alla ricerca di testimonianze intorno alle leggende di civilt\u00e0 scomparse come Atlantide e Mu."}
{"id": "1509638", "revid": "287204", "url": "https://it.wikipedia.org/wiki?curid=1509638", "title": "Marrakech-Tensift-El Haouz", "text": "Marrakech-Tensift-El Haouz era una delle 16 Regioni del Marocco, istituita nel 1997 e soppressa nel 2015. \nLa regione, al 2009, comprendeva le province e prefetture di:"}
{"id": "1509639", "revid": "75435", "url": "https://it.wikipedia.org/wiki?curid=1509639", "title": "Testo Masoretico", "text": ""}
{"id": "1509642", "revid": "709565", "url": "https://it.wikipedia.org/wiki?curid=1509642", "title": "Kassai e Luk", "text": "Kassai e Luk (\"Samba et Leuk le li\u00e8vre\") \u00e8 una serie televisiva a cartoni animati realizzata e trasmessa in Francia dalla casa di produzione Marathon Group nel 1996, composta da 26 episodi.\nSi tratta di una breve serie ambientata in Africa che narra le avventure di un giovane e coraggioso ragazzo, Kassai (Samba nella versione originale), orfano ma allevato da una trib\u00f9 di etnia bantu, che svolge rischiose missioni per conto dello stregone del suo villaggio e, spesso, sotto la guida diretta delle sue divinit\u00e0. Nelle sue imprese \u00e8 accompagnato da una lepre antropomorfa e parlante di nome Luk (Leuk nella versione originale) e da una ragazza, la Principessa Maliba (Marana nella versione originale), costretta da un incantesimo a trasformarsi in antilope durante il giorno.\nLa serie ebbe vita breve e non and\u00f2 oltre un'unica stagione in Francia; venne tuttavia doppiata e trasmessa in lingua italiana prima da TELE+ bianco e poi da Rai Gulp, oltre che da numerosi canali regionali italiani."}
{"id": "1509643", "revid": "767487", "url": "https://it.wikipedia.org/wiki?curid=1509643", "title": "Damir Kahriman", "text": "Carriera.\nClub.\nInizia la carriera di professionista nel 2002 con lo Sloboda U\u017eice. Nel 2007 con il Vojvodina Novi Sad raggiunge la finale della Coppa di Serbia in cui viene sconfitto dalla .\nNel gennaio 2008 si trasferisce in Turchia, al Konyaspor.\nNazionale.\nHa partecipato ai Campionati europei Under-21 2007, titolare della Nazionale serba Under-21, con cui ha raggiunto la finale, persa contro l'Olanda.\nNel 2008 ha esordito con la Nazionale maggiore."}
{"id": "1509644", "revid": "94902", "url": "https://it.wikipedia.org/wiki?curid=1509644", "title": "Samba et Leuk le li\u00e8vre", "text": ""}
{"id": "1509646", "revid": "1543377", "url": "https://it.wikipedia.org/wiki?curid=1509646", "title": "Premio Star Trek", "text": "Il premio Star Trek \u00e8 un riconoscimento italiano che premia i migliori racconti ambientati nell'universo di Star Trek, inediti o editi. Il premio \u00e8 indetto dallo Star Trek Italian Club (STIC) e viene consegnato durante l'annuale STICCon."}
{"id": "1509647", "revid": "339392", "url": "https://it.wikipedia.org/wiki?curid=1509647", "title": "Monte Psiloritis", "text": ""}
{"id": "1509648", "revid": "94902", "url": "https://it.wikipedia.org/wiki?curid=1509648", "title": "Kassai &amp; Luk", "text": ""}
{"id": "1509649", "revid": "287204", "url": "https://it.wikipedia.org/wiki?curid=1509649", "title": "Mekn\u00e8s-Tafilalet", "text": "Mekn\u00e8s-Tafilalt era una delle 16 Regioni del Marocco, istituita nel 1997 e soppressa nel 2015. \nLa regione comprendeva le province e prefetture di:"}
{"id": "1509650", "revid": "152594", "url": "https://it.wikipedia.org/wiki?curid=1509650", "title": "Arco Olimpico", "text": ""}
{"id": "1509651", "revid": "152594", "url": "https://it.wikipedia.org/wiki?curid=1509651", "title": "Arco Olimpico di Torino", "text": ""}
{"id": "1509654", "revid": "1310927", "url": "https://it.wikipedia.org/wiki?curid=1509654", "title": "Antonio Rukavina", "text": "Carriera.\nClub.\nInizia la carriera da professionista nel 2003, nelle file del Be\u017eanija, dove le sue buone prove gli valgono l'ingaggio da parte di uno dei club pi\u00f9 importanti del paese, il .\nIl 4 gennaio 2008 si trasferisce in Germania, al , per poi passare in prestito per 6 mesi al il 2 gennaio 2009.\nIl 22 luglio 2012 passa a parametro zero al Real Valladolid.\nL'8 luglio 2014 passa a parametro zero al Villarreal.\nNazionale.\nHa partecipato ai Campionati europei Under-21 2007 con la nazionale serba Under-21, con cui ha raggiunto la finale, persa contro i Paesi Bassi."}
{"id": "1509655", "revid": "1848372", "url": "https://it.wikipedia.org/wiki?curid=1509655", "title": "Sequestro di Farouk Kassam", "text": "Il sequestro di Farouk Kassam fu commesso in Sardegna nel 1992. Vittima del sequestro di persona fu un bambino di 7 anni, Farouk Kassam, nato il 9 maggio 1984 a Vancouver, in Canada. L'ostaggio, di nazionalit\u00e0 belga e canadese, era figlio di Fateh Kassam, belga di origine indiana, gestore di un grande albergo in Sardegna, nella localit\u00e0 turistica di Porto Cervo. Suo nonno era il visir Adjabali Kassam, molto vicino a Karim Aga Khan.\nStoria.\nIl sequestro fu effettuato il 15 gennaio 1992 nella villa dei genitori del bambino a Porto Cervo. Fu organizzato e portato a termine da uno dei pi\u00f9 noti esponenti del banditismo sardo, Matteo Boe, che ottenne uno dei riscatti pi\u00f9 alti mai avutisi per un sequestro di persona in Sardegna, 5 miliardi e 300 milioni di lire. Tale cifra non fu mai dichiarata in sede processuale ma la sua esistenza fu chiarita dal mediatore, il bandito Graziano Mesina, uscito appositamente dal carcere per la trattativa, e l'entit\u00e0 della somma fu riferita dal fotoreporter Antonello Zappadu. All'inizio si sparse l'informazione secondo cui i Kassam fossero imparentati al principe ismaelita \"Karim Aga Khan\", l'uomo pi\u00f9 ricco e potente della Costa Smeralda; una notizia rivelatasi poi falsa; vero era che la famiglia aveva la stessa provenienza in quanto il nonno del bambino aveva lavorato quale diplomatico per l'Imam e che il terreno su cui si ergeva l'albergo dei Kassam era di sua propriet\u00e0.\nDurante la prigionia, durata quasi 6 mesi, il padre, che a causa della legge anti-sequestri approvata alcuni mesi prima dal Parlamento Italiano non aveva pi\u00f9 la disponibilit\u00e0 dei suoi beni, infastidito con le forze dell'ordine che assediavano la sua casa, prima sfid\u00f2 i sequestratori e poi si mise in solitaria alla ricerca del figlio. La madre, dopo tre mesi dalla sparizione, il giorno di Pasqua si rec\u00f2 direttamente a Orgosolo, nucleo pulsante del banditismo sardo dell'epoca, ed entrata in chiesa fece appello per la liberazione del bambino al paese e alle altre madri. I rapitori presero il primo contatto attraverso il quotidiano La Nuova Sardegna, prima con i sindaci di due paesi, quindi con due sacerdoti. In questo modo comunicarono con sicurezza con la famiglia, ma la situazione restava comunque in stallo. Il servizio segreto italiano si occup\u00f2 del caso: fu rilasciato il bandito Graziano Mesina con la scusa di un permesso per motivi familiari e furono intraprese nuove trattative che portarono alla quantificazione della somma che, per\u00f2, il padre del rapito disse inizialmente di non voler pi\u00f9 pagare.\nFarouk, come si scoprir\u00e0 dopo, fu tenuto nascosto per diverso tempo in una grotta sul Montalbo, vicino a Lula, il paese di quelli che si riveleranno pi\u00f9 avanti essere i sequestratori. Quale terza prova della sua esistenza in vita, sub\u00ec la mutilazione della parte superiore dell'orecchio sinistro. Il bambino fu liberato l'11 luglio, in circostanze mai completamente chiarite. Il fatto che la liberazione si dovesse all'intervento di Mesina fu smentita dalle forze di polizia, ma egli aveva avvertito anticipatamente il giornalista Pino Scaccia del TG1 (conosciuto attraverso Mario e Antonello Zappadu), che diede la notizia, da cui ne consegu\u00ec un tira e molla tra media e istituzioni che non pot\u00e9 che far salire la tensione.\nIl processo.\nIl processo si concluse con la condanna a 30 anni di detenzione per Matteo Boe (poi scarcerato il 25 giugno 2017) e a 27 e 29 anni di carcere per due suoi compaesani, Ciriaco Marras e Mario Asproni. Rimane il mistero su chi fossero due dei quattro banditi che irruppero nella casa della famiglia Kassam e chi fossero i due custodi descritti dal bimbo come una vecchia e un uomo basso e tarchiato."}
{"id": "1509659", "revid": "767487", "url": "https://it.wikipedia.org/wiki?curid=1509659", "title": "Nemanja Rni\u0107", "text": "Carriera.\nClub.\nCresciuto nelle giovanili del , debutta in prima squadra nel 2002, dove milita tuttora, e con cui ha vinto due Campionati di Serbia e Montenegro (2002-2003, 2004-2005), un campionato serbo (2007-2008) e una Coppa di Serbia (2008).\nNel giugno 2008 si trasferisce in Belgio, all'Anderlecht.\nPartizan.\nIl 25 luglio 2011 torna al Partizan firmando un contratto dalla durata di 1 anno.\nNazionale.\nNel maggio del 2006 ha partecipato ai Campionati Europei Under-21 2006 con la Nazionale di calcio della Serbia e Montenegro Under-21, arrivando alle seminifinali della manifestazione. Ha inoltre partecipato ai Campionati europei Under-21 2007 con la Nazionale serba Under-21, con cui ha raggiunto la finale, persa contro l'Olanda."}
{"id": "1509661", "revid": "2180194", "url": "https://it.wikipedia.org/wiki?curid=1509661", "title": "Benjamin Tucker", "text": "Biografia.\nNato a South Dartmouth, nel Massachusetts, \u00e8 stato uno dei pi\u00f9 importanti anarchici individualisti della storia. Primo a tradurre in inglese la summa del pensiero stirneriano, \"L'unico e la sua propriet\u00e0\", Tucker pubblic\u00f2 attraverso la sua casa editrice il periodico anarcoindividualista \"Liberty\", che ebbe importanti scrittori, tra i quali troviamo il giurista e filosofo del diritto Lysander Spooner, Stephen Pearl Andrews e i pi\u00f9 importanti anarcoindividualisti del tempo. Benjamin R. Tucker ebbe tra i suoi maestri di libert\u00e0 Josiah Warren, pioniere del prezzo di costo \nIn \"Liberty\" Tucker espose le teorie del filosofo britannico Herbert Spencer e scrisse a sostegno del libero pensiero e del libero amore, e in contrapposizione alla legislazione \"religiosa\" e contro il proibizionismo. Tucker lottava per una rivoluzione libertaria, ma che escludesse totalmente l'uso della violenza (\"neither bullet, nor ballot\", n\u00e9 pallottole, n\u00e9 voti).\nLa femminista Victoria Woodhull, forse la prima candidata donna alla carica di Presidente degli USA, ebbe una relazione con Benjamin Tucker. Una delle disobbedienze civili di Tucker fu quella di distribuire con la massima pubblicit\u00e0 il libro proibito di Walt Whitman, \"Foglie d'erba\", censurato dalle pittoresche e sessuofobe leggi Comstock: nessuno os\u00f2 arrestarlo, poi le leggi furono abrogate.\nI quattro monopoli.\nTucker sosteneva che le povere condizioni dei lavoratori americani e del mondo derivassero dai cosiddetti \"quattro monopoli legali\" principali, ossia lo Stato monopolista o \"monopolifero\" illegittimamente stabilisce tutti i privilegi monopolistici, li concede alle aziende sfruttatrici, e li difende con l'uso illegittimo della forza:\nPer esempio, con l'imposizione di prezzi alti (relativamente agli stipendi), lo Stato induce le aziende a sfruttare tutti i consumatori (non solo i lavoratori). Cos\u00ec il protezionismo esprime lo sfruttamento. Lo Stato per\u00f2 induce lo sfruttamento dei consumatori soprattutto attraverso il complesso e pi\u00f9 potente sistema bancario: La Banca Centrale ha il suddetto monopolio di emissione, ed esige un tasso di interesse dalle banche ordinarie, le banche esigono pi\u00f9 alti interessi dalle aziende (manifatturiere, servizi e distribuzione al dettaglio), le quali, per coprire almeno i costi del sistema finanziario, devono ottenere ancora pi\u00f9 alti tassi di redditivit\u00e0, e ciascuna azienda ricarica i prezzi all'altra, e tutte sfruttano i consumatori. L'uso dell'unit\u00e0 monetaria monopolistica \u00e8 assicurato dall'esazione di tasse in moneta monopolistica in ogni scambio. Solo un libero mercato del prezzo di costo generalizzato pu\u00f2 dare equit\u00e0 senza forzature."}
{"id": "1509662", "revid": "287204", "url": "https://it.wikipedia.org/wiki?curid=1509662", "title": "Club Baloncesto Valladolid", "text": "Il Club Baloncesto Valladolid \u00e8 una squadra di pallacanestro di Valladolid. Gioca nella Liga ACB, la massima divisione del campionato spagnolo.\nFondata il 31 agosto 1976, \u00e8 stata una delle societ\u00e0 fondatrici della Liga ACB, nel 1983. Numerosi giocatori di rilievo internazionale vi hanno militato, tra cui Arvydas Sabonis, Oscar Schmidt, John Williams ed Ed O'Bannon.\nAttualmente il club \u00e8 sponsorizzato dal Blancos de Rueda.\nStoria.\nFondato nel 1976 come Club Baloncesto Valladolid per poi cambiare pi\u00f9 volte denominazione, prima in Impala Tours nel 1978, poi Editorial Mi\u00f1\u00f3n dal 1979 al 1982. Nel 1983 prende il nome di F\u00f3rum Filat\u00e9lico Financiero, che manterr\u00e0 fino al 1992, dove passa a chiamarsi Grupo Libro. Dal 1993, invece si chiama F\u00f3rum Valladolid e porta questo nome fino all'estate del 2006, quando cambia ancora una volta denominazione in Grupo Capitol Valladolid. Nell'anno dell'unica retrocessione nella seconda divisione della squadra (2007) l'azienda Grupo Capitol abbandona la squadra lasciandola senza sponsor, anche se, nonostante tutto la squadra riesce ad ottenere un rapido ritorno nel massimo campionato.\nTradizionalmente viene considerata una squadra di medio-bassa classifica che, grazie ad una eccellente politica degli ingaggi, \u00e8 riuscita a portare tra le proprie file giocatori di spessore internazionale.\nLa mascotte ufficiale della squadra \u00e8 il gorilla Tripitongo, che intrattiene gli spettatori nelle gare casalinghe con un nutrito gruppo di cheerleader.\nSponsor.\nIl C.B. Valladolid ha avuto varie denominazioni nel corso della sua storia. Attraverso gli anni sono state:\nRoster 2012-13.\naggiornata \"al 25 settembre 2012\"\nPalmar\u00e8s.\nPremi individuali.\nCampione gara delle schiacciate della Liga ACB\nCampione gara tiri da 3 punti della Liga ACB"}
{"id": "1509664", "revid": "144796", "url": "https://it.wikipedia.org/wiki?curid=1509664", "title": "Giacinto Tredici", "text": "Biografia.\nNato a Milano, studi\u00f2 nel seminario di San Pietro Martire, e il 23 novembre 1902 fu ordinato sacerdote nella congregazione degli Oblati dei Santi Ambrogio e Carlo.\nFilosofo e teologo, fu tra i fondatori della Rivista di filosofia neoscolastica. Dal 1904 al 1910 insegn\u00f2 filosofia al seminario di Monza, e dal 1910 al 1924 teologia al Seminario Maggiore di Milano. Scrisse una celebre storia della filosofia per i licei, utilizzata nella maggior parte dei seminari diocesani italiani e tradotta anche in spagnolo. In Italia \u00e8 stato il pi\u00f9 autorevole sostenitore delle tesi gnoseologiche della scuola di Lovanio, e in particolare del cardinal Mercier.\nIl 5 ottobre 1924, lasciato l'insegnamento, divenne prevosto della chiesa prepositurale di Santa Maria del Suffragio, a Milano. Dal 23 maggio 1930 al dicembre del 1933 fu vicario generale dell'arcidiocesi di Milano, scelto dal cardinale Alfredo Ildefonso Schuster. In tale ruolo inaugur\u00f2 la stazione di Milano Centrale il 1\u00ba luglio 1931 con il ministro delle Comunicazioni Costanzo Ciano.\nMinistero episcopale.\nIl 21 dicembre 1933 fu nominato vescovo di Brescia da papa Pio XI. Il 6 gennaio 1934 fu consacrato vescovo nel duomo di Milano.\nConcluse la canonizzazione di Maria Crocifissa Di Rosa, di Bartolomea Capitanio e di Vincenza Gerosa, e avvi\u00f2 lo stesso processo per altre illustri personalit\u00e0, come il beato Giovanni Battista Piamarta.\nNel luglio 1934 indisse la prima visita pastorale, che lo impegn\u00f2 per sei anni attraverso 420 parrocchie.\nNel giugno 1944 nomin\u00f2, sotto la sua responsabilit\u00e0, il primo cappellano delle formazioni partigiane (il padre Luigi Rinaldini), ben cinque mesi prima dell'autorizzazione pontificia, chiesta tramite la nunziatura di Berna dal cardinale Schuster.\nIl 19 marzo 1943 indisse la seconda visita pastorale, al termine della quale convoc\u00f2 il 27\u00ba sinodo diocesano, che si svolse il 14 e 15 ottobre 1952 e fu l'ultimo prima del Concilio Vaticano II. Il precedente sinodo si era svolto nel 1923, col vescovo Giacinto Gaggia. Per la prima volta nella storia della Chiesa italiana, una relazione a un sinodo diocesano fu affidata a un laico.\nIl 12 dicembre 1954, nella Basilica Vaticana, per la consacrazione episcopale di mons. Giovanni Battista Montini, arcivescovo eletto di Milano (il futuro Paolo VI) \u2014 rito presieduto dal cardinale Eug\u00e8ne Tisserant, decano del Sacro Collegio \u2014, fu uno dei due vescovi conconsacranti assieme a mons. Domenico Bernareggi, vicario capitolare di Milano.\nIl 15 dicembre 1958 fu elevato alla dignit\u00e0 personale di arcivescovo.\nIl consiglio comunale di Brescia, il 18 maggio 1964, deliber\u00f2 all'unanimit\u00e0 di conferire a Giacinto Tredici la cittadinanza onoraria. Nel testo della delibera, con riferimento al periodo della guerra, troviamo scritto: \"In quel tempo l'arcivescovo Giacinto Tredici fu l'equilibrato difensore del popolo a lui affidato, il prudente attentissimo difensore degli inermi, dei poveri, dei deboli contro la vendetta straniera, il portatore di una parola ispirata solo alla bont\u00e0, alla comprensione, al sentimento di fraterna collaborazione\". In suo onore, la nuova chiesa parrocchiale del quartiere Lamarmora, costruita nel 1951-52, fu intitolata a san Giacinto.\nFu l'ultimo vescovo di Brescia a portare il titolo di duca di Vallecamonica (il primo fu Berardo Maggi).\nGiacinto Tredici fu anche l'unico vescovo italiano, e uno dei ventidue al mondo, a esprimere parere contrario alla proclamazione del dogma dell'assunzione della Madonna da parte di Pio XII nel 1950, non perch\u00e9 non ne condividesse il contenuto, ma perch\u00e9 pensava che l'introduzione di un nuovo dogma mariano non fosse necessaria e avrebbe reso pi\u00f9 difficile il dialogo ecumenico coi protestanti.\nGiacinto Tredici mor\u00ec il 19 agosto 1964 a Brescia; i funerali si tennero il 22 agosto 1964 e fu sepolto presso il Duomo nuovo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1509665", "revid": "124423841", "url": "https://it.wikipedia.org/wiki?curid=1509665", "title": "Gaio Giulio Cesare (padre di Cesare)", "text": "Spos\u00f2 Aurelia Cotta, appartenente alla \"Gens\" degli \"Aurelii\" e dei \"Rutilii\", da cui ebbe due figlie, entrambe chiamate Giulia, ed un figlio, Giulio Cesare, nato nel 100 a.C. . Era anche fratello di Sesto Giulio Cesare, console nel 91 a.C., e di Giulia maggiore, moglie di Gaio Mario nonch\u00e9 di Giulia minore prima moglie di Lucio Cornelio Silla.\nRicopr\u00ec le carriere di tribuno militare, questore, pretore e propretore d'Asia. Broughton colloca la datazione della sua pretura nel 91 a.C. e della sua questura nei primi anni del decennio. Sumner, pone la sua propretura subito dopo. Al contrario Brennan data la sua propretura all'inizio del decennio.\nMor\u00ec nell'85 a.C., dopo essersi messo le calzature. Lasci\u00f2 l'eredit\u00e0 a Cesare, ma Silla la confisc\u00f2 in seguito alla sconfitta dei \"Populares\" di Mario."}
{"id": "1509666", "revid": "1543377", "url": "https://it.wikipedia.org/wiki?curid=1509666", "title": "Marco Colazzo", "text": "Attivit\u00e0 artistica.\nPartecip\u00f2 alle Quadriennali di Roma del 1996 e del 2008 e alla Biennale di Venezia del 2011. Una sua opera appartiene alla Collezione d'arte Farnesina Experimenta, di propriet\u00e0 del Ministero degli Esteri italiano."}
{"id": "1509670", "revid": "599013", "url": "https://it.wikipedia.org/wiki?curid=1509670", "title": "Gojko Ka\u010dar", "text": "Carriera.\nClub.\nCresciuto nelle giovanili del Vojvodina Novi Sad, debutta in prima squadra nel 2002, e con cui ha raggiunto la finale, persa contro la , della Coppa di Serbia 2007 e con cui ha ottenuto 78 presenze e 16 gol in campionato.\nNel gennaio del 2008 si trasferisce in Germania, all' con cui gioca 64 partite segnando 10 gol.\nIl 23 luglio 2010 passa all'Amburgo, con cui firma un contratto quinquennale. Dal 2012 al 2014 ha ottenuto 14 presenze e 2 gol con la squadra riserve, mentre nel 2014 \u00e8 andato in prestito in Giappone al Cerezo Osaka (12 presenze e 1 gol). Nel 2016 rimane svincolato dopo ben 78 presenze (79 con gli spareggi) e 7 gol in campionato con i tedeschi in prima squadra.\nNazionale.\nHa partecipato ai Campionati europei Under-21 2007 con la Nazionale serba Under-21, con cui ha raggiunto la finale, persa contro l'Olanda. Il 7 settembre 2008, nel match contro i pari et\u00e0 ungheresi valido per le qualificazioni al Campionato Europeo di categoria, mette a segno addirittura 5 reti.\nNel 2017 esordisce con la nazionale maggiore Serba con cui ha giocato 25 partite senza segnare."}
{"id": "1509679", "revid": "1812137", "url": "https://it.wikipedia.org/wiki?curid=1509679", "title": "Lipscani", "text": "Lipscani \u00e8 una zona di Bucarest, capitale della Romania, e della strada principale della stessa, nell'attuale Settore 3. Non si tratta di un quartiere ufficiale, ma fa parte del quartiere \"Centro Civico\" (\"Centru Civic\") che comprende la zona denominata \"Centro storico\" (\"Centrul istoric\").\nStoria.\nIl nome Lipscani trae origine dalla citt\u00e0 di Lipsia (\"Lipsca\" nel romeno dell'epoca), provenienza di molti dei mercanti che vi commerciavano articoli prodotti nell'Europa occidentale. Per un certo periodo il termine \"lipscan\" fu utilizzato per designare tutti questi mercanti, indipendentemente dalla loro provenienza.\nFin dal Medioevo il quartiere di Lipscani, grazie anche alla sua posizione strategica in vicinanza della \"Curtea Veche\", l'antica corte principesca voluta da Vlad III di Valacchia, fu il centro di tutte le attivit\u00e0 commerciali della citt\u00e0, divenuta il centro pi\u00f9 importante della Valacchia e sede estiva della Corte, contendendo il ruolo di capitale a T\u00e2rgovi\u0219te.\nOltre alle attivit\u00e0 commerciali, il quartiere ospitava numerose locande, costruite soprattutto tra il XVIII e l'inizio del XIX secolo; di queste, ancora tre rimangono attive, ma soltanto una, Hanul lui Manuc, funziona ancora come albergo.\nCaratteristiche.\nRimasto sostanzialmente intatto durante il dominio di Nicolae Ceau\u0219escu, sebbene ne fosse stata annunciata la demolizione nell'ambito del progetto destinato a modificare totalmente la struttura della citt\u00e0, interrottosi soltanto con la caduta del regime, il quartiere mantiene la struttura antica, con edifici di altezza limitata, strade di dimensioni ridotte e piccoli negozi, che ne fanno tuttora una zona commerciale. \nAncora oggi molte delle strade che fanno parte del quartiere portano nomi derivati dalle attivit\u00e0 artigianali e commerciali che vi si svolgevano, o da quello della provenienza dei mercanti che vi operavano; vi si trovano infatti, ad esempio:\nL'annuncio della demolizione del quartiere, anche se mai realmente eseguita, ebbe conseguenze comunque pesanti con l'abbandono da parte degli abitanti di gran parte delle case; molti degli edifici versano in pessime condizioni a causa della mancata manutenzione e soltanto negli ultimi anni il quartiere vede segnali di un lento recupero.\nTra il 2004 ed il 2005 la zona \u00e8 stata interamente pedonalizzata."}
{"id": "1509681", "revid": "767487", "url": "https://it.wikipedia.org/wiki?curid=1509681", "title": "Milan Smiljani\u0107", "text": "Carriera.\nInizia la carriera di professionista nel 2005, nel , dove le sue buone prove gli valgono la nomina a capitano, nonostante la giovane et\u00e0.\nNell'estate del 2007 si trasferisce nella Primera Divisi\u00f3n, all'Espanyol di Barcellona.\nHa partecipato ai Campionati europei Under-21 2007 con la Nazionale serba Under-21, con cui ha raggiunto la finale, persa contro l'Olanda."}
{"id": "1509684", "revid": "287204", "url": "https://it.wikipedia.org/wiki?curid=1509684", "title": "Milan Smiljanic", "text": ""}
{"id": "1509685", "revid": "287204", "url": "https://it.wikipedia.org/wiki?curid=1509685", "title": "Gojko Kacar", "text": ""}
{"id": "1509686", "revid": "287204", "url": "https://it.wikipedia.org/wiki?curid=1509686", "title": "Nemanja Rnic", "text": ""}
{"id": "1509696", "revid": "1543377", "url": "https://it.wikipedia.org/wiki?curid=1509696", "title": "Cassano all'Ionio", "text": "Cassano all'Ionio (scritto anche \"Cassano all'Jonio\" e \"Cassano allo Ionio, \"Cass\u00e8n\" in dialetto locale\") \u00e8 un comune italiano di abitanti della Piana di Sibari in provincia di Cosenza in Calabria.\nStoria.\nCentro della Piana di Sibari, nella Calabria del nord, \u00e8 sede dell'omonima diocesi. Le origini di Cassano all'Ionio, secondo molti storici, sono antichissime, pi\u00f9 antiche di quelle di Sibari. Alcuni studiosi, infatti, affermano che i primi insediamenti risalirebbero all\u2019epoca neolitica e se ne trovano tracce nelle straordinarie Grotte di Sant\u2019Angelo. Quello di Cassano sarebbe il primo insediamento umano della Sibaritide e tra i primi dell\u2019Italia meridionale.\nSe si prescinde dalle notizie mitiche che si sono susseguite nei tempi, le prime informazioni documentate di una cittadina, Kossa, ci vengono nel VI secolo a. C. da Ecateo di Mileto, che nella \u201cPeriegesi\u201d la cita come uno degli insediamenti Enotri, assieme ad altri villaggi fondati nello stesso periodo sempre dagli Enotri. Quello che fa pensare a Cassano \u00e8 la caratteristica che questi villaggi hanno in comune, che \u00e8 quella di essere situati nell\u2019entroterra (\"en mesogheiai\") e non sulle coste. Nel IX secolo a.C., infatti, i centri abitati degli Enotri erano situati in posizione dominante per poter meglio controllare il territorio e gli itinerari. Si trattava di piccoli centri costituiti da capanne, con un\u2019organizzazione sociale di tipo tribale e basata sui rapporti di parentela. L\u2019economia era essenzialmente agricola, anche se l\u2019artigianato era abbastanza fiorente e basato principalmente sulla lavorazione di preziosi manufatti in bronzo.\nL\u2019intero territorio occupato dagli Enotri, in et\u00e0 storica, era compreso tra le colonie greche di Poseidonia e Metaponto e la maggior parte della Calabria settentrionale, che, successivamente, prese il nome di \u201cItal\u00eca\u201d dal loro re Italo. Cassano, quindi, sarebbe l\u2019antica Kossa ecataica. Molti dossografi danno per scontato che Kossa sia da riferire a Cassano, ma trovano opposizione nei filologi e in altri studiosi che ritengono molto improbabile e affrettata questa deduzione. Un'altra menzione che richiama Cassano \u00e8 quella riportata da Giulio Cesare nel De Bello Civili, in cui Cesare, o Irzio, un suo generale, scrive che \u00abPresso Cosa, in agro Thurino\u00bb, sarebbe stato ucciso Tito Annio Milone, un anticesariano, da un sasso gettato dalla Torre, lapide ictus ex muro, che oggi porta il suo nome, Torre di Milone. Anche in questa circostanza, molti studiosi hanno letto Cassano, senza considerare che la Torre di cui si parla non esisteva in epoca romana, ma \u00e8 di epoca posteriore. Su questo, tuttavia, vi sono anche altre cittadine, come ad esempio Compsa (in Irpinia), che ne reclamano l\u2019appartenenza. In questo senso si esprime anche Velleio Patercolo, nativo di Eclano, non lontano da Compsa. Tali problematiche interpretative non significano, tuttavia, che nei periodi indicati non sia esistito un insediamento che si snodava lungo l\u2019Eiano e sul costone della Pietra di San Marco, nelle cui grotte, come si \u00e8 scritto in precedenza, \u00e8 attestata la frequentazione dell\u2019uomo dal neolitico medio. Anche il commercio dell\u2019ossidiana, di cui sono stati rinvenuti reperti, praticato da questo popolo, documenta la presenza certa di un nucleo abitativo.\nLa storia di Cassano inizia, quindi, dal neolitico e si alimenta di una continuit\u00e0 storica ampiamente documentata. Va considerato tuttavia, la difficolt\u00e0 a individuare con certezza l\u2019origine del nome, che non pu\u00f2 derivare da Kossa, per quanto scrivono i filologi, ma, con maggiore rigore scientifico, lo si pu\u00f2 ritenere di origine romana. Infatti, un numero consistente di studiosi ritiene che derivi in epoca romana da un \u201cprediale\u201d. Prima di spiegare il senso del temine, \u00e8 opportuno ricordare che il 192 a.C. viene fondata, dai romani, una nuova colonia, Copia, in cui vengono inviati dei fanti e dei cavalieri, cui viene assegnata una parte dell\"ager publicus\". Il \u201cprediale\u201d \u00e8 un territorio dato a una persona, da cui prende il nome. Ad esempio, Cassano deriverebbe da una famiglia, gens Cattia, o Cassia, o da un singolo, come Cassius. I toponimi detti prediali o fondiari derivano, quindi, da un nome personale latino (in genere corrispondente al gentilizio) con vari suffissi, specialmente -anus. In questo senso, si giustifica il nome di un luogo come quello di Cassanum o Cassianum, a seconda dell\u2019evoluzione fonetica, toponimo che durer\u00e0 fino all\u2019et\u00e0 longobarda, quando diventer\u00e0, nel IX secolo, con Paolo Diacono, Cassanum e quindi, Cassano.\nL\u2019ampio e profondo dibattito degli studiosi, comunque, non ha portato a conclusioni condivise, in quanto si \u00e8 basato e sviluppato essenzialmente su aspetti filologici, trascurando di allargare e approfondire il contesto territoriale e di verificare se e dove, prima della presenza dei Greci, fossero presenti insediamenti abitativi riconducibili a una precedente colonizzazione, che avesse coinvolto anche il territorio di Cassano, o altri a esso limitrofi. Se teniamo presente tutto il contesto e l\u2019articolazione dell\u2019Enotria, ampiamente documentata, su molti territori limitrofi, sembrerebbe inverosimile che la Valle dell\u2019Eiano, ricco di acque, anche termali, e collegato con le rotte commerciali che andavano verso il Tirreno, sia stato estraneo a questi processi di colonizzazione, determinatisi prima della presenza dei Greci, a partire dall\u2019VIII secolo a.C.\nQueste considerazioni sono sollecitate dal ritrovamento di reperti archeologici, risalenti all\u2019XI secolo, et\u00e0 del ferro, agli inizi del 1900 vicino alla Pietra del Castello, nella zona Parco Milone, durante la costruzione della vecchia ferrovia. Su questo, pur non avendo certezze assolute, sembra che a frequentare il nostro territorio dall\u2019XI secolo in poi sia stato un popolo italico antichissimo, molto vicino alla \"facies\" degli Enotri. Di questo popolo, abbiamo degli arredi funerari, custoditi nel Museo di Reggio e una descrizione, dettagliata degli stessi che lasciano pochi dubbi sulle loro affinit\u00e0 con gli stessi Enotri.\nNel 576, con l'invasione dei Longobardi, Cassano divenne gastaldato del ducato di Benevento. Nel 951 sub\u00ec l'assedio del sultano Al Hassan, che le risparmi\u00f2 saccheggi e distruzione. Altri attacchi Saraceni avvennero in seguito, rispettivamente nel 969-970-1031-1040.\nDurante la Repubblica romana, Cassano divenne municipio e in seguito citt\u00e0 romana. Nei secoli che seguirono, Cassano sarebbe stata uno dei primi centri ad abbracciare il Cristianesimo, tanto che Cassano \u00e8 stata definita la \"citt\u00e0 delle chiese e delle fontane\".\nQuando l'Impero romano declin\u00f2, Cassano sub\u00ec la dominazione di Longobardi, Goti, Greci, Saraceni e Bizantini. Tutti questi popoli lasciarono segni profondi rintracciabili in documenti storici e in molti toponimi di localit\u00e0. Senza contare le tracce visibili ancora oggi nelle grotte carsiche. Pare che fu proprio con l\u2019arrivo dei Bizantini, siamo nella seconda met\u00e0 del IX secolo nel periodo in cui gli eserciti bizantini strapparono la Valle del Crati ai Longobardi, che fu eretta la diocesi.\nDopo l\u2019anno mille (1031) ad assediare Cassano arrivarono i Saraceni, popoli provenienti dalla penisola araba o comunque di religione musulmana. \u201cMa gli Arabi di Sicilia non si lasciarono fermare dallo Stretto di Messina, e presto cominciarono a correre per l\u2019Italia meridionale, come quelli di Spagna avevano fatto il secolo precedente in Francia. La Calabria fu pi\u00f9 volte risalita da Reggio (ove, come a Narbona, sorse un\u2019effimera moschea) sino alla Basilicata, alla Campania, alla Puglia\u201d.\nNell'anno 1054 Cassano fu occupata dai Normanni e successivamente dagli Svevi. A Cassano si tenne la battaglia tra Manfredi di Sicilia e Pietro Ruffo, vicario di Calabria, che si concluse con la vittoria dello stesso Manfredi. Nel 1284 Cassano,nel periodo degli Angioini, divent\u00f2 un feudo assegnato a Icerio de Mignac. La citt\u00e0 in seguito fu affidata a diversi altri feudatari, tra cui i Sanseverino (secolo XIV) e il Principe di Bisignano, il quale ultimo lo cedette nel 1622 al genovese Francesco Serra. La famiglia Serra godette di grande nobilt\u00e0 in Genova, Spagna, Sardegna e nel Reame di Napoli. I Serra in pi\u00f9 riprese passarono nel Napoletano sin dai tempi di Carlo I d\u2019Angi\u00f2.\nA cavallo tra il XVIII ed il XIX secolo Cassano fu occupata e sottomessa dall'esercito di Napoleone: i francesi distrussero il castello normanno, di cui ancora oggi sono visibili le fondamenta ed i resti della cinta muraria. Cassano ha fatto parte del Regno delle Due Sicilie per poi confluire nel Regno d'Italia: nel 1863 ha assunto la denominazione di \"Cassano all'Ionio\".\nIl ramo di Cassano inizia con Laura Serra, duchessa di Cassano, marchesa di Strevi e Rivadebro, sposa di Giuseppe Serra. La duchessa Laura Serra, che nel 1763 fond\u00f2 la frazione Lauropoli, fu una donna austera e volitiva, colta e lungimirante. Ben presto, nonostante i suoi natali non fossero cassanesi (era nata a Portici in Campania), divenne punto di riferimento per l'intera comunit\u00e0.\nIl 21 giugno 2014 \u00e8 stata meta di una visita pastorale di papa Francesco.\nCultura.\nTeatro comunale, Biblioteca Museo Diocesano, Museo Archeologico e Scavi di Sibari.\nIstruzione.\nCassano ospita l'istituto superiore secondario \"Luca Pacioli\" (ragioneria), l'I.P.S.I.A. (professionale), socio sanitario, indirizzo professionale per i servizi alberghieri e della ristorazione, liceo classico e scientifico.\nMusei.\nNella frazione di Sibari si trovano il Museo archeologico nazionale della Sibaritide e il Parco archeologico di Sibari.\nNel centro si trovano il Museo Diocesano e la Casa-Museo \"Palazzo Viafora\"."}
{"id": "1509699", "revid": "1534111", "url": "https://it.wikipedia.org/wiki?curid=1509699", "title": "Where's George?", "text": "Where's George? \u00e8 un sito web che tiene traccia della naturale circolazione geografica della valuta cartacea statunitense. La sua popolarit\u00e0 ha portato all'istituzione di altri siti web che tengono traccia del percorso delle banconote, come EuroBillTracker, e anche di altri siti che segnano il percorso di altri oggetti, come libri usati.\nAll'11 maggio 2020 \"Where's George?\" contava 296 milioni di banconote registrate, per un valore di pi\u00f9 di 1,592 miliardi di dollari.\nCaratteristiche.\nIl sito \u00e8 stato istituito nel dicembre 1998 da Hank Eskin, consulente di basi di dati di Brookline, nel Massachusetts. Il nome \"Where's George?\" (in italiano: \"Dov'\u00e8 Giorgio?\") si riferisce a George Washington, la cui effigie appare sulla banconota da un dollaro. Possono anche essere seguite le banconote con taglio diverso da un dollaro, anche se le banconote da 1$ sono le pi\u00f9 popolari, seguite da quelle da 20 dollari. Per segnare una banconota, l'utente inserisce il suo codice ZIP (equivalente al codice di avviamento postale italiano) e il numero seriale e la serie della banconota. Dato che la valuta statunitense non rimane esclusivamente all'interno dei confini USA, sono ammessi a partecipare anche utenti internazionali, che possono utilizzare i loro codici postali anche se non statunitensi o canadesi. Una volta che la banconota \u00e8 stata registrata, il sito riporta il tempo tra diversi avvistamento della banconota, la distanza compiuta dal biglietto e anche i commenti di coloro che la reinseriscono. Possono essere seguite nel loro percorso tutte le banconote stampate dal 1963.\nPer incrementare la possibilit\u00e0 di fare segnare una banconota, alcuni utenti (chiamati \"Georgers\") scrivono sulla banconota, incoraggiando coloro che ne vengono in possesso a visitare il sito www.wheresgeorge.com e segnare il percorso della banconota. Il sito non incoraggia tuttavia a rovinare le banconote. Nell'aprile 2000 il sito fu investigato dallo United States Secret Service, che inform\u00f2 il webmaster che vendere timbri per segnare le banconote di \"Where's George\" sul sito web \u00e8 considerata \"pubblicit\u00e0\" sulla valuta statunitense, che \u00e8 illegale secondo l'articolo 18 dello United States Code, paragrafo 475. Il sito web ha immediatamente smesso di vendere i timbri e l'azione giudiziaria si \u00e8 fermata l\u00ec. Tuttavia, \u00e8 generalmente diffusa l'idea che utilizzare i timbri di \"Where's George?\" sulle banconote non sia illegale di per s\u00e9.\nHit.\n\"Where's George?\" non ha altri obiettivi che segnare il percorso delle banconote, ma molti utenti amano raccogliere altri generi di hit, chiamate bingos. Una hit corrisponde al momento in cui una banconota registrata con \"Where's George?\" viene re-inserita nel database. Il bingo pi\u00f9 comune \u00e8 ottenere almeno una hit in ognuno dei 50 stati (chiamata \"bingo dei 50 stati\"). Un altro bingo, detto FRB BBingo, avviene quando un utente ottiene hit riguardanti banconote emesse da tutte le 12 Federal Reserve Bank.\nLa maggior parte delle banconote non viene reinserita da altri utenti, ma molte banconote ricevono anche due o tre hit. Sono abbastanza comuni hit doppie o triple, ma banconote con quattro o cinque inserimenti sono praticamente rarissime. Il record del sito \u00e8 rappresentato da una banconota da 1$ inserita 15 volte.\n\"Where's George?\" \u00e8 sostenuto dalla pubblicit\u00e0, dalla vendita di magliette e da altri gadgets, ma anche da utenti che pagano una certa cifra per funzioni extra. Gli utenti che pagano 6 dollari al mese, sono ammessi alla sezione \"Amici di Where's George?\", che autorizza questi utenti ad utilizzare alcune funzioni che gli altri utenti non hanno.\nWhere's George? e il geocaching.\nIl fenomeno del geocaching, con il quale piccoli oggetti vengono lasciati in luoghi nascosti per essere trovati utilizzando sistemi GPS, ha portato dei problemi a Where's George. Alcuni partecipanti al geocaching, lasciano banconote \"Where's George?\" che possono aumentare il numero di hit per quella banconota, distruggendo in tal modo l'obiettivo del sito, che si propone di tracciare il percorso naturale della banconota.\nIl sito \"Where's George?\" proibisce ai suoi utenti di scambiare banconote con amici, familiari o chiunque altro con il proposito di aumentare le proprie hit. Questa regola nasce per incoraggiare la \"circolazione naturale\" della valuta, e per impedire inserimenti multipli fasulli. Di conseguenza, le banconote che contengono la nota \"geocache\" o \"cache\" sono segnate come banconote geocache. Il sito ha anche creato una classifica delle \"10 maggiori banconote geocache\", e insiste sul fatto che se vengono inserite troppe banconote di questo tipo, esse verranno rimosse dal sito.\n\"George Score\".\nIl \"George Score\" (\"Punteggio di George\") \u00e8 il metodo per classificare gli utenti in base al numero di banconote inserite e in base al numero di hit ottenute. La formula \u00e8 la seguente:\nformula_1\ndove:\nQuesta formula logaritmica significa che pi\u00f9 banconote vengono inserite dall'utente, pi\u00f9 hit possono essere ottenute dall'utente, meno aumenta il punteggio dell'utente per ogni nuova banconota o nuova hit.\nLa community.\n\"Where's George?\" comprende una community di utenti che interagisce via forum. Gli utenti sono suddivisi in diverse categorie, da quelle regionali a quelle dei nuovi membri che necessitano di assistenza. Alcuni membri del sito partecipano anche a incontri, che si tengono in varie citt\u00e0 degli Stati Uniti.\nUso nella ricerca.\nIl flusso del denaro mostrato da Where's George fu utilizzato da una ricerca del 2006 per descrivere le leggi statistiche dei viaggi umani all'interno degli USA, e per sviluppare un modello matematico dello spargimento di malattie infettive che seguono il viaggio. L'articolo si trova nel giornale \"Nature\" del 26 gennaio 2006, e vi \u00e8 una breve presentazione di Brockmann riguardo all'IdeaFestival su YouTube."}
{"id": "1509704", "revid": "671029", "url": "https://it.wikipedia.org/wiki?curid=1509704", "title": "Girolamo Arnaldi", "text": "Biografia.\nFiglio del latinista Francesco Arnaldi, allora docente alla Scuola Normale, studi\u00f2 all'Universit\u00e0 di Napoli dove si laure\u00f2 nel 1951 con una tesi in storia medievale discussa con Ernesto Pontieri e Paolo Brezzi.\nDopo aver frequentato l'Istituto italiano per gli studi storici di Napoli, diretto da Federico Chabod, fu archivista di Stato, membro della \"Scuola nazionale di studi medievali\" e docente nelle universit\u00e0 di Bologna, dal 1964 al 1970, e poi alla Sapienza di Roma, dal 1970 al 1999.\nStudioso di storia, e in particolare di storia medievale, si \u00e8 occupato di storia del papato, delle origini degli atenei italiani (in particolare Universit\u00e0 di Bologna, Padova, Napoli), dei rapporti tra Dante Alighieri e l'Italia.\nPer la Rai condusse, nel 1985, il ciclo dedicato al medioevo de La straordinaria storia dell'Italia.\nFu presidente dell'Istituto Storico Italiano per il Medio Evo avente sede in Roma, nel palazzo Borromini, dal 1982 al 2001.\nFu socio nazionale dell'Accademia dei Lincei.\nEbbe ruoli di primo piano, collaborazione, direzione o condirezione, in alcune opere enciclopediche o collettive, come \"Storia della cultura veneta\", \"Storia di Vicenza\", l'Enciclopedia dei papi e l'Enciclopedia fridericiana, queste ultime due edite dall'Istituto dell'Enciclopedia Italiana Treccani, del cui consiglio scientifico Arnaldi era membro.\nNel 2001, alcuni ex-allievi e collaboratori, in occasione del suo pensionamento, hanno voluto celebrarne il magistero e la figura culturale, dedicandogli il volume in suo onore \"Studi sul Medioevo per Girolamo Arnaldi\"."}
{"id": "1509708", "revid": "187795", "url": "https://it.wikipedia.org/wiki?curid=1509708", "title": "Lago Sebino", "text": ""}
{"id": "1509709", "revid": "124648607", "url": "https://it.wikipedia.org/wiki?curid=1509709", "title": "Hypnerotomachia Poliphili", "text": "Hypnerotomachia Poliphili (\"ipnerotomak\u00eca pol\u00ecfili\"), letteralmente \"Combattimento amoroso di Polifilo in sogno\", \u00e8 un romanzo allegorico, stampato a Venezia da Aldo Manuzio il Vecchio nel dicembre 1499, con 169 illustrazioni xilografiche. Il testo \u00e8 stato attribuito a diversi autori (tra cui, oltre allo stesso tipografo Aldo Manuzio, a Leon Battista Alberti, a Giovanni Pico della Mirandola e a Lorenzo de Medici). Un acrostico contenuto nel testo per\u00f2, formato dalle iniziali dei 38 capitoli, indicherebbe l'autore dell'opera in un Francesco Colonna, secondo alcuni il frate domenicano dei Santi Giovanni e Paolo, secondo altri il principe romano, dal 1484 signore di Palestrina, forse \"frater\" dell'Accademia di Pomponio Leto.\nIl racconto descrive un sogno erotico del suo protagonista, Polifilo. Si tratta di un viaggio iniziatico che ha per tema centrale la ricerca della donna amata, metafora di una trasformazione interiore alla ricerca dell'amore platonico. Il viaggio iniziatico richiama alla mente quello di un altro grande romanzo dell'antichit\u00e0, le \"Metamorfosi\" di Apuleio. I continui richiami alle divinit\u00e0 dell'antica Roma fanno del romanzo un'opera dichiaratamente pagana (si veda, ad esempio, in Polifilo 15 la preghiera a \"Diespiter\", che \u00e8 l'appellativo con il quale veniva chiamato Giove nelle preghiere pronunciate dai sacerdoti di Stato nell'antica Roma), il che spiega come mai fu stampata anonima e perch\u00e9 recentemente si sia cercato di attribuirla ad altri, ben pi\u00f9 noti, umanisti rinascimentali in odore di paganesimo.\nIl libro \u00e8 arricchito da 169 splendide xilografie, in gran parte ispirate all'idea di giardino rinascimentale.\nStoria.\nL'opera \u00e8 anonima, ma la prima lettera di ogni capitolo, decorata in modo elaborato, forma un acrostico: POLIAM FRATER FRANCISCVS COLVMNA PERAMAVIT (\"frate Francesco Colonna am\u00f2 intensamente Polia\"). Molti studiosi per\u00f2 lo identificano con un Francesco Colonna, ricco governatore romano. Altri hanno attribuito il libro a Leon Battista Alberti, o a Lorenzo de Medici, o ad Aldo Manuzio stesso. Si sa ancora meno circa l'autore delle illustrazioni, ma i contemporanei ritenevano che fosse Benedetto Bordon; taluni le attribuiscono addirittura ad Andrea Mantegna. \nIl tema trattato dal libro si colloca nella tradizione del romanzo cavalleresco, secondo le convenzioni dell'amor cortese, un tema caro anche agli aristocratici del Quattrocento.\nLa storia del libro si svolge nel 1467 e consiste di preziose ed elaborate descrizioni di scene, il cui protagonista \u00e8 Polifilo (\"amante di molte cose\", dal greco \"pol\u00fa\", \"molto\", + \"philos\", \"amico, amante\"), che vaga in una sorta di paesaggio onirico bucolico-classico in cerca della sua amata, Polia (in greco \"molte cose\"). \nIl testo del libro \u00e8 scritto in una lingua volutamente difficile, un misto di italiano e latino, ricco di parole coniate da radici greche e latine, oltre a termini ebraici e arabi presenti nelle illustrazioni. Il libro contiene anche alcuni geroglifici egiziani, ma non sono autentici. Lo stile dell'autore \u00e8 elaborato, descrittivo e caratterizzato da un ampio uso di superlativi.\nTrama.\nIl libro comincia con Polifilo (letteralmente \"Colui che ama la Moltitudine\") insonne, perch\u00e9 la sua amata, Polia (letteralmente \"Moltitudine\"), si \u00e8 allontanata da lui. Polifilo viene trasportato in una foresta selvaggia, dove si perde, incontra draghi, lupi e fanciulle e meravigliose architetture, fugge e si riaddormenta. \nQuindi si sveglia in un secondo sogno, sognato all'interno del primo, durante il quale alcune ninfe lo conducono dalla loro regina e l\u00ec gli chiedono di dichiarare il suo amore per Polia. Polifilo dichiara il suo amore e poi due ninfe lo conducono davanti a tre porte. Polifilo sceglie la terza e l\u00ec scopre la sua amata. I due sono condotti da altre ninfe in un tempio per la cerimonia del fidanzamento. Lungo la strada passano attraverso cinque processioni trionfali, che celebrano l'unione degli amanti. Successivamente Polifilo e Polia sono trasportati all'isola di Cit\u00e8ra su un'imbarcazione, il cui nocchiero \u00e8 Cupido; l\u00ec vedono un'altra processione trionfale che celebra la loro unione. La narrazione \u00e8 ininterrotta, ma a questo punto si inserisce una seconda voce, Polia che descrive l'erotomachia dal suo punto di vista.\nPoi Polifilo riprende la narrazione. Polia respinge Polifilo, ma Cupido le appare in sogno e la costringe a tornare da Polifilo, svenuto come morto ai suoi piedi, e a riportarlo in vita con un bacio. Venere benedice il loro amore e gli amanti finalmente sono uniti. Quando Polifilo sta per prendere Polia tra le sue braccia, Polia si dissolve nell'aria e Polifilo si sveglia.\nArte tipografica.\nL'edizione originale dell\"Hypnerotomachia Poliphili\" del 1499 \u00e8 il capolavoro tipografico di Aldo Manuzio ed \u00e8 da molti considerata il pi\u00f9 bel libro nella storia della stampa.\n\u00c8 celebre per la qualit\u00e0 e la nitidezza tipografica, ottenuta con l'utilizzo di un carattere romano appositamente inciso da Francesco Griffo, una notevole evoluzione di quello usato nel febbraio del 1496 per il \"De Aetna\" di Pietro Bembo (per questo il carattere fu chiamato Bembo da Stanley Morison, che lo riutilizz\u00f2 nel 1929). \u00c8 illustrata con 170 splendide xilografie, che mostrano in elaborate scene le strutture architettoniche e i personaggi che Polifilo incontra nei suoi sogni. Le illustrazioni sono forse la parte migliore del libro, con uno stile grafico di delicata ispirazione classica, che \u00e8 insieme semplice e ornato, in perfetta armonia con i caratteri tipografici usati nel testo.\nLo psicoanalista Carl Gustav Jung ammirava il libro, ritenendo che le immagini oniriche preannunciassero la sua teoria degli archetipi. Lo stile delle illustrazioni xilografiche ebbe una grande influenza sugli illustratori inglesi del tardo XIX secolo, come Aubrey Beardsley, Walter Crane e Robert Anning Bell.\nRiferimenti in altri lavori.\nIl protagonista de \"La misteriosa fiamma della regina Loana\" di Umberto Eco discute la propria tesi di laurea sulla \"Hypnerotomachia\". Il testo ha dato spunto a romanzi come \"Il codice del quattro\" di Ian Caldwell e Dustin Thomason (2004). Viene anche menzionato nel romanzo \"Il Club Dumas\" di Arturo Perez-Reverte e nella prima scena del film da esso tratto, \"La nona porta\" di Roman Pola\u0144ski (1999). Viene pi\u00f9 volte citato ne \"Il principe dei gigli\", romanzo del 2005 di Hans Tuzzi."}
{"id": "1509711", "revid": "6923", "url": "https://it.wikipedia.org/wiki?curid=1509711", "title": "Antifascisti nella legione straniera francese", "text": "Gli antifascisti nella legione straniera francese furono quegli oppositori al fascismo che si arruolarono nel corpo militare della legione straniera francese confluendovi, sia prima, che durante il secondo conflitto mondiale. Tra di loro vi erano sia bande partigiane che rimasero distaccate dalla loro brigata per motivi bellici, che gruppi o singoli antifascisti.\nA causa delle notizie frammentarie diffuse in numerosi testi, sono pochi gli scritti in merito. Gli storici che si sono interessati maggiormente al fenomeno sono Pietro Ramella ed Eric Gobetti. Il momento pi\u00f9 importante e significativo fu il periodo della Retirada, ovvero l'esodo di antifascisti spagnoli dopo la sconfitta subita nella Guerra di Spagna.\nContesto storico.\nIl fenomeno dei reduci antifascisti confluiti nella Legione straniera assunse grande rilevanza subito dopo la guerra civile spagnola, allorquando un consistente numero di miliziani spagnoli e di altre nazionalit\u00e0, precedentemente inquadrati nell'esercito repubblicano, espatriarono in Francia. L'arruolamento nella Legione Straniera fu l'unica alternativa che venne data a loro dalle autorit\u00e0 francesi, che videro riversarsi nel loro paese, attraverso le frontiere, circa cinquecentomila profughi fra militari e civili.\nAlcuni miliziani accettarono di buon grado la proposta, dato che gli consentiva di ritornare a combattere contro l'antico nemico fascista. Gran parte di costoro erano anarchici o appartenenti a formazioni comuniste ma non filo moscovite. Questi antifascisti, trovandosi in tal modo nell'impossibilit\u00e0 di confluire in organizzazioni marxiste-leniniste di osservanza sovietica preferirono arruolarsi nella Legione Straniera.\nNon mancarono i casi di antifascisti italiani che entrarono nella Legione o ebbero contatti con essa nel corso della seconda guerra mondiale, come pure, nell'immediato secondo dopoguerra, confluirono nelle formazioni legionarie anche criminali di guerra nazi-fascisti che si erano dati alla fuga. I dirigenti della Legione non si curavano infatti del passato degli aspiranti legionari. Emblematico a questo proposito fu il caso del celebre gerarca fascista Giuseppe Bottai, che si arruol\u00f2 nella Legione nell'aprile del 1944 ed and\u00f2 a combattere contro i tedeschi.\nCi sono testimonianze anche di ex legionari o di legionari rimasti isolati dopo la battaglia di Montecassino, che si unirono alle formazioni partigiane. Gli \"spagnoli\", in considerazione della propria consistenza numerica, della capacit\u00e0 autonoma di combattimento, della solidariet\u00e0 di gruppo, pur essendo inquadrati nella Legione Straniera, tendenzialmente furono riuniti in reggimenti autonomi con una notevole libert\u00e0 d'azione. Generalmente veniva loro richiesto il raggiungimento di obiettivi predeterminati, avvalendosi delle tattiche e dei metodi da loro ritenuti pi\u00f9 congeniali ed in linea con le passate esperienze militari nell'esercito repubblicano. La storia dimostr\u00f2 in seguito la validit\u00e0 di tale strategia.\nGli antifascisti dopo la guerra civile spagnola.\nLa parola \"Retirada\" per gli storici indica il periodo, fra fine gennaio e inizio febbraio del 1939, in cui circa cinquecentomila profughi spagnoli, fra miliziani antifascisti, vecchi, donne e bambini, varcarono la frontiera della Francia, sconfitti dai fascisti di Francisco Franco.\nNella primavera del 1940 un altro ridotto contingente di profughi raggiunse la Francia valicando a piedi i Pirenei o mediante imbarcazioni di fortuna, dopo la definitiva occupazione da parte dei franchisti delle ultime regioni restate in mano repubblicana (Valencia, Murcia e gran parte di Castilla la Nueva).\n\u00c8 in questo contesto storico che va inquadrato l'ingresso nella Legione Straniera di antifascisti, di diversa esperienza ed estrazione politica, desiderosi di proseguire la lotta contro il fascismo, fra cui Umberto Marzocchi, il \"colonnello anarchico\". L'offensiva franchista in Catalogna, fra il dicembre 1938 e il gennaio 1939 e la capitolazione di Madrid, nel mese di marzo del 1939, avevano distrutto in Spagna le ultime speranze di resistenza armata al fascismo. Sempre nel 1939, il Patto Molotov-Ribbentrop, pur se di breve durata, avrebbe dilaniato, nell'immediato e nei mesi immediatamente successivi, non solo le coscienze di coloro che in Italia sarebbero confluiti nella Resistenza, ma anche, e soprattutto, quelle degli appartenenti al Fronte Antifascista spagnolo, gi\u00e0 indebolito durante la dagli interventi di gruppi di comunisti filo-moscoviti, a danno sia delle organizzazioni anarchiche che del POUM.\nLa \"Retirada\" ebbe inizio quando le truppe antifranchiste rimasero prive di armamento pesante e quando Franco, astutamente, diede luogo ad azioni terroristiche che coinvolgevano i civili, che, grazie alla loro crudelt\u00e0 ed efficacia, tagliavano il retroterra logistico e di appoggio ai miliziani antifascisti. Questi terribili momenti furono descritti dall'ebreo antifascista Arthur Koestler, rifugiatosi nella Legione Straniera, nel suo libro \"Dialogo con la morte\".\nMa Koestler non fu il solo a lasciarci tali testimonianze. Sulle sue posizioni si schierarono anche personalit\u00e0 della cultura cattolica quali Jacques Maritain e Georges Bernanos.\nGli antifascisti presero la strada dei valichi di frontiera con la Francia, attraversando montagne di oltre 2.500 metri. Insieme ai civili transitarono 250\u00a0000 miliziani provenienti dalla Catalogna. Chiusero la \"retirada\" gli anarchici appartenenti alla 26\u00aa divisione Durruti.\nIn Francia i reduci antifascisti non furono ben accolti per diverse ragioni: le guardie di confine, in gran parte provenienti dalla colonie, non avevano ordini precisi, e talvolta, dopo esser stati trattati come delinquenti comuni, venivano depredati di quanto avevano portato con loro per la sussistenza. I dati riportati dal libro \"Storia della guerra civile spagnola\" di Hugh Thomas sono, per quanto riguarda l'esodo verso la Francia, i seguenti: 170\u00a0000 fra donne e bambini con 70\u00a0000 civili e 250\u00a0000 militari, fra i quali 10\u00a0000 gravemente feriti.\nAltre fonti ufficiali convergono sull'attendibilit\u00e0 di tali dati. Questi vengono ammassati a trascorrere l'inverno in campi di concentramento in prossimit\u00e0 dei Pirenei, al freddo e senza l'attrezzatura di sopravvivenza indispensabile.\nHugh Thomas, barone di Swynnerton \u00e8 un notissimo storico britannico che lavor\u00f2 in gran parte sugli avvenimenti della guerra di Spagna.\nIn quel periodo mor\u00ec Antonio Machado a Collioure. Solo nel 1958 gli venne costruita una tomba. Rimasto fino all'ultimo a combattere nella zona di Barcellona contro i fascisti di Franco, era fuggito in Francia nel gennaio 1939 con la famiglia.\nL'entrata dei reduci cre\u00f2 una complessa situazione politica e diplomatica. Le autorit\u00e0 francesi imposero una scelta ben precisa ai reduci antifascisti abili: tornare in Spagna o arruolarsi nella legione straniera.\nIl numero dei rientri in Spagna oscill\u00f2, a seconda delle fonti, fra i 75\u00a0000 e i 280\u00a0000. Molti vennero massacrati al ritorno nella madrepatria, altri rimasero in prossimit\u00e0 del confine pirenaico per far la spola avanti ed indietro ed effettuare attacchi, allo stile commando, contro i fascisti franchisti ed i \"Carabineros\".\nFra questi ultimi vi era anche Quito, l\"anarchico gentile\", come ricorda Pino Cacucci nel suo libro \"I Ribelli\". Era conosciuto con tale epiteto per la cortesia con cui trattava la gente comune durante le sue \"missioni\". Alla fine mor\u00ec in combattimento, ed il suo mitra venne conservato come \"trofeo\" in una stazione di \"Carabineros\". A lui ed a molti come lui si sono forse ispirati gli autori del film \"E venne il giorno della vendetta\". In Francia giornalisti come L\u00e9on Daudet, dell\"Action Fran\u00e7aise\", e Henri B\u00e9raud, del \"Gringoire\", tentarono di attivare una campagna xenofoba contro i \"rossi spagnoli\", asserendo che il pane in Francia doveva andare ai francesi. In una situazione cos\u00ec difficile la Legione pot\u00e9 costituire non solo una scelta deliberata, ma una via di fuga per i reduci antifascisti, anche se famiglie di privati e organizzazioni di sinistra e cattoliche, con i loro uomini rappresentativi quali l'arcivescovo di Parigi, il presidente della Croce rossa francese, diversi premi Nobel e scrittori di fama si prodigarono per prestare aiuto ai reduci.\nVicende militari contro i nazifascisti.\nIn quel periodo vi erano due legioni straniere, una spagnola, denominata Legione spagnola che gioc\u00f2 un ruolo molto importante nella guerra civile spagnola, schierandosi dal lato dei nazional-franchisti, mentre l'altra era la Legione Straniera francese. Quest'ultima, come abbiamo gi\u00e0 accennato, accoglier\u00e0 invece un buon numero di Miliziani Antifascisti, provenienti soprattutto dalla Spagna e former\u00e0 anche dei reggimenti specifici agli ordini di Charles de Gaulle, che li utilizzer\u00e0 contro i nazifascisti. \nAll'inizio dell'esodo dei miliziani spagnoli le autorit\u00e0 francesi fecero una distinzione di \"pericolosit\u00e0 ideologica\". Gli anarchici furono concentrati a Vernet d'Ari\u00e8ge, i membri generici delle brigate internazionali a Gurs, i comunisti e le donne a Rieucros. Successivamente non si fecero pi\u00f9 distinzioni, e molti furono inviati nei campi dell'Africa del Nord. Il fragile, fittizio ed infruttuoso (per l'URSS) Patto Molotov-Ribbentrop complic\u00f2 le relazioni diplomatiche fra le potenze in campo e, dopo lo scoppio della guerra, la rapida disfatta della Francia e il successivo Governo di Vichy in Europa creeranno ancor pi\u00f9 confusione.\nAncor prima della capitolazione francese del giugno 1940, la risposta della Legione Straniera, per quanto riguarda gli antifascisti militarmente validi, reduci dalla Spagna, e dei fuoriusciti di diverse nazionalit\u00e0 fu univoca: a costoro fu riservata una ferma particolare che invece di durare, come da regolamento, cinque anni, sarebbe durata fino al termine del conflitto. Per molti antifascisti fu una soluzione. Sarebbero infatti sfuggiti al regime fascista ed alla fame dei campi di concentramento e avrebbero nel contempo potuto combattere, ben armati e rifocillati, il vecchio e odiato nemico nazi-fascista. Tali reggimenti furono denominati \"Battaillons de Marche\" e inizialmente erano costituiti dal 21\u00ba, 22\u00ba e 23\u00ba reggimento. Il 21\u00ba era misto, con miliziani di 57 nazioni, il 22\u00ba a maggioranza spagnola ed il 23\u00ba era composto solo da spagnoli. In totale il numero complessivo di tali unit\u00e0 ascendeva a 10\u00a0000 uomini, per met\u00e0 circa spagnoli, reclutati in Francia. In Nord Africa vennero invece costituiti l'11\u00ba e il 12\u00ba reggimento. Il primo contingente di rifugiati antifascisti impiegato in azioni militari fu quello integrato nella 13\u00aa \"Demi-brigade de la l\u00e9gion \u00e9trang\u00e8re\". La 13\u00b0 Double fu parte integrante del corpo di spedizione anglo-francese inviato in Norvegia per impedire l'avanzata tedesca.\nIn questo paese i legionari, battendosi con gran valore, isolarono Narvik preservandola dall'avanzata tedesca. Durante la seconda guerra mondiale Narvik fu uno dei campi di battaglia pi\u00f9 sanguinosi della Norvegia, data la vicinanza delle miniere svedesi di ferro che serviva all'industria bellica tedesca. L'obiettivo del corpo di spedizione fu pertanto raggiunto. Lo Stato maggiore francese, in considerazione dell'andamento sfavorevole che la guerra stava prendendo in Francia, richiam\u00f2 in patria il corpo di spedizione, che fu per\u00f2 costretto ad aprirsi la strada attraverso le linee tedesche per poter raggiungere i porti d'imbarco, anch'essi sotto il controllo tedesco. Anche in tal caso il compito assegnato ai miliziani della Legione fu coronato da successo. I reparti dei fuoriusciti antifascisti furono sempre mandati a combattere in prima linea. Su circa 2\u00a0100 combattenti appartenenti alla squadra della Legione di Narvik, ne caddero circa 140, con un centinaio di feriti.\nDopo la capitolazione francese nel giugno 1940, parte degli spagnoli aggregati alla Legione vennero inviati, dopo la cattura, nei campi di sterminio. Contraddistinti dal triangolo blu riservato agli apolidi, venivano chiamati \"Spanischer Bolschewik\". In 4 anni ne vennero deportati quasi 12\u00a0000 e meno di 2\u00a0000 fecero ritorno. Il loro internamento era ovviamente caldeggiato dalle autorit\u00e0 franchiste. Lo stesso Ram\u00f3n Serrano S\u00fa\u00f1er, ministro degli esteri e cognato di Franco si interesser\u00e0 personalmente di sollecitarlo. Molti reduci antifascisti spagnoli, arruolati nella legione, parteciperanno ancora alla battaglia di Creta, inquadrati nei paracadutisti. Di una brigata originariamente formata da 5\u00a0000 uomini ne sopravviveranno 17. Sempre con la Legione saranno presenti allo sbarco in Sicilia e nella Battaglia di Monte Cassino. Tali azioni non furono pubblicizzate come non fu pubblicizzata l'importanza dei \"goumiers\" magrebini, fra i quali era arruolato il futuro presidente algerino Ben Bella che, assieme ai legionari, contribuirono alla liberazione della Provenza. Essi fecero inoltre da apripista alla Liberazione di Roma, come si evince dalla testimonianza del montenegrino Fr\u00e9d\u00e9ric Rossif, legionario, nipote della regina Elena. Costui successivamente diverr\u00e0 un famoso regista grazie anche al film Morire a Madrid. Da valutazioni degne di fede si pu\u00f2 stimare che complessivamente solo un quarto dei miliziani antifascisti arruolati nella legione riusc\u00ec a sopravvivere.\nTragico epilogo per molti miliziani antifascisti spagnoli sotto il governo collaborazionista di P\u00e9tain, fu la deportazione a Vernet, campo per \"hommes dangereux\", dove pure era forte la presenza di personalit\u00e0 dell'antifascismo internazionale ed italiano. Coloro che vennero catturati dai tedeschi furono deportati nei campi di sterminio nazionalsocialisti: il campo di Mauthausen verr\u00e0 soprannominato il campo degli spagnoli. Molti altri, fatti prigionieri in azioni di guerra e/o fuggiti, combatteranno accanto ai maquis, formando la 3\u00aa brigata di \"Guerrilleros Espa\u00f1oles\", che, dopo essere aumentata consistentemente, divenne, nel maggio 1944, il XV corpo \"Guerrilleros Espa\u00f1oles\", costituito da varie brigate: la 1\u00b0 e la 3\u00b0 nell'Ari\u00e8ge, la 2\u00b0 nell'Haute-Garonne, la 4\u00b0 nel Tarn e Garonna, la 9\u00b0 negli Hautes-Pyr\u00e9n\u00e9es, la 35\u00b0 nel Gers.\nMiliziani antifascisti spagnoli, probabilmente aggregati anch'essi alla Legione Straniera, furono catturati anche in Libia e finirono in un campo di prigionia nelle vicinanze di Laterina: dopo l'8 settembre del 1943 riuscirono a raggiungere le linee alleate. Coloro che preferirono rimanere nel campo, sperando in una rapida avanzata degli alleati, vennero catturati dall'esercito tedesco, gli altri raggiunsero le bande partigiane dell'Aretino e del Monte Amiata.\nRicordiamo infine che \u00e8 esistita un'altra meno conosciuta Legione Straniera, quella costituita nella prima met\u00e0 dell'Ottocento in America latina da Sim\u00f3n Bol\u00edvar, temutissima dai dominatori spagnoli.\nL'arruolamento nella legione straniera.\nIl tentativo da parte degli arruolatori della Legione Straniera di far proseliti nel fuoriuscitismo italiano fu costante, fra l'altro molti fuoriusciti raggiungevano la Francia attraverso la Corsica dove la Legione aveva una base importante. Un computo esatto di quanti si arruolarono \u00e8 impossibile farlo, anche in considerazione delle vicende belliche successive, ma di alcuni esistono testimonianze abbastanza circostanziate. L'arruolamento nella Legione da parte degli antifascisti italiani non \u00e8 paragonabile a quello dei miliziani antifascisti spagnoli. Nel dopoguerra alcuni ex-partigiani confluirono nella Legione lasciandoci importanti testimonianze sulla fallimentare occupazione dell'Indocina.\nIl ruolo degli italiani.\nVi sono testimonianze circostanziate, nonostante il particolare momento storico, caratterizzato dalla guerra e dal rapido susseguirsi di avvenimenti, che possono dare un'idea del modo in cui antifascisti o gruppi di antifascisti italiani entrarono in contatto con la legione straniera.\nAngelo Rossi dopo esser stato avvicinato, in Corsica, da reclutatori della Legione che a sua detta esercitarono forti pressioni su di lui e su un altro gruppetto di fuoriusciti, a un suo rifiuto, fin\u00ec col fare il tagliaboschi in condizioni di vita ai limiti della sopravvivenza, nei pressi di Ajaccio\nGiovan Battista Frati fu fra i difensori del ponte di Hendaye. La caparbia difesa sua e dei compagni del ponte stesso permise a migliaia di profughi spagnoli l'espatrio in Francia. Con lui si trovavano i compagni Pietro Bertoni e Juan L\u00f3pez, Ren\u00e9 Pasque Alberto Donati, caduti in combattimento, Stern(nome di battaglia: \"il tedesco rosso\"), Remigio Maurovich, Arrigo Gojak, successivamente assassinato dai franchisti. Costoro si sacrificarono sul ponte internazionale di Hendaye, consentendo il passaggio di alcune migliaia di civili in Francia. Vengono feriti Arrigo Gojak (che verr\u00e0 assassinato dai franchisti, il quattro settembre, all'ospedale di Ir\u00fan), il \u201ctedesco rosso\u201d Stern (che morir\u00e0 in un nosocomio francese) e lo stesso Frati. Frati ferito verr\u00e0 curato in un ospedale della Legione straniera a Nizza. Dopo essersi ristabilito prov\u00f2 inutilmente a rientrare in Spagna per riprendere la lotta.\nAnche le famiglie Ronci e Conficconi ebbero un parente che si arruol\u00f2 nella Legione Straniera com'\u00e8 riportato nella cronistoria de \"I Fratelli Giuseppe e Quinto Gaudenzi e Pievequinta\". La storia della famiglia Gaudenzi \u00e8 legata alle vicende della banda partigiana Carlo Pisacane\nDalla storia di un gruppo di antifascisti arruolatisi nella Legione Straniera si evince:\nIl gruppo arriver\u00e0 in Francia prima dell'arruolamento proprio tramite la Valle di Var. Tale gruppo faceva parte, presumibilmente, della XIX brigata Garibaldi, Brigata a composizione socialcomunista, originariamente di stanza a Vi\u00f9.\nIl gruppo di Partigiani Legionari raggiunse il forte dopo una faticosissima marcia ben determinato a vender cara la pelle fino all'ultimo uomo, ma non trov\u00f2 nessuno. I nazisti preferirono una frettolosa fuga, pur avendo il vantaggio della postazione, forse prevedendo che sarebbero stati i Legionari Partigiani a tentar l'assalto. Evidentemente all'epoca la \"L\u00e8gion \u00e8trang\u00e8re\" era ancora un \"mito\" che incuteva timore. La conclusione di tale vicenda, fortunatamente incruenta, non accrebbe tuttavia la gi\u00e0 leggendaria fama della Legione.\nEx-partigiani in Indocina.\nDerino Zecchini, ex partigiano garibaldino e gappista, arruolatosi con un altro gruppetto nella Legione Straniera, forse memore di quale rifugio era stata la Legione durante il regime fascista e la seconda guerra mondiale, nella sua intervista ha dichiarato di rimaner stupito dalle barbarie perpetrate da legionari, per cui si arruol\u00f2 con i ribelli Vietminh. La sua vicenda \u00e8 raccontata a viva voce nella presentazione di \"Asce di guerra\". C'\u00e8 da notare che la campagna di Indocina \u00e8 stata aspramente criticata sul sito stesso della Legione soprattutto per ci\u00f2 che riguarda la parte organizzativa e la conduzione militare del conflitto.\nProtagonista di un'analoga avventura sar\u00e0 un ex partigiano, il bolzanino Beniamino Leoni, conosciuto per il suo valore. Internato a Buchenwald conobbe Mafalda di Savoia, riusc\u00ec a fuggire e raggiunse i partigiani facenti capo a Giustizia e Libert\u00e0. Al termine del conflitto si arruol\u00f2 nella legione straniera, catturato in Indocina pass\u00f2 con i suoi avversari, combattendo anche a Dien Bien Phu. Una sorte simile tocc\u00f2 a Natale Campigotto.\nVa inoltre sottolineato che nell'immediato dopoguerra la Legione Straniera fu rifugio sicuro anche per nazisti e fascisti in fuga, come Giuseppe Bottai che si arruol\u00f2 verso la fine del conflitto, nell'autunno del 1944, per combattere i tedeschi ma non gli italiani. La sua buona fede \u00e8 ancora in discussione in quanto Bottai al ritorno in Italia, cancellati i suoi trascorsi di fascista, aveva l'intenzione di ritornare in politica. Persino alcuni reduci fuggiti dal regime stalinista confluirono nella legione straniera, fornendo un prezioso contributo, sia sotto il profilo organizzativo che metodologico, ad alcune azioni militari.\nQuanto da noi riportato \u00e8 descritto nel libro \"Guerra e pace nel VietNam; il fatto di Dien Bien Fu, uno stato nella foresta, la lunga fatica di Ho Chi Minh, la danza dei bamb\u00f9\" di Franco Calamandrei. In tale libro egli d\u00e0 testimonianza di come nella guerra di Indocina, all'interno della Legione straniera, avessero trovato asilo aguzzini della Gestapo sfuggiti alla cattura."}
{"id": "1509718", "revid": "1632387", "url": "https://it.wikipedia.org/wiki?curid=1509718", "title": "Come with Us", "text": "Come with Us \u00e8 il quarto album del gruppo musicale di musica elettronica britannico Chemical Brothers, pubblicato il 29 gennaio 2002 dall'etichetta discografica Virgin.\nL'album ha riscosso un ottimo successo commerciale in numerosi paesi europei."}
{"id": "1509720", "revid": "309289", "url": "https://it.wikipedia.org/wiki?curid=1509720", "title": "Bol'\u0161oj Anjuj", "text": "Il Bol'\u0161oj Anjuj (, che significa \"Grande Anjuj\") \u00e8 un fiume della Russia siberiana orientale, componente di sinistra del fiume Anjuj (affluente della Kolyma). Scorre nel Bilibinskij rajon della \u010cukotka e in minima parte nel Ni\u017enekolymskij ulus della Sacha-Jacuzia.\nDescrizione.\nIl fiume \u00e8 formato dalla confluenza dei rami sorgentiferi Levyj Iljuk\u0117jveem e Pravyj Iljuk\u0117jveem sul versante occidentale dell'Altopiano dell'Anadyr'. Scorrendo verso occidente costeggia a nord i monti dell'Anjuj. Nel tratto superiore ha un carattere montuoso, nella parte inferiore scorre attraverso una pianura paludosa in mezzo a molti laghi; 8 km prima della confluenza nel Kolyma si incontra con il suo gemello Malyj Anjuj, formando un brevissimo corso d'acqua conosciuto come Anjuj, confluente nella Kolyma di fronte a Ni\u017enekolymsk. I suoi maggiori affluenti sono: Angarka (da destra), Alu\u010din e Pe\u017eenka (da sinistra). \n\u00c8 gelato da ottobre sino all'inizio di giugno; Il fiume \u00e8 navigabile nei 29\u00a0km inferiori. Lungo il fiume si trova il villaggio di Angarka (alla foce dell'affluente Angarka)."}
{"id": "1509721", "revid": "1516566", "url": "https://it.wikipedia.org/wiki?curid=1509721", "title": "Enzo Duse", "text": "Biografia.\nEnzo Duse era nato a Villadose (RO) il 2 dicembre 1901, di estrazione piccolo borghese, era il figlio del farmacista del paese, Gaetano (che sar\u00e0 anche sindaco dal 1902 al 1906 nonch\u00e9 avvocato e di Pasquarosa Brasolin proprietaria terriera.\nNel 1906 il padre si trasferisce con la famiglia a Rovigo e poi, nel 1919, a Venezia per l'apertura dello studio legale e che diventer\u00e0 la sua citt\u00e0 di adozione.\nEnzo a soli 18 anni, poco dopo la fine della Grande Guerra \u00e8 gi\u00e0 redattore della Gazzetta di Venezia, per passare, nel 1922, al \"Gazzettino\" prima come inviato speciale e poi come critico cinematografico.\nNel frattempo inizia a scrivere alcune commedie, alcune delle quali in lingua veneta sin dal 1934 (Virgola).\nDi area liberale, non aveva voluto aderire al fascismo e questo gli cre\u00f2 non pochi problemi, soprattutto quando \u2014 con il drammaturgo Sem Benelli \u2014 si era fatto promotore della Lega Italica immediatamente sciolta dal fascismo con decreto ministeriale.\nNei giorni che seguirono la caduta del fascismo (25 luglio 1943), entr\u00f2 nel comitato di direzione del \"Gazzettino\" e questo, con il successivo ritorno al potere del fascismo repubblicano, gli cost\u00f2 una condanna a venti anni di carcere (tramutata poi \"a morte\" alla quale riusc\u00ec a sfuggire nascondendosi presso l'orfanatrofio Tomadini di Udine (ora una sede dell'Universit\u00e0).\nEntrato nella Resistenza, collabor\u00f2 con il Comitato di Liberazione Nazionale di Udine.\nNell'immediato dopoguerra diventa direttore responsabile di \"Veneto Liberale\", del \"Giornale delle Venezie\" e, fino al 1950 direttore della \"Gazzetta Veneta\".\nNel frattempo continuava a scrivere commedie (soprattutto in lingua veneta) fino alla morte avvenuta prematuramente il 7 luglio 1963 al Lido di Venezia.\nIl comune di Villadose e quello di Rovigo gli ha dedicato una via.\nLe sue commedie in lingua veneta vengono spesso recitate da diverse compagnie filodrammatiche; fra tutte \u00e8 giusto citare \"in primis\" la Compagnia Teatro Veneto \"Citt\u00e0 di Este\" (direttore artistico Stefano Baccini) che ha fatto del Duse un suo cavallo di battaglia.\nIl 5 ottobre 2013, presso il Teatro Sociale di Rovigo, per il cinquantennale della morte, \u00e8 stato organizzato il Convegno di Studi dedicato a Enzo Duse e la pubblicazione delle sue commedie in dialetto veneto."}
{"id": "1509727", "revid": "33689", "url": "https://it.wikipedia.org/wiki?curid=1509727", "title": "Tekken 6", "text": " \u00e8 un picchiaduro sviluppato e pubblicato da Namco Bandai per arcade, sesto capitolo della serie \"Tekken\". Il gioco \u00e8 stato in seguito distribuito in una versione migliorata per le console PlayStation 3, Xbox 360 e PlayStation Portable intitolata Tekken 6: Bloodline Rebellion, la quale presenta nuovi personaggi, livelli, oggetti e opzioni di personalizzazione. Tale edizione \u00e8 uscita il 27 ottobre 2009 negli Stati Uniti e il 30 ottobre 2009 in Europa.\nTrama.\nAl contrario dei suoi predecessori, a partire da \"Tekken 3\", qui Jin non \u00e8 il protagonista della storia, ma anzi ne rappresenta l'antagonista principale. \u00c8 inoltre il primo \"Tekken\" in cui nessun finale dei personaggi viene considerato canonico, visto che il vero svolgimento della trama \u00e8 qui raccontato nella modalit\u00e0 campagna, che narra le vicende di Lars Alexandersson e Alisa Boskonovitch alla ricerca di Jin e del motivo per il quale abbia causato cos\u00ec tante sofferenze al mondo intero.\nIl quinto torneo del Pugno d'Acciaio si conclude con la scomparsa di Heihachi Mishima e la vittoria di suo nipote: Jin Kazama, che sconfigge il suo bisnonno Jinpachi. Jin eredita tutte le ricchezze di suo nonno e di conseguenza diventa il capo della Mishima Zaibatsu, annebbiato dal potere quindi usa l'unit\u00e0 speciale Tekken Force per propagande e atti di manipolazione in tutto il mondo. Molte persone si ribellano a queste manipolazioni, cos\u00ec da scatenare una vera e propria guerra fra nazioni. Con il mondo sconvolto da una guerra mondiale, molte nazioni hanno perso il loro potere, e la Mishima Zaibatsu si dichiara una nazione indipendente.\nIl piano di conquista della Mishima Zaibatsu ha per\u00f2 un ostacolo, la G-Corporation, con a capo Kazuya: l'umanit\u00e0 la vede come l'unica speranza di salvezza e la stessa G-Corporation mette una taglia sulla testa di Jin Kazama a chiunque riesca a catturarlo vivo. Senza che nessuno se lo aspettasse (tranne la G-Corporation), Jin annuncia il King of Iron Fist Tournament 6. Chi vuole farsi un nome, chi vuole avere pi\u00f9 soldi, chi \u00e8 in cerca di vendetta. Molti ideali e obiettivi differenti si uniscono, mentre il King of Iron Fist Tournament 6 viene annunciato. Lars Alexandersson, membro della Tekken Force l'esercito privato della Mishima Zaibatsu, \u00e8 a capo di una fazione ribelle della Tekken Force che vuole opporsi alle mire di conquista di Jin Kazama.\nDurante un attacco a un laboratorio Mishima, Lars e la sua unit\u00e0 si imbattono in un cyborg con le fattezze di una ragazza di nome Alisa. Durante lo scontro diversi uomini dell'unit\u00e0 ribelle perdono la vita e lo stesso Lars perde la memoria a seguito dello scontro. Senza alcun ricordo del proprio passato Lars e la rediviva Alisa si imbarcano in un viaggio attorno al mondo alla ricerca della memoria perduta di Lars, il tutto mentre nel mondo imperversa la guerra tra la Mishima Zaibatsu e la G Corporation e il sesto King of Iron Fist Tournament. Durante il viaggio Lars si imbatte nei vari combattenti del Tekken e con alcuni di essi stringe anche amicizia o un'alleanza (come nel caso di Lili, Lee e Raven). Giunto in Giappone si scontra con Heihachi MIshima e qui recupera la memoria. Lars infatti si ricorda di essere un figlio illegittimo di Heihachi Mishima oltre a essere a capo della fazione ribelle della Tekken Force. Recuperata la memoria e la sua unit\u00e0, Lars con l'aiuto di Alisa si lancia all'attacco della Mishima Zaibatsu guidata da Jin. Durante lo scontro con Jin, questi rivela che Alisa altro non \u00e8 stata tutto questo tempo che i suoi occhi e orecchie. Con un comando vocale Jin ordina ad Alisa di uccidere Lars e questi \u00e8 costretto a metterla fuori gioco per salvarsi la vita. Con l'aiuto di Raven, Lars si precipita in Egitto dove sta per avere luogo lo scontro finale tra Jin e Kazuya le \"due stelle\" di una profezia che, secondo Zafina un'assassina locale, avrebbero distrutto il mondo. Lars previene questo scontro affrontando e sconfiggendo il suo fratellastro.\nQuindi entra in un imponente tempio all'interno del quale si cela il male risvegliato da suo nipote Jin, Azazel, un demone potentissimo. Lars riesce a tenere a bada la creatura per un po', credendo di averla sconfitta, ma come Jin gli rivela, solo uno con il gene del diavolo pu\u00f2 sconfiggere Azazel. Il piano di Jin infatti era quello di scatenare un tale caos nel mondo in modo da risvegliare la creatura, affrontarla e ucciderla, ponendo fine cos\u00ec, almeno nelle sue intenzioni, al gene del diavolo. Jin affronta e uccide Azazel e apparentemente muore anche lui nello scontro. Alisa viene recuperata da Lee che si offre di ripararla. Il mondo sembra tornare a una relativa calma ma in una scena dopo i titoli di coda viene rivelato che Raven trova nel deserto Jin, privo di sensi ma ancora in vita.\nModalit\u00e0 di gioco.\nIl gioco vanta il pi\u00f9 alto numero di personaggi mai comparso nella saga: 40 (41 se si considerano Kuma e Panda come personaggi separati, 42 se si considera anche il boss finale, il demone Azazel, e 43 se si conta anche il boss bonus NANCY-MI847J).\nSono presenti 12 arene multi-livello, i cui fondali hanno subito dei miglioramenti a livello strutturale e sono stati resi pi\u00f9 interattivi, nonch\u00e9 soggetti a diversi gradi di illuminazione, a seconda dell'orario in cui si svolgeranno gli incontri. In alcune di esse \u00e8 possibile sfondare il terreno e cadere in un sottolivello mandando ripetute volte un personaggio al suolo, provocando anche un piccolo danno alla vittima del colpo subito.\nNumerosi personaggi sono stati modificati nel gameplay e nell'aspetto, per esempio Lei e Law, ma soprattutto Yoshimitsu ha subito un drastico cambiamento nello stile di lotta, dovuto alla perdita di potere della sua spada secondo la storia del gioco. Nel nuovo capitolo, al posto che la sua tipica katana, utilizza una coppia di wakizashi. Nonostante questo, secondo quanto riportato, il suo stile di combattimento sar\u00e0 basato pi\u00f9 sulla lotta a mani nude che sull'uso delle armi. Questa possibilit\u00e0 di combinare tecniche di attacco in corpo a corpo a rapidi fendenti con le spade rendono di fatto Yoshimitsu un personaggio per giocatori esperti. Ogni personaggio ha una sua \"item move\", che \u00e8 una mossa speciale fondata sull'uso di un particolare oggetto (acquistabile tramite l'editor). Ad esempio, Bryan Fury conclude una \"combo\" sparando al suo avversario con un fucile a pompa. Inoltre si possono acquistare vari vestiti e accessori per i propri personaggi, il che aumenta la variet\u00e0 di vestiario presente in \"Tekken 5: Dark Resurrection\" (nota. alcuni oggetti come cappelli, armi, occhiali, aure, effetti e capelli sono disponibili per tutti i personaggi). Sono state introdotte due modalit\u00e0\u02d0 la modalit\u00e0 Rage (\"Rabbia\") e la modalit\u00e0 Campagna. La prima si attiva quando la barra della vita del personaggio sta per esaurirsi. In questo caso la barra lampegger\u00e0 di rosso e i colpi inferti fanno il doppio del danno, la seconda \u00e8 un picchiaduro a scorrimento in 3D che riprende le caratteristiche del Tekken Force (\"Tekken 3\" e \"4\") e del Tekken Devil Within (\"Tekken 5\"). All'inizio si vestiranno i panni di Lars Alexandersson (un nuovo personaggio di \"Tekken 6\"), ma con il progredire del gioco si sbloccheranno anche gli altri personaggi. \u00c8 possibile sbloccare anche oggetti per personalizzare i personaggi giocabili. Nota: la \"Modalit\u00e0 Campagna\" \u00e8 presente solo nelle versioni PlayStation 3 e Xbox 360, nella versione PSP \u00e8 sostituita dalla \"Corsa all'oro\".\n\u00c8 possibile sfidare giocatori di altre parti del Mondo o il CPU (computer) in modalit\u00e0 offline nelle sezioni arcade e battaglia fantasma. In realt\u00e0 questa possibilit\u00e0 di gioco era presente anche in \"Tekken 5\" in Modalit\u00e0 Arcade. Al contrario di \"Tekken 5\", non sar\u00e0 possibile attribuire un username al proprio personaggio di battaglia fantasma / modalit\u00e0 arcade.\nSviluppo.\nAll'E3 del 2005 \u00e8 stato mostrato un filmato molto breve, che ritraeva Jin Kazama intento nell'esecuzione di alcune mosse di karate. I pori della pelle erano ben visibili, come anche le gocce di sudore e il vapore da esse causato. Il filmato, che inizialmente aveva stupito pubblico e critica a causa della sua qualit\u00e0 fotorealistica, si rivel\u00f2 in seguito essere un CGI prerenderizzato invece che una elaborazione del motore grafico effettivamente usato nel gioco.\nAll'E3 dell'anno successivo \u00e8 stato mostrato un altro filmato, anch'esso molto breve, durante il quale Lili (gi\u00e0 vista in Tekken 5: Dark Resurrection) e Jin Kazama si davano battaglia in un luogo simile ad una cattedrale in rovina; il filmato giungeva alla conclusione dopo la comparsa di Hwoarang, che irrompeva sfrecciando con la moto attraverso il rosone della chiesa. La grafica aveva subito un evidente peggioramento rispetto a quanto mostrato nel filmato del 2005. Peggioramento dovuto al fatto che questa volta era elaborata in tempo reale dal motore del gioco. Un altro filmato, che altro non era se non la versione estesa di quello dell'E3 del 2006, mostrava sempre la battaglia tra Lili e Jin con l'intromissione di Hwoarang, ma con il protagonista che si trasformava nella sua controparte malvagia, Devil Jin, dopo che il rivale gli aveva scagliato la moto addosso. Il demone proiettava poi un raggio dagli occhi, distruggendo la cattedrale con Lili e Hwoarang dentro.\nAccoglienza.\nMolto criticata \u00e8 stato, all'interno del gameplay della serie, l'eccessiva possibilit\u00e0 di eseguire le cosiddette \"juggle\": ossia la possibilit\u00e0 di eseguire delle combo mentre l'avversario si trova a mezz'aria con l'alta probabilit\u00e0 perfino di vincere l'incontro solamente in questo modo (dipende anche dal personaggio che si usa). Secondo molti videogiocatori questo aspetto riduce nettamente la tecnicit\u00e0 del gioco e perde di realismo, poich\u00e9 la grande maggioranza dei giocatori pi\u00f9 esperti oramai preferisce concentrarsi su questa pratica piuttosto che sugli aspetti del combattimento vero e proprio, e non \u00e8 raro assistere ad incontri, anche a livello mondiale, in cui vince chi per primo riesce a mandare l'avversario a mezz'aria. Un altro difetto \u00e8 la lunghezza elevata dei caricamenti (PS3) che va da 10 a 33 secondi in base alla modalit\u00e0 scelta, che si accorciano solo installando su disco fisso i dati di gioco.\nLa rivista \"Play Generation\" diede alla versione per PlayStation Portable un punteggio di 94/100, trovandolo il miglior picchiaduro esistente su PSP per essere tanto divertente quanto curato tecnicamente, definendolo un capolavoro portatile."}
{"id": "1509732", "revid": "1442080", "url": "https://it.wikipedia.org/wiki?curid=1509732", "title": "Giuseppe La Duca", "text": "Biografia.\nAttivo a Palermo (1913) e Catania (1921; 1923-24; 1932; 1934-35; 1940-42; 1947-56; 1959-62; 1964-65), fu giocatore a tavolino di 1\u00aa categoria (1932) e solutore di problemi e studi. \nPrese parte alla simultanea tenuta il 12 aprile 1933 da Bogoljubov a Catania.\nFondatore dell'Accademia Scacchistica Palermitana (1913). Vicepresidente (1934) e presidente (1947; 1959) del Circolo Scacchistico Catanese, sezione del Circolo Artistico.\nProblemista.\nNel 1932 fu vincitore del concorso nazionale relativo ai problemi in quattro mosse de \"L'Italia Scacchistica\", superando in tale competizione sia Santillan che Ugo Lancia. Nello stesso anno fu anche vincitore del concorso \"demolizioni\" della stessa rivista.\nPartecip\u00f2 ad un importante dibattito a livello nazionale sull'ammissibilit\u00e0 dell'arrocco nel problema, schierandosi tra i favorevoli. Nel 1940 compose espressamente sei problemi per il concorso natalizio de \"L'Italia Scacchistica\". Ebbe altri riconoscimenti: 3\u00ba premio al concorso per il problema n\u00ba 5000 e una lode al concorso internazionale 1956 de \"L'Italia Scacchistica\", sezione 3 mosse."}
{"id": "1509738", "revid": "1793900", "url": "https://it.wikipedia.org/wiki?curid=1509738", "title": "Stretto di Caboto", "text": "Lo stretto di Caboto (in inglese: \"Cabot Strait\": in francese: \"D\u00e9troit de Cabot\") \u00e8 un braccio di mare che collega l'Oceano Atlantico con il golfo di San Lorenzo. Porta il nome di Giovanni Caboto che esplor\u00f2 la regione nel 1497-98.\nGeografia.\nLo stretto si stende per circa 110\u00a0km dal capo Ray dell'isola di Terranova a nord-est al capo North dell'isola di Capo Bretone a sud-est. Nello stretto \u00e8 situata l'isola di Saint Paul, che fa parte della provincia della Nuova Scozia.\nVia di comunicazione.\nLo stretto \u00e8 la via di comunicazione principale tra l'oceano Atlantico e il golfo di San Lorenzo, permettendo tramite quest'ultimo, il collegamento con il fiume San Lorenzo e i Grandi Laghi. \nDal 1898 esiste un regolare collegamento con traghetti giornalieri tra Channel-Port aux Basques sull'isola di Terranova e North Sydney sull'isola di Capo Bretone. Nel 1856 lo stretto \u00e8 attraversato da un cavo telegrafico sottomarino."}
{"id": "1509740", "revid": "767487", "url": "https://it.wikipedia.org/wiki?curid=1509740", "title": "La banda Vallanzasca", "text": "La banda Vallanzasca \u00e8 un film poliziottesco del 1977 diretto da Mario Bianchi.\nTrama.\nRoberto, un malavitoso da poco evaso dal carcere assieme al compagno Italo, entra in una misteriosa organizzazione criminale dedita ai sequestri di persona. Ben presto far\u00e0 strada e diventer\u00e0 uno dei criminali pi\u00f9 ricercati della citt\u00e0.\nIl titolo del film.\nA dispetto del titolo, il film non contiene alcun riferimento al noto bandito Renato Vallanzasca. Negli anni '70 era diffusa la moda di usare titoli accattivanti o che facessero riferimento a personaggi della malavita molto noti nei fatti di cronaca, allo scopo di attirare pi\u00f9 gente ai botteghini.\nCritica.\nA proposito del film \"Il Giorno\" nel 1978 ha scritto: \"\u00abEra inevitabile che il nome di Renato Vallanzasca finisse nel titolo di qualche film italiano. \u00c8 puntualmente avvenuto con questo prodotto di serie C che ha la firma di Mario Bianchi, incapace di riscattare una sceneggiatura buttata gi\u00f9 a braccio, sui binari ormai arrugginiti del \u201cgangster-spaghetti\u201d, e di dare spessore psicologico e attendibilit\u00e0 ai personaggi di una vicenda in cui i riferimenti con la vera storia di Vallanzasca e C. sono assai labili. Alla rozzezza della messinscena e della sceneggiatura corrispondono l'inettitudine degli attori e la banalit\u00e0 dei dialoghi\u00bb.\""}
{"id": "1509750", "revid": "767487", "url": "https://it.wikipedia.org/wiki?curid=1509750", "title": "Sami V\u00e4nsk\u00e4", "text": "Bassista autodidatta, si specializz\u00f2 fin dagli esordi nel genere metal, iniziando a suonare in diverse band del suo Paese, la principale delle quali furono i Nattvindens Gr\u00e5t.\nNel 1998 si un\u00ec ai Nightwish in preparazione del secondo album del gruppo, \"Oceanborn\". Nel 1999 collabor\u00f2 al primo album del gruppo jazz Root Remedy \"Medication Time with Root Remedy\" e, successivamente, fu presente anche nei lavori dei Nightwish \"Wishmaster\" (2000) e \"Over the Hills and Far Away\" (2001), finch\u00e9, a causa delle differenze stilistiche con il resto dei componenti, in particolare con il tastierista Tuomas Holopainen, gli fu chiesto di lasciare la band. Il suo posto fu preso da Marco Hietala.\nDopo aver lasciato i Nightwish, entr\u00f2 a tempo pieno nel gruppo Blues rock Root Remedy, con i quali registr\u00f2 tre album: \"Medication Time With\" (1999), l'eponimo \"Root Remedy\" (2003) e \"The Crawler\" (2006). Lasci\u00f2 il gruppo nel 2008, e da allora non ha pi\u00f9 preso parte ad alcun progetto musicale."}
{"id": "1509759", "revid": "1979289", "url": "https://it.wikipedia.org/wiki?curid=1509759", "title": "Oberbaumbr\u00fccke", "text": "L'Oberbaumbr\u00fccke \u00e8 un ponte di Berlino a due livelli sul fiume Sprea. Unisce i quartieri di Berlino (\"Ortsteil\") di Friedrichshain e Kreuzberg dal 2001 riuniti nello stesso distretto (\"Bezirk\") di Friedrichshain-Kreuzberg.\nAl livello inferiore del ponte passa la strada che collega la Oberbaumstra\u00dfe a sud del fiume con la Warschauer Stra\u00dfe a nord. Al livello superiore corrono le linee U1 e U3 della metropolitana, che collegano le stazioni Schlesisches Tor e Warschauer Stra\u00dfe.\nDal 1961 al 1989 \u00e8 stato un \"passaggio di confine\" pedonale tra Berlino Est e Berlino Ovest.\nStoria.\nIl ponte \u00e8 stato costruito in legno nel 1724 ed \u00e8 stato per decenni il ponte pi\u00f9 lungo di Berlino. Prima della\nattuale costruzione, vi era un ponte di legno localizzato pi\u00f9 ad ovest sempre lungo il corso della Sprea, in corrispondenza dell'allora dogana. Di notte il corso del fiume era sbarrato da un grosso palo ligneo rinforzato con un'anima di acciaio. Il nome del ponte trae origine proprio dalla presenza di questo palo, detto \"Baum\" (\"albero\"), poich\u00e9 ricordava il tronco di un albero. L'aggiunta del termine \"ober\" era determinato dalla presenza di una simile struttura doganale, detta \"Unterbaum\", posta pi\u00f9 a valle lungo il corso della Sprea, non molto distante dall'attuale \"Reichstag\".\nNel 1732 il limite della dogana cittadina venne trasferito pi\u00f9 ad est e qui venne edificato un nuovo ponte di legno.\nNel 1895 secondo il progetto dell architetto Otto Stahn il ponte fu restaurato in stile neogotico in una costruzione a sette campate, dotata di due torri alte 34 metri ed ispirate alle costruzioni delle mura cittadine di Prenzlau.\nDal 1902 sulla parte superiore del ponte corrono i binari della linea U1 della metropolitana.\nIl ponte \u00e8 stato pesantemente danneggiato nel corso della seconda guerra mondiale e per disposizione di Adolf Hitler venne fatto saltare il 23 aprile 1945 per ostacolare l'avanzata delle truppe sovietiche.\nIn seguito fu riedificato e dopo la costruzione del Muro di Berlino, il 13 agosto del 1961, non fu percorribile fino alla riapertura nel 1963 per il solo passaggio pedonale. Dal 1995 viene nuovamente percorso dal traffico automobilistico e dalla linea U1 della metropolitana.\nL'Oberbaumbr\u00fccke oggi.\nOggi l\"'Oberbaumbr\u00fccke\" \u00e8 considerato uno dei monumenti caratteristici della citt\u00e0. Unisce i quartieri di Friedrichshain e Kreuzberg, in precedenza divisi dal Muro di Berlino ed \u00e8 diventato uno dei simboli della riunificazione della capitale tedesca.\nIl 9 novembre 1994, in occasione del quinto anniversario della caduta del Muro, \u00e8 stata inaugurata una nuova sezione del ponte, realizzata dall'architetto spagnolo Santiago Calatrava.\nDal 1998 l\"'Oberbaumbr\u00fccke\" \u00e8 annualmente teatro della cosiddetta \"Wasserschlacht\" (\"battaglia dell'acqua\"), una competizione fra gli abitanti dei quartieri di Friedrichshain e Kreuzberg. Nel corso della manifestazione, che conserva comunque un carattere amichevole, i partecipanti cercano di respingere gli avversari verso il loro quartiere mediante il lancio di frutta e verdura marcescenti. Il nome della manifestazione trae origine dall'impiego anche di idranti artigianali (in tedesco: \"Wasserwerfer\") fabbricati dagli abitanti dei due quartieri.\nNel 1998 il ponte viene immortalato in una sequenza del film \"Lola corre\"."}
{"id": "1509760", "revid": "641453", "url": "https://it.wikipedia.org/wiki?curid=1509760", "title": "Brescia Calcio 1995-1996", "text": "Questa pagina raccoglie le informazioni riguardanti il Brescia Calcio nelle competizioni ufficiali della stagione 1995-1996.\nStagione.\nIl Brescia riparte dalla Serie B dopo la fallimentare stagione precedente, richiamando in panchina Mircea Lucescu. Il girone d'andata viene chiuso al 13\u00ba posto con 23 punti, ad un solo punto dal quart'ultimo posto. A seguito della sconfitta per 5-0 sul campo della alla 24\u00aa giornata, Lucescu viene sollevato dall'incarico e viene sostituito da Edoardo Reja. Vincendo 2-1 l'ultima partita di campionato contro il in trasferta, il Brescia si salva dalla retrocessione per un solo punto, complice la sconfitta della sul campo del .\nLa squadra partecipa alla Coppa Anglo-Italiana, classificandosi sesta nel girone B, pareggiando con , e e perdendo in casa all'ultima giornata con il , venendo cos\u00ec eliminata dalla competizione.\nIn Coppa Italia, il Brescia \u00e8 eliminato al primo turno dal .\nMaglie e sponsor.\nLo sponsor tecnico per la stagione 1995-1996 \u00e8 ABM, mentre lo sponsor ufficiale \u00e8 Polenghi."}
{"id": "1509764", "revid": "2110845", "url": "https://it.wikipedia.org/wiki?curid=1509764", "title": "Jeremy Leven", "text": "Biografia.\nHa studiato alla Harvard University, alla University of Connecticut e alla Yale University. Nel 1982 pubblica il suo primo romanzo \"Creator\", che tre anni pi\u00f9 tardi diventa un film con Peter O'Toole \"Dr. Creator, specialista in miracoli\". Il suo secondo romanzo si intitola \"Satan: His Psychotherapy and Cure by the Unfortunate Dr. Kassler, J.S.P.S.\", che nel 2002 \u00e8 diventato \"Crazy as Hell\", film di e con Eriq La Salle.\nNel 1995 debutta alla regia cinematografica con \"Don Juan De Marco maestro d'amore\", e in seguito scrive le sceneggiature di film come \"La leggenda di Bagger Vance\", \"Alex &amp; Emma\", \"Le pagine della nostra vita\"."}
{"id": "1509765", "revid": "1924342", "url": "https://it.wikipedia.org/wiki?curid=1509765", "title": "My Winter Storm", "text": "My Winter Storm \u00e8 il secondo album da solista della cantante finlandese Tarja. Pubblicato dalla Universal Music il 19 novembre 2007, un anno dopo l'album natalizio \"Henk\u00e4ys Ikuisuudesta\", \"My Winter Storm\" rappresenta il vero debutto solista della cantante. Il titolo dell'album significa letteralmente \"la mia tempesta invernale\", una metafora per indicare come i fan, alla stregua di una tempesta, la sostengono, permettendole di continuare a esistere come artista.\nSi tratta di un album pop rock e operatic metal, con elementi heavy metal e thrash metal.\nIn un'intervista riguardo al disco, Tarja ha dichiarato che \u00e8 stata una nuova esperienza rispetto al lavoro fatto in precedenza con i Nightwish, dal momento che \u00e8 stata coinvolta in tutto il processo compositivo, dalla scrittura delle canzoni alla post-produzione."}
{"id": "1509770", "revid": "84184", "url": "https://it.wikipedia.org/wiki?curid=1509770", "title": "Tefrite", "text": "La tefrite \u00e8 una roccia magmatica effusiva basica, peralcalina (cio\u00e8 ricca in Na2O e K2O) e sottosatura in silice, equivalente effusivo delle foid-dioriti e dei foid-gabbri. La tessitura \u00e8 afanitica ipocristallina o faneritica a grana fine, quasi sempre porfirica. Il colore \u00e8 generalmente grigio di varie tonalit\u00e0, pi\u00f9 raramente nero. \u00c8 composta da plagioclasio calcico, feldspatoidi (leucite, nefelina e altri), augite titanifera \u00b1 piccole quantit\u00e0 di feldspato alcalino in una matrice vetrosa molto scarsa o assente. I pi\u00f9 comuni accessori sono l'apatite e gli ossidi di ferro.\nEtimologia.\nIl nome deriva dal greco \u03c4\u03ad\u03c6\u03c1\u03b1 (t\u00e9fra), che significa cenere, per il suo colore grigio cenere.\nNomenclatura e variabilit\u00e0.\nQuando completamente o quasi cristallizzate, le tefriti si possono classificare sulla base della loro composizione modale utilizzando il diagramma QAPF per le rocce effusive. Si possono fare ulteriori distinzioni usando lo schema in alto a sinistra, che mette in relazione il contenuto in feldspatoidi (in questo caso la leucite, il feldspatoide di gran lunga pi\u00f9 comune) con il rapporto tra feldspati alcalini (sanidino, anortoclasio, albite) e plagioclasio sul totale dei feldspati. Se il feldspato alcalino \u00e8 in quantit\u00e0 maggiori del 10% sul volume totale dei feldspati, si passa alla \"tefriti fonolitiche\" (10-50% sul volume totale dei feldspati) e alle \"fonoliti tefritiche\" (50-90% sul volume totale dei feldspati).\nSe i feldspatoidi superano il 60% del volume totale della roccia, questa prende il nome dal fedspatoide prevalente seguito dall'aggettivo \"tefritica\". Se al posto delle leucite c'\u00e8 la nefelina o o altro feldspatoide, nello schema si sostituisce il termine leucitite con \"nefelinite\", \"ha\u00fcynofiro\", \"noseanite\" ecc..\nPer le trachiti contenenti vetro si usa la classificazione su base chimica del diagramma TAS (pi\u00f9 in basso). Se il feldspatoide prevalente \u00e8 la nefelina si pu\u00f2 usare il diagramma su base normativa in alto a destra, che discrimina tra tefriti, basaniti e nefeliniti \nAmbienti geodinamici.\nLe tefriti si trovano in isole vulcaniche oceaniche non sull'asse delle dorsali, in aree continentali soggette a sollevamenti non orogenici (ad es. sopra punti caldi) e nei rift intraplacca.\nDistribuzione e utilizzo.\n\"In Italia\" (in gran parte tefriti leucitiche):\n\"Nel mondo\":"}
{"id": "1509772", "revid": "1450446", "url": "https://it.wikipedia.org/wiki?curid=1509772", "title": "Athena Kottak", "text": "Biografia.\n\u00c8 nata a Los Angeles, California, ed \u00e8 figlia di David Lee Thomas Bass, un sergente dell'esercito americano, e Vassiliki \"Voula\" Papadimitriou, miss Grecia 1960 (partecipante anche a Miss Mondo 1960), e sorella del batterista rock Tommy Lee. La sua famiglia si trasfer\u00ec a Los Angeles un anno prima che Athena nascesse. Cominci\u00f2 ad interessarsi di musica attorno ai 20 anni. Prima dei KrunK, ha militato nella band tutta al femminile \"Hardly Dangerous\" e nella band punk \"Butt Trumpet\". Parallelamente alla sua carriera musicale, Athena \u00e8 stata anche una conduttrice televisiva nelle trasmissioni VH-1's Behind the Music e E! True Hollywood Story.\nIl suo primo marito \u00e8 stato Scott Atkins, un ex collega. Hanno avuto una figlia Tobi (nata nel 1991) e un figlio Miles (nato nel 1992). Il suo secondo marito \u00e8 stato James Kottak, membro fondatore dei KrunK ed ex membro della band Scorpions. Hanno avuto un figlio: Matthew (nato nel 1997). Ora sono divorziati.\nNel 2002, Matthew James e Miles David, sono stati battezzati nella chiesa greco-ortodossa di St. Anthony, a Pasadena, California. \nAthena \u00e8 stata votata come \"Miglior batterista donna\" e ha vinto il \"Rock City - Rockies\". Nel settimo annuale degli L.A. Music Awards, Athena \u00e8 stata nominata \"MIGLIOR BATTERISTA\" (in generale, tra ambo le categorie Maschi/Femmine). \u00c8 stata la prima donna in assoluto mai nominata nella storia degli L.A. Music Awards.\nDal 2011 in poi ha suonato la batteria con vari artisti e gode dell'endorsement della Rockett Drumworks. Il suo libro \"Coming in Second\" \u00e8 stato pubblicato nell'ottobre 2011. Nel 2012, come Athena Kottak, ha preso parte al reality Ex-Wives of Rock.\nAthena ha dovuto combattere contro un cancro al seno, ma dal 1999 la malattia \u00e8 in remissione.\nIl 12 dicembre 2018 sua figlia Tobi ha dato alla luce Nova.\nDal 2020 lavora come infermiera di sala."}
{"id": "1509774", "revid": "174925", "url": "https://it.wikipedia.org/wiki?curid=1509774", "title": "Bombe vulcaniche", "text": ""}
{"id": "1509777", "revid": "28592", "url": "https://it.wikipedia.org/wiki?curid=1509777", "title": "Vascelli", "text": ""}
{"id": "1509782", "revid": "1494169", "url": "https://it.wikipedia.org/wiki?curid=1509782", "title": "Cinzio", "text": ""}
{"id": "1509788", "revid": "223320", "url": "https://it.wikipedia.org/wiki?curid=1509788", "title": "Beast Wars", "text": ""}
{"id": "1509791", "revid": "1745648", "url": "https://it.wikipedia.org/wiki?curid=1509791", "title": "Jean Nicolas Stofflet", "text": "Biografia.\nFiglio di un mugnaio, nacque in Lorena il 3 febbraio 1753, fu a lungo soldato semplice in un reggimento svizzero in Francia ed in seguito guardiacaccia al servizio del conte di Colbert-Maul\u00e9vrier. Si un\u00ec ai vandeani quando insorsero contro la Rivoluzione francese in difesa della loro fede e dei loro principi monarchici.\nDurante la Guerra di Vandea serv\u00ec inizialmente sotto il comando di D'Elb\u00e9e, si batte a Fontenay, Cholet e Saumur e si distinse nelle battaglie di Beaupr\u00e9au, Laval ed Antrain.\nVenne nominato general-maggiore dell'esercito monarchico e nel 1794 succedette a La Rochejacquelein come generale in capo. Stabil\u00ec il suo quartier generale nella foresta di Vezins. I suoi litigi con un altro capo vandeano, Charette, e le avversioni subite dagli eserciti vandeani, lo conducono a fare la sua offerta ed accettare le condizioni del trattato di Saint-Florent-le-Vieil (2 maggio 1795).\nTuttavia, viola presto questo trattato e, nel dicembre 1795, riprende le armi istigato da agenti monarchici per conto del conte di Provenza (il futuro Luigi XVIII di Francia) dai quali ricevette il grado di maresciallo di campo. Quest'ultimo tentativo di Stofflet fallisce completamente e viene catturato dai repubblicani, condannato a morte da un tribunale militare e fucilato ad Angers, il 25 febbraio 1796.\nI restanti uomini che comandava, passarono sotto il comando di Charles d'Autichamp. I suoi uomini lo temevano pi\u00f9 di quanto lo gradivano. Era intelligente, buon militare, ma era anche duro, freddo ed ambizioso. Dopo la morte di alcuni capi vandeani, cerc\u00f2 di diventare il nuovo \"generalissimo\". Ma il fatto di essere in discordia con alcuni comandanti, aggiunto alla sua mancanza di qualit\u00e0 umane, non gli permise di ottenere il posto tanto ambito."}
{"id": "1509796", "revid": "1632387", "url": "https://it.wikipedia.org/wiki?curid=1509796", "title": "Francesco Traini", "text": "Biografia.\nSecondo il Vasari, Francesco Traini si ispir\u00f2 allo stile pittorico di Andrea Orcagna, ma \u00e8 pi\u00f9 probabile che si form\u00f2 nell'ambito di una bottega pisana attenta agli sviluppi della coeva pittura senese (Simone Martini).\nSi conosce una sola opera firmata e datata dal Traini, il polittico di \"San Domenico e otto storie della sua vita\" (1345) nella Chiesa di Santa Caterina a Pisa, (poi nel Museo nazionale di San Matteo, Pisa). Si tratta di una splendida opera, commissionata da Giovanni Coco per la propria cappella, raffigurante il santo al centro e le scene della sua vita all'interno di originali quadrilobi. Fu probabilmente l'ultima opera di Traini. \nSulla base delle caratteristiche di stile di quest'opera, gli sono stati concordemente attribuiti altri dipinti, a partire dalla raffinata \"Vergine con Bambino e Sant'Anna\", esposta al Princeton Museum; poi le tavole con \"San Paolo\" oggi a Nevey, con \"San Michele\" a Lucca, Museo nazionale di Villa Guinigi e quella con \"Madonna col Bambino\" a Madrid, al Museo del Prado.\nCinque tavole di un polittico smembrato tutte conservate al museo Nazionale di San Matteo di Pisa (una \"Madonna\" e quattro \"Santi\") possono essere testimonianza della sua attivit\u00e0 giovanile.\nAlla prima maturit\u00e0 (prima met\u00e0 degli anni trenta) potrebbe essere ricondotta la \"Crocifissione\" del Camposanto pisano, la cui paternit\u00e0 \u00e8 talvolta contestata al Traini. Altri affreschi del Camposanto di Pisa erano stati attribuiti al Traini, compreso \"Il Giudizio Universale\", \"L'Inferno\", \"Leggende degli Eremiti\" ed il famoso \"Trionfo della Morte\", opera che attualmente \u00e8 ritenuta di Buonamico Buffalmacco.\nAnche l\"'Apoteosi di San Tommaso d'Aquino\" risalente al 1344, nella chiesa di Santa Caterina a Pisa, ora attribuita con maggiore convinzione a Lippo Memmi, \u00e8 stata da alcuni critici del tutto espunta dal suo catalogo e da altri indicata come opera ove \u00e8 presente la collaborazione.\nAl Traini spetta anche la decorazione miniata della prima cantica di una Divina Commedia conservata al Mus\u00e9e Cond\u00e9 di Chantilly."}
{"id": "1509807", "revid": "1086846", "url": "https://it.wikipedia.org/wiki?curid=1509807", "title": "Associazione Calcio Brescia 1975-1976", "text": "Questa pagina raccoglie le informazioni riguardanti l'Associazione Calcio Brescia nelle competizioni ufficiali della stagione 1975-1976.\nStagione.\nLe rondinelle chiudono il campionato in quinta posizione a due lunghezze dalle promosse.\nL'allenatore per questa stagione \u00e8 Antonio Valentin Angelillo. Se ne va il bomber Ezio Bertuzzo che passa al Bologna in cambio di Adelmo Paris e Giorgio Ferrara. \nIl centravanti Pietro Michesi passa al Catanzaro. Al suo posto accanto alla giovane promessa Alessandro Altobelli gioca l'attaccante bresciano Adriano Tedoldi che arriva in prestito al Bolzano. \nSpillo realizza 11 reti, mentre Tedoldi ne segna 8. L'allenatore Antonio Valent\u00edn Angelillo punta forte sul tandem Evaristo Beccalossi e Alessandro Altobelli che incantano il pubblico bresciano e a fine stagione realizzano 18 reti senza aver tirato alcun rigore. \nAl termine del girone di andata le rondinelle ottengono 20 punti e stazionano alle spalle delle migliori; meglio ancora nel girone di ritorno chiuso in testa con 23 punti, ma per un soffio non bastano a raggiungere la promozione.\nIn Coppa Italia il Brescia disputa il girone 4 e giunge primo con la Lazio a 5 punti, ma passano i laziali ai gironi finali per differenza reti."}
{"id": "1509809", "revid": "220256", "url": "https://it.wikipedia.org/wiki?curid=1509809", "title": "Vulnerant omnes, ultima necat", "text": ""}
{"id": "1509812", "revid": "1031941", "url": "https://it.wikipedia.org/wiki?curid=1509812", "title": "Doclea", "text": "La Doclea (in montenegrino: \u0414\u0443\u043a\u0459\u0430, \"Duklja\") era uno stato medievale montenegrino, localizzato tra l'attuale Montenegro e l'Albania. Comprendeva territori lungo il corso del fiume Zeta, intorno al Lago di Scutari e alle Bocche di Cattaro, e si estendeva in parte dell'attuale Erzegovina.\nIl suo nome deriva da una antica citt\u00e0 omonima, i cui resti si trovano vicino a Podgorica, nella provincia romana \"Praevalitana\", abitata dalla popolazione illirica dei \"Docleatae\".\nLa Doclea verso il XIII secolo venne rinominata in principato di Zeta, poco prima della sua unione con il gran principato di Rascia.\nLe origini.\nNel IV secolo a.C. le popolazioni illiriche che vivevano nei Balcani costituirono un regno con capitale nella citt\u00e0 di Scutari. Tra i villaggi che costruirono, alla confluenza tra i fiumi Zeta e Mora\u010da, fondarono \"Dioclea\", nei pressi dell'attuale Podgorica. Nel 168 a.C., Roma port\u00f2 a termine la campagna di conquista dell'Illiria e pose fine alla sua indipendenza. Con la conquista romana inizi\u00f2 una campagna di latinizzazione delle popolazioni autoctone. Dopo il crollo dell'Impero Romano d'Occidente, l'area, che dal 395 era divisa tra Roma e Costantinopoli, rientr\u00f2 tutta nei possedimenti dell'Impero bizantino.\nNel VI secolo, alcune trib\u00f9 slave si spostarono nei Balcani: trib\u00f9 slave di origine bielorussa si stanziarono nei territori costieri dell'Adriatico, mentre trib\u00f9 di stirpe montenegrina provenienti dalla zona del fiume Elba si stabilirono nell'entroterra.\nIl \"De administrando imperio\" riporta che l'Illiria (provincia Praevalitana) fu invasa dagli Avari. L'imperatore Eraclio I chiese aiuto contro di loro ai Serbi bianchi della Lusazia che, guidati dall'\"arconte conosciuto'\". Attorno al 629-630 gli slavi occuparono le terre invase dagli Avari, liberandole e l'imperatore come ricompensa concesse l'autorizzazione formale a insediarsi nella Tessaglia, per poi migrare pi\u00f9 a nord..\nTuttavia gi\u00e0 in precedenza, nel 615, tutti i Balcani erano considerati \"Sklavinia\" \u2013 abitati o sotto il controllo degli slavi e l'imperatore Eraclio I nel 622 aveva gi\u00e0 costituito una confederazione di protettorati, tra cui la Doclea, quali stati-cuscinetto da contrapporre alle scorrerie delle popolazioni pi\u00f9 a nord in territorio bizantino.\nQuesto tipo di entit\u00e0 statale (in latino medievale \"comitatus\") fu poi nota come \"giuppania\" (montenegrino \"\u017eupa\", ossia governate da un \"\u017eupan\"). \nTradotte a volte come contee o principati, erano formalmente sotto la sovranit\u00e0 bizantina, ma di fatto si autogovernavano.\nCon l'intento di diffondere la fede cristiana, l'imperatore affid\u00f2 a missionari della Chiesa latina la loro evangelizzazione (lo scisma d'oriente si sarebbe verificato solo alcuni secoli dopo). Numerosi benedettini giunsero nella regione per convertirne le popolazioni slave.\nNel 732 Leone III l'Isaurico sottrasse al papato la giurisdizione religiosa sulla Doclea e l'affid\u00f2 al Patriarcato di Costantinopoli che vi invi\u00f2 molti monaci greci, per sottoporla ad un processo di ellenizzazione. Nelle citt\u00e0 costiere, comunque, la cultura latina continu\u00f2 ad essere quella predominante.\nDa protettorato a potenza.\nOltre a promuovere l'evangelizzazione, l'imperatore fece si che la Doclea divenisse vassallo del Gran principato di Rascia, retto dalla famiglia dei Vlastimirovi\u0107i (\u0412\u043b\u0430\u0441\u0442\u0438\u043c\u0438\u0440\u043e\u0432\u0438\u045b\u0438), mantenendo, comunque, una certa autonomia.\nSotto il regno dello \u017eupan di Rascia Vlastimir (\u0412\u043b\u0430\u0441\u0442\u0438\u043c\u0438\u0440, 825-850), i Serbi si ribellarono al potere bizantino e a quello dei religiosi cristiani: i pochi mercenari di Costantinopoli furono scacciati insieme al clero greco. Sotto il regno di Mutimir (\u041c\u0443\u0442\u0438\u043c\u0438\u0440, 860 - 891), invece, dopo la vittoria contro i Bulgari che avevano aggredito i principati serbi, per acquistare alleati tra gli stati cristiani, si decise la conversione al Cristianesimo anche degli ultimi pagani presenti nelle terre della Doclea.\nIl principe \u010caslav Klonimirovi\u0107 (\u0427\u0430\u0441\u043b\u0430\u0432 \u041a\u043b\u043e\u043d\u0438\u043c\u0438\u0440\u043e\u0432\u0438\u045b, 927-950) unific\u00f2 i principati di Zaclumia, Pagania, Travunia, Doclea e Rascia, Croazia e Bosnia in un unico Stato che, per\u00f2 si dissolse appena dopo la sua morte. Tra i principati serbi, allora, la Doclea inizi\u00f2 ad assumere una posizione sempre pi\u00f9 di prestigio: suoi emissari governavano anche le enclavi bizantine di Cattaro, Antivari e Dulcigno che furono obbligate a versare tributi al sovrano di Doclea.\nQuando l'imperatore Giovanni I Zimisce (969-976) invase e conquist\u00f2 la Rascia, il suo \u017eupan si rifugi\u00f2 in Doclea presso l'arconte Predimir (il primo sovrano di Doclea di cui si conosce il nome) che il popolo chiamava re, gli diede in sposa la figlia Prechvala e si dichiar\u00f2 suo vassallo. Predimir organizz\u00f2 una ribellione popolare in Rascia e, quando i Greci furono cacciati, la Rascia divenne uno Stato vassallo della Doclea. Dopo la morte di Predimir, sal\u00ec al trono il figlio Silvestro, cui successe il figlio Hlavimir che divise il regno tra i suoi tre figli. Alla morte di Hlavimir, il figlio Petrislav riunific\u00f2 parte dei possedimenti paterni e si insedi\u00f2 in Doclea. Quando anche Petrislav mor\u00ec, il trono pass\u00f2 a suo figlio Jovan Vladimir (\u0408\u043e\u0432\u0430\u043d \u0412\u043b\u0430\u0434\u0438\u043c\u0438\u0440).\nJovan Vladimir intraprese una guerra contro le trib\u00f9 albanesi che minacciavano i confini, l\u00ec batt\u00e9 e ne conquist\u00f2 le terre includendo nei propri domini la citt\u00e0 di Scutari. Dopo questa vittoria, per\u00f2, fu sconfitto dall'esercito di Samuele di Bulgaria. Fatto prigioniero e condotto in Bulgaria, gli fu data in moglie la figlia dello Zar, Kossara. Dopo le nozze, gli fu consentito di tornare in Doclea e regnare come vassallo. Quando Samuele fu sconfitto dai Bizantini di Basilio II nel 1016, la Doclea fu libera dal vincolo di vassallaggio: Jovan Vladimir allarg\u00f2 la sua influenza sulle regioni circostanti diventando Re anche di Travunia e di Serbia, nell'ambito del \"Thema\" di Serbia, all'interno dell'Impero bizantino. Nel 1016 mor\u00ec e a succedergli fu lo zio Dragomir che aveva sposato la figlia di Ljutomir, l'erede al trono di Rascia.\nL'XI secolo.\nL'XI secolo fu per la regione un periodo di grandi conflitti tra gli stati slavi e con Bisanzio. L'inizio del secolo fu caratterizzato dall'anarchia seguita alla ribellione del popolo di Cattaro contro Dragomir che nel 1018 fu linciato dalla folla. Il figlio di Dragomir, Vojislav (\u0412\u043e\u0458\u0438\u0441\u043b\u0430\u0432), anche chiamato Dobroslav, per un certo tempo non ebbe alcun potere e visse in povert\u00e0, ma si adoper\u00f2 per sollevare il popolo contro l'Imperatore. Nel 1034 fu nominato capo di un movimento per la liberazione delle terre costiere dell'Adriatico. Nonostante questo, considerato controparte affidabile da Costantinopoli, assicur\u00f2 la fedelt\u00e0 della sua gente all'Impero, fu insignito del titolo di \"Stefano\" (\u0421\u0442\u0435\u0444\u0430\u043d, dal greco \u03a3\u03c4\u03ad\u03c6\u03b1\u03bd\u03bf\u03c2 che significa \"corona\"), ossia \"incoronato\", quindi, legittimo vassallo di Bisanzio, e si proclam\u00f2 \"arconte\" dei Serbi. Acquistato pienamente il potere, nel 1035 guid\u00f2 una sommossa. Le armate serbe furono sconfitte e Stefano Vojislav arrestato nell'estate del 1036. L'imperatore mand\u00f2 uno stratega a governare in suo nome le terre di Doclea. Fuggito dalla prigione, torn\u00f2 a guidare la rivolta che, nel 1038 riusc\u00ec. Lo stratega fu cacciato e Vojislav cre\u00f2 uno Stato serbo che si estendeva dal Lago di Scutari ai monti Hum. Port\u00f2 aiuto anche a tutte le rivolte slave che stavano sorgendo nei Balcani da Belgrado a Skopje.\nNel 1040 emissari di Vojislav andarono nella baia di Doclea a rubare il carico d'oro che una nave bizantina aveva perduto in un naufragio. Quest'azione port\u00f2 una grande ricchezza nelle casse del sovrano, ma indispett\u00ec l'imperatore che invi\u00f2 un'armata per recuperare l'oro e punire i Serbi. I bizantini furono battuti. Poich\u00e9, nel frattempo si sollev\u00f2, anche la Bulgaria, impegnando le forze militari bizantine, Costantinopoli non reag\u00ec ulteriormente.\nNel 1041 il nuovo imperatore Costantino IX Monomaco torn\u00f2 a combattere Vojislav con un potentissimo esercito, potendo contare anche sull'appoggio del giuppano di Zaclumia. Di nuovo Vojislav risult\u00f2 vincitore e annesse ai suoi possedimenti anche gran parte di Zaclumia; stipul\u00f2 pure patti di amicizia coi sovrani di Bosnia e Rascia. La contemporanea vittoria slava guidata da Peter Deljan che si proclam\u00f2 imperatore di Bulgaria pose fine alle possibilit\u00e0 di Bisanzio di continuare la guerra contro la Doclea.\nIntorno al 1050 Stefano Vojislav mor\u00ec e gli succedette il figlio Mihailo che dovette subito sedare una rivolta in Travunia e che si affrett\u00f2 a rinnovare la promessa di fedelt\u00e0 a Bisanzio, sposando una nipote di Costantino IX. L'imperatore gli concesse il titolo di \"protospator\" e per 20 anni i rapporti tra la Doclea e l'Impero furono pacifici. La capitale della Doclea fu fissata a Cattaro.\nNel 1055 si consum\u00f2 il grande scisma d'Oriente tra la Chiesa cristiana ortodossa e quella cattolica. La Doclea si trov\u00f2 al centro di questa divisione. Mihailo si dichiar\u00f2 fedele al Papato e chiese, per\u00f2, la creazione di una Chiesa autocefala. Papa Alessandro II rispose con la creazione di una diocesi ad Antivari nel 1067. Quando nel 1071 l'imperatore Romano IV venne catturato da Turchi selgiucidi dopo la battaglia di Manzicerta, Mihailo interruppe le relazioni con Bisanzio e nel 1072 invi\u00f2 suo figlio Konstantin Bodin (\u041a\u043e\u043d\u0441\u0442\u0430\u043d\u0442\u0438\u043d \u0411\u043e\u0434\u0438\u043d) a combattere a fianco dei ribelli macedoni contro l'Impero per liberare la Bulgaria. L'esercito di Costantino riport\u00f2 numerose vittorie e egli stesso fu incoronato imperatore dei bulgari col nome di Pietro III. Mihailo, approfittando della situazione positiva, attacc\u00f2, alleandosi ai Croati le citt\u00e0 costiere della Dalmazia. La sorte, per\u00f2, divenne sfavorevole a Bodin, e ben presto fu sopraffatto e arrestato dalle forze bizantine che si mossero anche verso la Dalmazia per recuperarla dalla conquista di Mihailo. Nel 1074 fu siglata una tregua. Nel 1076 Mihailo conquist\u00f2 Ragusa di Dalmazia e nello stesso anno fu incoronato da un emissario di papa Gregorio VII \"Re degli Slavi\". Con l'aiuto di commercianti veneziani, riusc\u00ec a liberare suo figlio Bodin dalla prigionia a Costantinopoli e gli fece sposare nel 1080 la figlia del principe normanno Roberto il Guiscardo. Mihailo continu\u00f2 a dichiararsi fedele a Roma per uscire dall'influenza bizantina, ma, contemporaneamente, favor\u00ec il rito bizantino per non soggiacere totalmente al Papa.\nCostantino Bodin successe al padre Mihailo nel 1081. Quando i Normanni e Bisanzio si affrontarono in guerra, Bodin rimase neutrale anche se ufficiosamente aiut\u00f2 i Normanni, e contemporaneamente conquist\u00f2 la Rascia e la Bosnia. Difese apertamente papa Urbano II nella sua lotta con l'antipapa Clemente III e per questo il Pontefice, l'8 gennaio 1089 elev\u00f2 la diocesi di Antivari ad arcidiocesi con giurisdizione su Rascia e Doclea (Serbia), Bosnia, Travunia e Zaclumia, Cattaro e Dulcigno.\nDissolvimento della Doclea.\nMorto Costantino Bodin nel 1011, in Doclea si scaten\u00f2 una guerra dinastica che vide contrapposta la vedova di Bodin e i suoi figli al fratellastro del sovrano, Dobroslav II. Nella lotta intervennero Bisanzio e la Rascia.\nTra il 1101 e il 1150 il trono pass\u00f2 di mano sette volte. L'ultimo sovrano della Doclea autonoma fu il principe Radoslav che, quando mor\u00ec nel 1162, aveva ormai perduto tutte le terre a favore del Gran principato di Rascia.\nDalla Rascia al Principato di Zeta.\nBisanzio ridistribu\u00ec le terre della Rascia ai feudatari locali, dando la gran parte delle terre della Doclea a Stracimir, figlio del principe Zavida Vukanovi\u0107 di Zaclumia. Sul trono di Rascia sedeva il fratello di Stacimir, Tihomir che nel 1168 fu spodestato da un altro fratello, Stefano Nemanja. Nemanja nel 1186 mise sul trono di Doclea suo figlio primogenito Vukan che mantenne buoni rapporti con Roma, dichiarandosi cattolico e sposando una parente di papa Innocenzo III.\nAlla morte di Nemanja, nel 1199 gli successe sul trono di Rascia il figlio minore Stefano II. Irritato per non essere stato scelto dal padre per diventare Gran principe, Vukan mosse guerra al fratello, conquist\u00f2 il potere in Rascia nel 1202, ma nel 1204 fu spodestato da Stefano e torn\u00f2 a governare la Doclea.\n\u00c8 in questo periodo che il nome di Doclea viene ufficialmente cambiato in Principato di Zeta.\nStefano II nel 1217 assunse il titolo di re dei Serbi. Da quel momento la Doclea, bench\u00e9 titolare di una certa autonomia, sar\u00e0 parte integrante della Serbia e sottoposta ad un'adesione forzata alla fede ortodossa e ad un processo di assimilazione culturale serbo voluto dai sovrani della dinastia Nemanji\u0107."}
{"id": "1509813", "revid": "44578", "url": "https://it.wikipedia.org/wiki?curid=1509813", "title": "Duklja", "text": ""}
{"id": "1509814", "revid": "767487", "url": "https://it.wikipedia.org/wiki?curid=1509814", "title": "Dejan Milovanovi\u0107", "text": "Carriera.\nClub.\nCresciuto nelle giovanili della , debutta in prima squadra nel 2004 le sue buone prove gli valgono la nomina a capitano, nonostante la giovane et\u00e0. Con la maglia biancorossa conquista due Campionati di Serbia e Montenegro (2004 e 2006) un campionato serbo (2007), una Coppa di Serbia e Montenegro (2006) e una Coppa di Serbia (2007).\nNel luglio 2008 si trasferisce in Francia, al .\nNazionale.\nHa partecipato, nel 2004, ai Campionati Europei Under-21 2004, con la Nazionale di calcio della Serbia e Montenegro Under-21, arrivando in finale, ma perdendo contro l'Italia. Nell'edizione del 2006, la formazione slava \u00e8 invece arrivata alle seminifinali della manifestazione. Ha partecipato anche ai Campionati europei Under-21 2007 con la Nazionale serba Under-21, con cui ha raggiunto la finale, persa contro l'Olanda.\nHa fatto parte della spedizione serbo-montenegrina all'Olimpiade di Atene 2004."}
{"id": "1509816", "revid": "287204", "url": "https://it.wikipedia.org/wiki?curid=1509816", "title": "Dejan Milovanovic", "text": ""}
{"id": "1509817", "revid": "44578", "url": "https://it.wikipedia.org/wiki?curid=1509817", "title": "Stefan Nemanja", "text": ""}
{"id": "1509821", "revid": "110157", "url": "https://it.wikipedia.org/wiki?curid=1509821", "title": "Plugari", "text": "Plugari \u00e8 un comune della Romania di 3.568 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Borosoaia, One\u0219ti, Plugari."}
{"id": "1509823", "revid": "712828", "url": "https://it.wikipedia.org/wiki?curid=1509823", "title": "Esper (Akira)", "text": ""}
{"id": "1509829", "revid": "1262220", "url": "https://it.wikipedia.org/wiki?curid=1509829", "title": "Binasco", "text": "Binasco (\"Bin\u00e0sch\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di persone\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nStoria e toponimo.\nA partire dai primi insediamenti romani nel I secolo, \u00e8 probabile che il toponimo derivi dal prediale latino \"Benanu\", con il suffisso celto-ligure \"-ascus\". Altre ipotesi lo riconducono al termine latino \"bini\", ovvero \"doppio\", riferito, questo pi\u00f9 tardivamente (XII secolo), alla sua posizione equidistante in mezzo ai feudi sia di Milano che di Pavia, di fatto separati dal canale idrico artificiale \"fossatum\", poi rinominato Canale Ticinello. Altre ipotesi ancora, lo riconducono al dialetto lombardo \"bina\", ovvero \"riparo\".\nSul territorio del paese erano presenti nel passato molti pascoli. Il suo castello, in stile gotico, fu sede della signoria austro-spagnola, feudo dei Castaldo, dei Mendoza, dei Biumi e Recalcati; ma soprattutto vide la dominazione Viscontea, in particolare di Filippo Maria Visconti, che pare l'avesse ricevuto in feudo da Gian Galeazzo Visconti, che a sua volta don\u00f2 vasti beni a Binasco alla Certosa di Pavia. In questa fortezza Beatrice di Lascaris, contessa di Tenda, vedova di Facino Cane, passata a seconde nozze con Filippo Maria, che da lui ebbe morte la notte dal 13 al 14 settembre 1418, vittima innocente, come ella si proclam\u00f2 fino all'ultimo istante. Sposa infelice, non valsero a salvarle la testa dalla scure gli estesi domini, eserciti poderosi portati in dote, il potere, contro la passione del duca per Agnese del Maino, il quale volle la sua morte assieme al paggio Michele Orombelli.\nAltri ricordi da quelle mura, nel corso della Prima campagna d'Italia di Napoleone Bonaparte, il 24/25 maggio 1796 Binasco venne bruciata e saccheggiata dalle truppe napoleoniche, per ordine del Capo Brigata Lannes. I francesi vollero punire il paese per l'assembramento di rivoltosi e per l'uccisione di alcuni soldati francesi in avanscoperta durante il passaggio dell'armata napoleonica, che si recava a Pavia per sedare la Rivolta di quel luogo, fomentata da cospiratori dell'Austria. Per rappresaglia vennero trucidate circa 200 persone tra la popolazione. Il pittore Giuseppe Pietro Bagetti al seguito document\u00f2 il fatto con disegni e dipinti. Binasco sub\u00ec in passato altri saccheggi analoghi dai francesi, durante la guerra franco-spagnola (1648-1659).\nNell'estate 1658 le campagne di Binasco furono devastate dalle scorrerie dell'esercito francese di Francesco I d'Este (1610-1658), duca di Modena e nell'estate dell'anno seguente da quello del duca e maresciallo di Francia \u201cNavailles\u201d, Philippe de Montault de B\u00e9nac (1619-1684). Queste notizie sono riportate nel Registro amministrativo parrocchiale di Binasco degli anni dal 1656 al 1662, redatto nel periodo vacante dopo la morte del parroco Pietro Francesco Stefanone in data 30 novembre 1655. Durante la dominazione austriaca, per due volte il comune fu spostato in provincia di Pavia: la prima durante il breve regno dell'imperatore Giuseppe II, la seconda e pi\u00f9 lunga durante tutta l'esistenza del Regno Lombardo-Veneto. Nel 1965 la frazione di Badile venne ceduta al comune di Zibido San Giacomo.\nMonumenti e luoghi d'interesse.\nChiesa parrocchiale di San Giovanni Battista e Stefano Protomartire.\nLa chiesa principale di Binasco. Venne edificata nel 1783 su disegni affidati a Giulio Galliori.\nEra la chiesa capo del Vicariato foraneo di Binasco che andava in parte a sostituire le pievi di Lacchiarella e Casorate.\nL'interno a navata unica con altari laterali, si notano l'effige della Madonna col bambino della met\u00e0 del quattrocento e una statua del sedicesimo secolo attribuita a Baldassarre Ravaschieri. In questa chiesa si trovano le spoglie della Beata Veronica. \nL'esterno si caratterizza della facciata semplice.\nA lato della chiesa si trova il campanile alto 35 metri, possiede un concerto di 5 campane in Re3, il Fa#3 e il Sol3 sono stati fusi nel 1909 da Barigozzi, il La3 nel 1924 sempre da Barigozzi, le restanti 2 sono di Monzini del 1820.\nMusei.\nLa citt\u00e0 ospita il Museo della macchina per caff\u00e8 (MUMAC) del gruppo Cimbali. Fondato nel 2012, il museo custodisce una grande collezione di macchine professionali per caff\u00e8 espresso, raccontando pi\u00f9 di un secolo di storia del settore e del design.\nInfrastrutture e trasporti.\nFra il 1880 e il 1936 la localit\u00e0 ospit\u00f2 una fermata della Tranvia Milano-Pavia.\nSport.\nCalcio.\nLa squadra di calcio locale \u00e8 la Virtus Binasco."}
{"id": "1509833", "revid": "1305772", "url": "https://it.wikipedia.org/wiki?curid=1509833", "title": "Pope\u0219ti (Ia\u0219i)", "text": "Pope\u0219ti \u00e8 un comune della Romania di 4.222 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 6 villaggi: Doro\u0219cani, H\u0103rp\u0103\u0219e\u0219ti, Obrijeni, P\u0103dureni, Pope\u0219ti, Vama."}
{"id": "1509834", "revid": "76963", "url": "https://it.wikipedia.org/wiki?curid=1509834", "title": "Bruce Joel Rubin", "text": "Biografia.\nFiglio dell'attrice Sondra Rubin, si \u00e8 diplomato alla Mumford High School per poi laurearsi alla New York University negli anni sessanta. Interessato di spiritualit\u00e0 e meditazione ha compiuto vari viaggi in Tibet ed India, passando diverso tempo in un monastero nepalese. Ha insegnato comunicazione fino al 1982 per poi dedicarsi alla sceneggiatura cinematografica.\nNel 1990 \u00e8 premio Oscar per la migliore sceneggiatura originale di \"Ghost - Fantasma\". Nel 1993 debutta alla regia con \"My Life - Questa mia vita\" con Michael Keaton e Nicole Kidman. Ha scritto la sceneggiatura del film catastrofico \"Deep Impact\" mentre nel 2008, assieme a Jeremy Leven, ha scritto l'adattamento cinematografico del romanzo \"La moglie dell'uomo che viaggiava nel tempo\"."}
{"id": "1509837", "revid": "767487", "url": "https://it.wikipedia.org/wiki?curid=1509837", "title": "Popricani", "text": "Popricani \u00e8 un comune della Romania di 7.566 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 9 villaggi: C\u00e2rlig, Cotu Morii, Cuza Vod\u0103, Moime\u0219ti, Popricani, Rediu Mitropoliei, \u021aipile\u0219ti, V\u00e2n\u0103tori, Vulturi.\nPopricani fa parte della Zona Metropolitana di Ia\u0219i."}
{"id": "1509838", "revid": "1086846", "url": "https://it.wikipedia.org/wiki?curid=1509838", "title": "Brescia Calcio 1976-1977", "text": "Questa voce raccoglie le informazioni riguardanti il Brescia Calcio nelle competizioni ufficiali della stagione 1976-1977.\nStagione.\nDopo la promozione sfiorata la scorsa stagione, Antonio Valentin Angelillo viene riconfermato allenatore. \nDopo otto stagioni viene ceduto Giorgio Fanti che passa al Taranto, molti altri fanno le valigie: Adelmo Paris torna al Bologna, Salvatore Jacolino va alla Spal. In cinque passano al Benevento di Andrea Bassi, il portiere Leonorio Borghese, Adriano Tedoldi, Sergio Facchi, Enrico Del Faveri e Pietro Sabatini.\nArrivano Paolo Vigan\u00f2 dal Palermo, dallo Juniorcasale l'attaccante Gian Piero Ghio, i mediani Giovanni Zanotti dal Chieti e Ezio Minigutti dall'Ascoli. \nArrivano dal Livorno il portiere Claudio Garzelli e dal Bologna il mediano Paolo Biancardi, poi dal mercato autunnale approdano a Brescia la mezz'ala Luciano Aristei dalla Spal e la punta Giuliano Fiorini dal Bologna. \nDopo un incoraggiante inizio di torneo il Brescia delude, come sempre a farne le spese \u00e8 l'allenatore, sostituito dopo la sconfitta (1-0) di San Benedetto del Tronto da Mauro Bicicli, ma i risultati non cambiano, e le rondinelle si salvano all'ultimo respiro del campionato, vincendo 4-1 un drammatico scontro diretto con il Catania."}
{"id": "1509839", "revid": "287204", "url": "https://it.wikipedia.org/wiki?curid=1509839", "title": "Procedura di cooperazione", "text": "La Procedura di cooperazione \u00e8 una delle procedure legislative della Comunit\u00e0 europea. Venne introdotta dall'Atto unico europeo.\nTale procedura \u00e8 simile a quella di consultazione, con la differenza che, mentre nella procedura di consultazione il Parlamento Europeo esprime un parere sulla proposta della Commissione, in questa il Consiglio adotta una \"posizione comune\". Ci\u00f2 significa che al Parlamento \u00e8 chiesto di pronunciarsi prima sulla proposta della Commissione (prima lettura) e poi sulla posizione comune del Consiglio (seconda lettura), il quale deve trasmettere al Parlamento anche le motivazioni che lo hanno indotto ad adottare la posizione comune.\nTecnicamente tale procedura prevede una proposta normativa presentata dalla Commissione al Consiglio. Questo, previo parere del Parlamento, \u00e8 chiamato ad adottare una posizione comune e comunicarla al Parlamento Europeo stesso, che ha 3 mesi di tempo per valutare tale posizione e pronunciarsi: se accetta la posizione del Consiglio l'atto pu\u00f2 essere approvato; se propone emendamenti alla posizione comune, allora rientra in gioco la Commissione. Qualora il PE non accetti la posizione comune del Consiglio, l'atto pu\u00f2 comunque essere approvato, ma \u00e8 richiesta in tal caso l'unanimit\u00e0 (non \u00e8 sufficiente la maggioranza qualificata).\nLa procedura di cooperazione aveva dato al Parlamento europeo una maggiore influenza, consentendo appunto una seconda lettura delle proposte legislative. A seguito del Trattato di Amsterdam, la procedura di codecisione ha sostituito la cooperazione nella maggioranza delle materie in cui veniva applicata. Con l'entrata in vigore del Trattato di Lisbona, la procedura di cooperazione \u00e8 stata abolita."}
{"id": "1509841", "revid": "767487", "url": "https://it.wikipedia.org/wiki?curid=1509841", "title": "Oriana Milazzo", "text": "Alta 165 cm, \u00e8 stata playmaker in Serie A1 con l'Acer Priolo e nella Nazionale Under-20.\nBiografia.\nNel 2011 prova i test per entrare a medicina e si trasferisce nel Lazio, dove gioca a Pomezia. Nel 2013 torna in Sicilia per entrare in un convento nei pressi di Alcamo, secondo quanto ha affermato il suo ex allenatore, Santino Coppa, in un'intervista.\nIl 13 Maggio 2019 diventa ufficialmente suora di clausura con il nome di Suor Chiara Luce.\nCarriera.\nClub.\nLa Milazzo viene tesserata giovanissima dalla Laz\u00f9r. \u00c8 allenata da Sa\u0161ka Aleksandrova ed \u00e8 campionessa provinciale e regionale allieve nel 2002-03. Due stagioni dopo, nel 2004-05, ancora con la Laz\u00f9r vince il titolo regionale cadette.\nHa disputato una stagione in Serie A2 nel 2005-06 con il Basket Alcamo. Passata a Priolo Gargallo, ha esordito in Serie A1 nel 2006-07. Fa parte della prima squadra, malgrado la sua giovane et\u00e0.\nIl 4 novembre 2010 torna ad Alcamo, in A2, per sostituire l'infortunata Elena Bandini. Con la societ\u00e0 trapanese ottiene la promozione in A1 al termine dei play-off rivestendo un ruolo da protagonista dopo vari anni da comprimaria a Priolo.\nNazionale.\nNel 2007 entra a far parte della Nazionale Under-18, con la quale partecipa all'Europeo che si disputa in Serbia. L'Italia giunge ottava, la Milazzo ha una media di 1,8 punti in 11,5 minuti. Due anni dopo \u00e8 ancora in squadra, con un ruolo di maggiore importanza: 4,6 punti in 22,3 minuti nell'Italia Under-18 che si classifica decima all'Europeo in Svezia.\nIl commissario tecnico Nino Molino la convoca per il raduno della Nazionale Under-20 nel giugno 2010 e la inserisce quindi nel roster che prende parte all'Europeo in Lettonia.\nStatistiche.\nPresenze e punti nei club.\n\"Statistiche aggiornate al 31 maggio 2010\""}
{"id": "1509842", "revid": "767487", "url": "https://it.wikipedia.org/wiki?curid=1509842", "title": "Pris\u0103cani", "text": "Pris\u0103cani \u00e8 un comune della Romania di 3.505 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: M\u0103c\u0103re\u0219ti, Moreni, Pris\u0103cani."}
{"id": "1509843", "revid": "287204", "url": "https://it.wikipedia.org/wiki?curid=1509843", "title": "Prisacani", "text": ""}
{"id": "1509849", "revid": "767487", "url": "https://it.wikipedia.org/wiki?curid=1509849", "title": "Probota", "text": "Probota \u00e8 un comune della Romania di 3.692 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: B\u0103lteni, Perieni, Probota."}
{"id": "1509850", "revid": "1305772", "url": "https://it.wikipedia.org/wiki?curid=1509850", "title": "Al-Hakam ibn Abi al-As", "text": "\u00c8 considerato, malgrado la condanna all'esilio da parte di Maometto, uno dei \"\u1e62a\u1e25\u0101ba\" dai sunniti.\nQuando suo nipote \u02bfUthm\u0101n b. \u02bfAff\u0101n (il quarto tra i convertiti) abbracci\u00f2 l'Islam, al-\u1e24akam lo leg\u00f2 e lo baston\u00f2.\nSia al-\u1e24akam, sia suo figlio Marw\u0101n, furono inviati in esilio da Medina a Ta'if da Muhammad come punizione per aver affermato che egli avrebbe alterato alcune parole del Corano. Secondo una tradizione su cui si esprime qualche dubbio, il Profeta disse loro che non sarebbero mai pi\u00f9 tornati a Medina. \u02bfUthm\u0101n invece perdon\u00f2 i suoi parenti quando divenne Califfo.\nAlbero genealogico.\nAl-\u1e24akam era nipote di Umayya ibn \u02bfAbd Shams, che dette il suo nome al clan omayyade. Suo padre fu Abu al-'As ibn Umayya. Suo zio era \u02bfAff\u0101n ibn Ab\u012b al-\u02bf\u0100\u1e63, padre di \u02bfUthm\u0101n, il terzo Califfo \"ortodosso\".\n\u1e62\u0101fiya bt. Ab\u012b l-\u02bf\u0100\u1e63, sorella di al-\u1e24akam, fu moglie di Ab\u016b Sufy\u0101n e madre a sua volta di Ramla bint Abi Sufyan, una delle mogli di Maometto. Ebbe anche un fratello, di nome \u02bfUthm\u0101n.\nTra i suoi figli Marw\u0101n I, primo califfo omayyade-marwanide, Ya\u1e25y\u0101, nonno materno di Hish\u0101m b. \u02bfAbd al-Malik e \u1e24\u0101rith."}
{"id": "1509852", "revid": "287204", "url": "https://it.wikipedia.org/wiki?curid=1509852", "title": "Storia della Repubblica d'Irlanda", "text": "La storia della Repubblica d'Irlanda \u00e8 quel periodo di tempo che inizia dal 1922, con la creazione dello Stato Libero d'Irlanda dopo la spartizione dell'isola e continua fino ai giorni nostri, parallelamente alla storia dell'Irlanda del Nord.\nLo Stato libero d'Irlanda.\nIl 6 dicembre 1922 venne istituito lo Stato libero d'Irlanda. Lo Stato costituiva un dominio britannico, sottoposto al monarca del Regno Unito. Il re nominava un governatore generale, che rappresentava la corona nello Stato libero e costituiva la pi\u00f9 alta autorit\u00e0 dell'Irlanda. Lo Stato libero aveva un parlamento bicamerale e un governo, chiamato \"Consiglio esecutivo\". Il capo del governo era chiamato \"Presidente del Consiglio esecutivo\".\nIl trattato anglo-irlandese che condusse all'istituzione dello Stato libero d'Irlanda prevedeva che l'Irlanda del Nord avrebbe potuto decidere se aderire o meno allo Stato libero. Nel caso in cui avesse preferito non unirsi allo Stato libero, sarebbe stata istituita una commissione per rivedere e stabilire i confini tra Stato libero e Irlanda del Nord. La commissione venne istituita e nella sua relazione finale del 1925 propose di mantenere largamente intatti i confini preesistenti e di cedere alcune piccole parti dello Stato libero all'Irlanda del Nord. Il D\u00e1il \u00c9ireann approv\u00f2 la decisione con 71 voti a favore e 20 contrari.\nLo statuto di Westminster approvato dal parlamento britannico nel 1931 concesse indipendenza legislativa a sei dominions dell'impero, tra cui anche lo Stato libero d'Irlanda.\nDalla Costituzione del 1937 alla seconda guerra mondiale.\nNel 1932, il leader del Fianna F\u00e1il \u00c9amon de Valera vinse le elezioni e divenne Presidente del Consiglio esecutivo. Promosse una revisione costituzionale piuttosto profonda, che venne approvata con un referendum popolare. Il 29 dicembre 1937 entr\u00f2 in vigore la nuova Costituzione, che rinomin\u00f2 lo Stato libero d'Irlanda semplicemente \"Irlanda\" o \"\u00c9ire\". La Costituzione introduceva la carica di presidente dell'Irlanda, che subentrava a quella di governatore generale. Il Consiglio esecutivo veniva definito \"governo\" e il suo capo veniva rinominato Taoiseach e dotato di maggiori poteri.\nIl monarca del Regno Unito manteneva tuttavia il titolo di \"re d'Irlanda\" e aveva funzioni di rappresentanza nelle relazioni diplomatiche e internazionali. Il presidente dell'Irlanda non aveva funzioni nel campo delle relazioni esterne.\nL'Irlanda rimase ufficialmente neutrale per tutta la durata della seconda guerra mondiale, nota come \"the Emergency\". La memoria della guerra di indipendenza e della guerra civile erano ancora molto vive e lo Stato non era pronto per prendere parte a un conflitto. Di fatto per\u00f2 il paese collabor\u00f2 con gli Alleati e varie decine di migliaia di uomini si arruolarono come volontari.\nIl secondo dopoguerra e la dichiarazione di Repubblica.\nNel 1948 gli Oireachtas approvarono il \"Republic of Ireland Act\" che entr\u00f2 in vigore il 18 aprile 1949. Questo atto stabiliva che l'Irlanda era una Repubblica e che le funzioni diplomatiche internazionali, in precedenza gestite dal monarca inglese, divenivano di prerogativa del Presidente d'Irlanda, quindi mettendo fine al ruolo ambiguo di quest'ultimo che diveniva a tutti gli effetti il Capo di Stato irlandese. In conseguenza di questo atto, anche la partecipazione dell'Irlanda al Commonwealth aveva automaticamente termine. L'Irlanda non chiese di essere riammessa.\nFormalmente, il \"Crown of Ireland Act\" del 1542 che creava il Regno d'Irlanda fu abrogato solo nel 1962. Tuttavia, il governo inglese gi\u00e0 nello stesso 1949, con l\"'Ireland Act\", riconosceva che \"la repubblica d'Irlanda ha cessato di essere parte dei dominion di Sua Maest\u00e0\".\nL'Irlanda entr\u00f2 nelle Nazioni Unite nel dicembre 1955, dopo un lungo veto da parte dell'Unione Sovietica, a motivo della neutralit\u00e0 dell'Irlanda nel secondo conflitto mondiale. Entr\u00f2 a far parte della allora CEE nel 1973.\nGli anni recenti.\nI tardi anni settanta costituirono un periodo di crisi per l'Irlanda. La recessione economica globale, i problemi di bilancio e le politiche di indebitamento dei governi provocarono un innalzamento dei tassi di interesse fino al 60%, altissimi livelli di disoccupazione ed emigrazione di massa. Il tasso di evasione fiscale e quello di corruzione erano alti. Le difficolt\u00e0 economiche erano legate alle difficolt\u00e0 politiche: i governi duravano molto poco e l'alternanza al governo tra Fianna F\u00e1il e Fine Gael era fin troppo frequente.\nIl governo irlandese puntava sulla riunificazione pacifica con l'Irlanda del Nord e collabor\u00f2 con il governo britannico per contrastare i gruppi repubblicani violenti, in particolare l'IRA. Per questa ragione l'IRA e il suo partito di riferimento, il Sinn F\u00e9in, si rifiutarono di partecipare alle istituzioni politiche della repubblica fino agli anni ottanta. Successivamente il Sinn F\u00e9in cominci\u00f2 a partecipare alle elezioni, ottenendo alcuni seggi all'Oireachtas, fino ad ottenere, nelle elezioni del 2020, la prima posizione nell'elettorato sotto forma di maggioranza relativa dei consensi.\nModernizzazione e crescita economica.\nNegli anni ottanta e novanta una serie di scandali investirono la Chiesa irlandese, tradizionalmente molto forte ed influente nel paese. Emersero in particolare numerosi casi di pedofilia, che condussero alle dimissioni di vescovi e indirettamente alla crisi di governo del 1994. Venne inoltre rivelato che il vescovo Eamon Casey aveva avuto un figlio.\nGli scandali che colpirono la Chiesa contribuirono a velocizzare il processo di secolarizzazione della societ\u00e0 irlandese cominciato in precedenza. Durante gli anni novanta vennero realizzate alcune riforme sociali e la societ\u00e0 divenne pi\u00f9 aperta e meno conservatrice. Una femminista, Mary Robinson, venne eletta presidente della repubblica.\nA partire dal 1989 vennero realizzate una serie di riforme economiche che portarono a diminuire la pressione fiscale, aumentare la concorrenza, limitare l'indebitamento e la crescita dei tassi di interesse e riformare lo stato sociale. Le riforme vennero appoggiate sia dal Fianna F\u00e1il che dal Fine Gael. Durante gli anni novanta l'Irlanda visse una crescita economica straordinaria, che la trasform\u00f2 da uno dei paesi pi\u00f9 poveri d'Europa al secondo paese pi\u00f9 ricco dell'Unione europea (dopo il Lussemburgo) e uno dei pi\u00f9 ricchi al mondo. Divent\u00f2 un contribuente netto del bilancio dell'Unione europea e il flusso di immigrazione super\u00f2 quello di emigrazione. In questo periodo l'Irlanda venne indicata come Tigre celtica.\nDopo avere subito la recessione del 2001-2002, l'Irlanda \u00e8 stata colpita in modo particolarmente duro dalla crisi economica cominciata alla fine del 2007."}
{"id": "1509853", "revid": "339392", "url": "https://it.wikipedia.org/wiki?curid=1509853", "title": "Rinaldo (Orlando furioso)", "text": ""}
{"id": "1509856", "revid": "767487", "url": "https://it.wikipedia.org/wiki?curid=1509856", "title": "R\u0103chiteni", "text": "R\u0103chiteni \u00e8 un comune della Romania di 3.430 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Izvoarele, R\u0103chiteni, Urs\u0103re\u0219ti."}
{"id": "1509858", "revid": "287204", "url": "https://it.wikipedia.org/wiki?curid=1509858", "title": "Rachiteni", "text": ""}
{"id": "1509859", "revid": "120532066", "url": "https://it.wikipedia.org/wiki?curid=1509859", "title": "Gian Piero Ghio", "text": "Carriera.\nGiocatore.\nCentravanti, ma in grado di ricoprire anche il ruolo di ala sinistra, crebbe nella Sampdoria, senza mai trovare spazio in prima squadra. Nel corso degli anni sessanta fece esperienza nella Vis Sauro Pesaro, in Serie C, nel , in B, e nell', societ\u00e0 nella quale si mise in luce nel corso del campionato 1967-68, vincendo il titolo di capocannoniere del suo girone con 20 reti in 29 gare.\nL'anno successivo pass\u00f2 alla Lazio, con cui ottenne la promozione in Serie A al termine del campionato 1968-69, vinto proprio dalla formazione romana.\nVest\u00ec successivamente le maglie di Napoli e , come riserva di Roberto Boninsegna. In nerazzurro esord\u00ec anche in Coppa dei Campioni, mettendo a segno una rete nella gara degli ottavi di finale contro il Borussia M\u00f6nchengladbach.\nDopo la parentesi interista ha vestito le maglie di Atalanta, Novara, Juniorcasale e poi Brescia nel 1976, in Serie B. Ha poi militato nei campionati dilettanti giocando nella Colligiana, nel campionato di Promozione toscana nella stagione 1978-1979. Intraprese poi la carriera di allenatore in Serie C1 e Serie C2.\nIn carriera ha collezionato complessivamente 76 presenze e 11 reti in Serie A e 136 presenze e 26 reti in Serie B.\nAllenatore.\nDopo il debutto con la , approd\u00f2 nel 1982 ad un'Alessandria (Serie C2) che mirava al salto di categoria: il suo stile di gioco offensivo non diede frutti e fu esonerato dopo 15 gare.\nIn seguito allen\u00f2 varie squadre tra Serie C1 e Serie C2."}
{"id": "1509866", "revid": "767487", "url": "https://it.wikipedia.org/wiki?curid=1509866", "title": "R\u0103duc\u0103neni", "text": "R\u0103duc\u0103neni \u00e8 un comune della Romania di 8.091 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Bohotin, Isaiia, R\u0103duc\u0103neni, Ro\u0219u."}
{"id": "1509869", "revid": "287204", "url": "https://it.wikipedia.org/wiki?curid=1509869", "title": "Raducaneni", "text": ""}
{"id": "1509870", "revid": "121209577", "url": "https://it.wikipedia.org/wiki?curid=1509870", "title": "John Updike", "text": "Biografia.\nFiglio di un insegnante di scienze del liceo di discendenza ebraica di Shillington (cittadina in cui si trasfer\u00ec poco dopo la nascita), frequent\u00f2 l'Harvard College laureandosi con lode, per poi trasferirsi per un periodo in Gran Bretagna dove frequent\u00f2 la Ruskin School di Belle arti di Oxford. A ventitr\u00e9 anni, nel 1955, cominci\u00f2 a lavorare nella redazione del \u00abNew Yorker\u00bb. Dopo due anni, nel 1957 si licenzi\u00f2 e si trasfer\u00ec in campagna per dedicarsi esclusivamente alla scrittura.\nSul New Yorker pubblic\u00f2 le prime poesie, racconti e articoli di critica letteraria. Le poesie apparse sul giornale furono pubblicate nella prima raccolta \"La stessa porta\" (\"The Same Door\") nel 1959, mentre i primi racconti e saggi furono raccolti in \"I pali del telefono\" (\"The Telephone Poles\", 1963).\nIl successo arriv\u00f2 con il romanzo breve \"Festa all'ospizio\" (\"The Poorhouse Fair\", 1959). I suoi racconti migliori dell'epoca apparvero nella raccolta \"Piume di piccione\" (\"Pigeon feathers\", 1962).\nI romanzi che lo hanno reso famoso sono quelli che costituiscono la cosiddetta \"serie del Coniglio\". Il primo della serie \u00e8 \"Corri, Coniglio\" (\"Rabbit, Run\"), pubblicato nel 1960. Il \"Coniglio\" protagonista del romanzo \u00e8 un campione di pallacanestro che all'improvviso decide di cambiare la sua vita, in un senso regressivo e nostalgico, di recupero della giovinezza perduta, ma anche autentico, anarchico e vitale alla ricerca di un'utopia, di un sogno collettivo.\nI romanzi successivi della serie, scritti in momenti successivi della vita dello scrittore, sono \"Rabbit Redux\" (\"Il ritorno di Coniglio\", 1971), \"Rabbit is Rich\" (\"Sei ricco, Coniglio\", 1981) infine \"Rabbit At Rest\", (\"Riposa Coniglio\", 1990), e il racconto breve \"Rabbit Remembered\".\nScrisse anche un altro ciclo di romanzi, centrati su un personaggio semi-autobiografico di nome Bech: \"Bech: a Book\" (\"Bech: un libro\", 1970), cui segue \"Bech is Back\" (\"Bech di nuovo\", 1982; in italiano pubblicato con il titolo \"Su e gi\u00f9 per il mondo\").\nVi sono alcuni romanzi di tematica erotica o matrimoniale: \"Couples\" (\"Coppie\", 1968) e \"Marry Me\" (\"Sposami\", 1976) nelle cui trame \u00e8 forte la componente ludica dell'ambiguit\u00e0 e dello scambio.\nI soggetti prediletti di Updike sono le piccole citt\u00e0 della provincia americana, la classe media borghese.\nUpdike \u00e8 stato uno scrittore professionista veloce e produttivo, e ha pubblicato una mole impressionante di opere narrative. Ha scritto in tutto ventidue romanzi e tredici raccolte di racconti, oltre a raccolte di poesia, saggi di critica letteraria e libri per bambini.\nNon va inoltre sottovalutata la gi\u00e0 citata attivit\u00e0 di critico letterario (e talvolta artistico) sulle pagine del \"New Yorker\", spesso al centro di vivaci discussioni intellettuali.\nHa vinto il premio Pulitzer nel 1982 e nel 1991 rispettivamente per i due romanzi \"Rabbit is Rich\" e \"Rabbit at Rest\". John Updike ha anche vinto per due volte il Premio O. Henry per i racconti brevi. \u00c8 stato candidato pi\u00f9 volte al premio Nobel per la letteratura.\nI suoi romanzi \"Villages\" (\"Villaggi\", 2004) e \"Terrorist\" (\"Terrorista\", 2006), pubblicati in italiano da Guanda, sono stati accolti come capolavori dalla critica. Nel complesso questo autore ha venduto libri per una tiratura complessiva di milioni di copie.\nPer quanto riguarda il suo stile, \u00ab la sua scrittura era elegante, caratterizzata da una innata capacit\u00e0 di descrizione psicologica che rendeva estremamente vitali i personaggi \u00bb.\nUpdike \u00e8 morto nella sua casa di Beverly Farms dopo una lunga battaglia contro il cancro ai polmoni.\nTrasposizioni cinematografiche.\nNel 1987 dal suo romanzo \"Le streghe di Eastwick\" (\"The witches of Eastwick\") il regista australiano George Miller trasse il film omonimo con Jack Nicholson."}
{"id": "1509873", "revid": "647919", "url": "https://it.wikipedia.org/wiki?curid=1509873", "title": "Forum valladolid", "text": ""}
{"id": "1509882", "revid": "486946", "url": "https://it.wikipedia.org/wiki?curid=1509882", "title": "Matteo D'Aiello", "text": ""}
{"id": "1509885", "revid": "767487", "url": "https://it.wikipedia.org/wiki?curid=1509885", "title": "Rediu (Ia\u0219i)", "text": "Rediu \u00e8 un comune della Romania di 3.921 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: Breazu, Horle\u0219ti, Rediu, T\u0103ute\u0219ti, Valea Lupului.\nRediu fa parte della Zona Metropolitana di Ia\u0219i."}
{"id": "1509886", "revid": "99685769", "url": "https://it.wikipedia.org/wiki?curid=1509886", "title": "McZee", "text": "McZee \u00e8 un personaggio creato dalla Microsoft come \"mascotte\" del software Microsoft Kids, all'inizio degli anni novanta. \nAppare di colore blu (anche se tendente al violaceo) e porta abiti strambi; la sua citt\u00e0 (del software) si chiama Imaginopolis, dove \u00e8 proprietario di due edifici. Ciascun edificio \u00e8 un'interfaccia di una differente parte del software. In ogni titolo McZee \u00e8 accompagnato da un \"partner\" differente."}
{"id": "1509887", "revid": "712828", "url": "https://it.wikipedia.org/wiki?curid=1509887", "title": "Colonnello Shikishima", "text": ""}
{"id": "1509890", "revid": "122968960", "url": "https://it.wikipedia.org/wiki?curid=1509890", "title": "Ferra\u00f9", "text": "Ferra\u00f9 (noto anche come Ferrauto, Feragu o ancora Feraguto) \u00e8 un personaggio letterario presente nella \"Chansons de geste\" e nell\"Orlando furioso\" di Ludovico Ariosto. Viene perlopi\u00f9 rappresentato come un cavaliere saraceno; in alcune fonti \u00e8 presentato come un gigante, ma sempre e comunque nemico dei cristiani. Con il nome di Feragu appare per la prima volta nell\"Entr\u00e9e d'Espagne\", poema franco-italiano del XIV secolo.\nIl personaggio.\nIl ritratto.\nFerra\u00f9 \u00e8 uno tra i pi\u00f9 interessanti tra i cavalieri saraceni, oltre ad essere uno dei pi\u00f9 famosi. Secondo la tradizione \u00e8 superbo (Ariosto dice che avrebbe la corona in testa dei superbi) e smanioso di essere considerato il migliore. \u00c8 il nemico giurato di Orlando. La loro eterna tenzone era iniziata per la bella Angelica, di cui entrambi erano innamorati, episodio descritto da Boiardo all'inizio della sua opera. Inoltre il pagano ha giurato di avere l'elmo fatato di Orlando (gi\u00e0 di Almonte) e per un inganno di Angelica lo avr\u00e0. Ma \u00e8 anche un altro il motivo che spinge Ferra\u00f9 allo scontro con il paladino. I due si ritrovano pi\u00f9 volte nel corso dei poemi, anche in contesti differenti, ma circostanze di forza maggiore (la guerra o la fuga di Angelica) fanno sempre differire il duello. La verit\u00e0 \u00e8 che Ferra\u00f9 vuole scontrarsi con Orlando (come gi\u00e0 con Argalia) per la gloria e la fama. Vuole sconfiggere il pi\u00f9 forte cavaliere di Francia per essere considerato, come egli stesso afferma nel poema di Boiardo, \"Il fior del mondo\".\nFerra\u00f9 nell\"Entr\u00e9e d'Espagne\".\nNell\"Entr\u00e9e d'Espagne\", Roland uccide Feragu al termine di una lunga disputa teologica che conclude il duello di tre giorni fra i due. Interessante notare che secondo la leggenda Orlando non aveva mai trovato nessuno che gli fosse resistito per pi\u00f9 di tre giorni. Questo fa di Ferra\u00f9 forse il suo pi\u00f9 forte avversario.\nFerra\u00f9 nella \"Historia Karoli Magni\".\nFerra\u00f9 appare in \"Historia Karoli Magni et Rotholandi\" (liber 4 di Codex calixtinus) come \"Ferracutus\", un gigante che protegge la citt\u00e0 di N\u00e1jera e che combatte e viene ucciso da Orlando.\nFerra\u00f9 nella \"Spagna\".\nNe \"La Spagna\", poema anonimo dell'ultima met\u00e0 del Trecento, Ferra\u00f9 sfida e fa prigionieri molti dei pi\u00f9 forti paladini, tra cui Oliviero, Astolfo e Uggieri il Danese. Da ultimo si scontra con Orlando, il quale dopo un lungo ed estenuante duello (anche perch\u00e9 entrambi sono fatati) lo sconfigge trafiggendolo. Ferra\u00f9 chiede il battesimo prima di morire, che Orlando gli conceder\u00e0, permettendo alla sua anima di andare in Paradiso. In seguito il conte veste le armi del saraceno per liberare i prigionieri e Carlo Magno creder\u00e0, vista l'anima salire in cielo, che Orlando in realt\u00e0 sia morto dando luogo ad una serie di equivoci.\nFerra\u00f9 nell\"Orlando innamorato\".\nNell\"Orlando innamorato\" di Boiardo uccide il fratello di Angelica, Argalia e gli sottrae il prezioso elmo. Combatte spesso con Orlando per Angelica (entrambi ne sono innamorati ma lei disdegna quasi chiunque) e per il suo elmo d'Almonte. Successivamente combatte con Rodomonte, poich\u00e9 gli dice che un tempo fu innamorato di Doralice, figlia del re di Granada, di cui Rodomonte \u00e8 folle d'amore. Viene lasciato a cercare l'elmo dell'Argalia nel fiume, dove l'aveva perso. Esattamente da l\u00ec lo ritroveremo nel \"Furioso\" di Ariosto.\nFerra\u00f9 nell\"Orlando furioso\".\nNell\"Orlando furioso\" \u00e8 figlio di Falsirone e nipote di Marsilio re di Spagna ed \u00e8 uno dei pi\u00f9 forti e soprattutto pi\u00f9 superbi tra i cavalieri saraceni di Spagna. Grazie ad un incantesimo egli \u00e8 invulnerabile, tranne che nell'ombelico, infatti usa portare sulla pancia un'armatura spessa sette volte pi\u00f9 del normale. Viene narrato di lui gi\u00e0 nel primo canto quando incontra in un bosco Rinaldo alla ricerca di Angelica. I due, entrambi interessati alla fanciulla, duellano, ma decidono di sospendere il combattimento per andare alla sua ricerca. Ferra\u00f9 era inoltre alla ricerca del suo elmo che aveva perso nel fiume che passava per il bosco, appartenuto ad Argalia, fratello di Angelica che egli aveva ucciso nell'Orlando Innamorato. Proprio mentre cerca l'elmo gli appare il fantasma di Argalia che lo rimprovera. Proprio per questo Ferra\u00f9 decide di andare, d'ora in poi, senza elmo in capo fin quando non avr\u00e0 sottratto ad Orlando il suo prezioso elmo fatato, gi\u00e0 appartenuto al re pagano Almonte, che il conte gli sottrasse in Aspramonte.\nAlla fine i due si trovano all'uscita del castello di Atlante, ancora una volta all'inseguimento di Angelica. Duellano per l'elmo, ma a causa di una beffa di Angelica, invisibile per il suo anello, il duello viene sospeso e l'elmo fortuitamente passa a Ferra\u00f9, il quale lo terr\u00e0, ci anticipa Ariosto, fin quando Orlando non lo uccider\u00e0, episodio che per\u00f2 non rientra nel poema, ma che \u00e8 invece narrato nell\"Entr\u00e9e d'Espagne\", nella \"Spagna\" e nel \"Morgante\". Ferra\u00f9 appare ancora una volta nel poema ariostesco, come vendicatore della morte del prediletto dei suoi guerrieri, il giovanissimo citaredo Olimpio da la Serra, caduto in combattimento proprio sotto i suoi occhi."}
{"id": "1509894", "revid": "228587", "url": "https://it.wikipedia.org/wiki?curid=1509894", "title": "Horace McCoy", "text": "Biografia.\nNato a Pegram, nel Tennessee, durante la Prima guerra mondiale presta servizio nell'aviazione statunitense, rimanendo ferito e ricevendo la Croix de guerre dal governo francese.\nTornato in patria, a Dallas, svolge l'attivit\u00e0 giornalistica per il \"Dallas Dispatch\" e il \"Dallas Journal\" e alla fine degli anni venti comincia a collaborare con i pulp magazines, in particolare con \"Black Mask\".\nNel 1931 si trasferisce a Los Angeles, alla conquista di Hollywood, dove, dopo aver tentato senza successo la carriera di attore, con una comparsata nel film \"The Hollywood Handicap\" (1932), tira avanti con lavori precari e collaborazioni (spesso non accreditate) con gli studios.\nNel 1935 pubblica il suo primo romanzo, \"Non si uccidono cos\u00ec anche i cavalli?\", a cui seguono nel 1937 il noir \"Il sudario non ha tasche\" e nel 1938 \"Avrei dovuto restare a casa\", nel quale l'autore attinge alle proprie esperienze autobiografiche per rivelare la disillusione verso la Fabbrica dei Sogni, anticipando opere pi\u00f9 celebri quali \"Il giorno della locusta\" (1939) di Nathanael West, \"Dove corri, Sammy?\" (1941) di Budd Schulberg e \"Gli ultimi fuochi\" (1941) di Francis Scott Fitzgerald.\nL'innovativo racconto criminale in prima persona \"Un bacio e addio\" (1948) \u00e8 il suo primo romanzo ad essere adattato per il cinema, nel non memorabile \"Non ci sar\u00e0 domani\" (1950), con James Cagney nell'ennesimo ruolo di gangster.\n\"Le stelle negli occhi\" (1952), di argomento medico, \u00e8 l'unico bestseller della sua carriera, dal quale \u00e8 stato tratto \"Lontano dalle stelle\" (1953) di Irving Rapper."}
{"id": "1509905", "revid": "1086846", "url": "https://it.wikipedia.org/wiki?curid=1509905", "title": "Associazione Calcio Brescia 1974-1975", "text": "Questa voce raccoglie le informazioni riguardanti lAssociazione Calcio Brescia nelle competizioni ufficiali della stagione 1974-1975.\nStagione.\nArriva a Brescia dal Latina un ragazzo magro come uno spillo, di nome Alessandro Altobelli: \"Spillo\" inizia qui una carriera che lo porter\u00e0 a vincere la Coppa del Mondo nel 1982.\nA difendere la porta delle rondinelle c'\u00e8 Leonorio Borghese, in difesa arriva Giovanni Colzato dalla SPAL, in attacco giunge dal Brindisi il centravanti Pietro Michesi. Sulla panchina bresciana siede Umberto Pinardi.\nIn campionato si parte bene; nel girone di andata si raccolgono 23 punti che fanno ben sperare, ma nel girone di ritorno si perde il passo, e alla fine il Brescia si deve accontentare del nono posto. In Coppa Italia il Brescia, inserito nel gruppo 6 vinto dal Milan, ottiene solo due pareggi.\nMiglior marcatore stagionale ancora una volta Ezio Bertuzzo con 12 reti, uno in Coppa e 11 in campionato. Gioca alcune partite un altro ragazzo che far\u00e0 molto bene nelle stagioni successive, Evaristo Beccalossi."}
{"id": "1509907", "revid": "149726", "url": "https://it.wikipedia.org/wiki?curid=1509907", "title": "Francesco de Supp\u00e9", "text": ""}
{"id": "1509910", "revid": "6923", "url": "https://it.wikipedia.org/wiki?curid=1509910", "title": "Generale Lee (auto)", "text": "Il Generale Lee (\"General Lee\") \u00e8 il nome dell'automobile usata dai cugini Duke nella serie TV (1979-1985) \"The Dukes of Hazzard \"e nei successivi lungometraggi tratti o ispirati dalla serie\".\" \u00c8 una Dodge Charger del 1969.\nDescrizione.\nPoich\u00e9 le puntate erano ricche di acrobazie che davano luogo ad usura precoce e danneggiamenti, l'auto vista sullo schermo televisivo non era mai la stessa della puntata precedente. Di recuperare tutte queste Dodge Charger R/T si occupavano alcuni addetti della produzione, appendendo volantini a tutti i modelli di tale auto per fare in modo che chi volesse \"sbarazzarsi\" della sua Charger R/T la potesse consegnare alla produzione. Le auto cos\u00ec recuperate venivano rimesse in sesto, equipaggiate ed aerografate: in pratica trasformate nel Generale Lee. Durante le riprese venivano usati due tipi di Generale: la Unit 1 era quella dedicata alle riprese normali e con poche acrobazie, la Unit 2 era destinata ai salti ed alle varie scene pi\u00f9 rischiose. Ogni salto comportava il completo rifacimento della macchina a causa dei danni conseguenti. Il cofano posteriore conteneva sempre una zavorra per bilanciare il peso del motore durante il volo; l'officina degli studios era aperta 24 ore su 24. Poteva capitare che in una sola puntata venissero sostituite anche sei-sette Charger R/T.\nCaratteristiche.\nSi differenziava dalle normali Dodge Charger per la colorazione arancione, la seconda variante della bandiera di guerra degli Stati Confederati d'America (cosiddetti \"sudisti\") sul tetto, la scritta \"GENERAL LEE\" ai lati del tetto, i numeri 01 sulle fiancate, i cerchi in lega \"American Racing\" modello \"Vector\" da 15\u201d (un lusso per quell'epoca dato che le auto di serie di quegli anni non erano dotate di cerchi in lega bens\u00ec di acciaio), il propulsore HEMI (altro lusso assoluto), il clacson a trombe pneumatiche che suonava le prime note della melodia dell'inno degli Stati Confederati d'America ed il roll-bar interno a sei attacchi come una vera auto da corsa.\nLe porte saldate alla carrozzeria (che in realt\u00e0 non lo erano), caratteristica ripresa dalle auto da corsa della serie NASCAR (gare molto popolari nel sud degli Stati Uniti e alle quali il Generale Lee si ispira) che costringeva i cugini Duke ad entrare ed uscire dai finestrini, eseguendo una sorta di evoluzione ginnica da quadro svedese.\nMontava un motore 426 Hemi, al posto dell'originale motore di serie. La targa dell'automobile \u00e8 CNH 320. Si stima che siano state utilizzate 309 Chargers per la serie, e solo 17 sono le auto sopravvissute in vari stati di riparazione. Una replica era di propriet\u00e0 di John Schneider, nota come \"Bo's General Lee\", sul cofano sono presenti le firme del cast del film tv del 1997. Nel 2008, Schneider ha venduto il \"Bo General Lee\" presso il Barrett-Jackson all'asta per $ 450.000.(11,10)La genesi del \"Generale Lee\" \u00e8 spiegata nell'episodio \u201cHappy Birthday General Lee\u201d episodio 1\u00b0, stagione 7\u00b0 (titolo italiano \u201cCandeline per il Generale \u201d), in cui si scopre che i cugini Duke, per partecipare ad una gara automobilistica, acquistarono l'auto da un demolitore; la vettura era di colore nero ed era priva di motore, in quanto si trattava di un'auto incidentata; la scelta del nome fu di zio Jesse, per il motore ne fu installato uno che i cugini gi\u00e0 possedevano, via via aggiunsero dei cerchioni nuovi, fu utilizzato il colore arancione in quanto era l'unico disponibile nell'officina di Cooter Davenport, dove fu preparata la vettura. Nell'episodio \"I Duke e Cale Jarborough\" (episodio 24, prima stagione) compaiono il Generale Lee e due copie identiche guidate da Jesse Duke e da Daisy Duke.\nNella prima parte del film del 2005 l'automobile ha un allestimento molto differente e pi\u00f9 simile al modello di serie: le ruote sono in acciaio, \u00e8 priva del bull bar anteriore e le porte si aprono normalmente. Inoltre i numeri sulla fiancata sono scritti con un carattere pi\u00f9 tondeggiante, come se fossero stati dipinti con il pennello. Soltanto dopo un rovinoso incidente la vettura viene trasformata nel suo stato pi\u00f9 celebre con l'aiuto dell'amico e meccanico di fiducia dei Dukes, Cooter Davenport.\nIl nome dell'auto di Bo e Luke \u00e8 un omaggio al Generale Robert Edward Lee dell'esercito confederato; in origine il mezzo doveva chiamarsi Traveller, come il cavallo del generale e come l'auto del noto contrabbandiere d'alcool Jerry Rushing; nella prima puntata, scendendo dall'auto, i Duke dicono che \"far\u00e0 piacere al Generale Jackson rivedere il suo braccio destro\", alludendo al fatto che i due comandanti sudisti combatterono insieme nella battaglia di Chancellorsville. La targa dell'automobile era CNH 320, aveva gli interni marroni, cambio automatico e radio \"baracchino\" CB, antenna al centro del cofano posteriore con alla base due bandiere adesive: una degli stati confederati ed una a scacchi. Per le riprese della serie TV (1979-1985) furono utilizzate circa quattrocento vetture trasformate in Generale Lee. Al termine, ne rimasero integre solo diciannove.\nCaratteristiche tecniche.\nOltre al motore 426 HEMI (che \u00e8 stato usato nella versione cinematografica), il 318 usato per lo pi\u00f9 per i salti per via della leggerezza ed e il 383, potevano essere montati altri due motori:"}
{"id": "1509911", "revid": "1543377", "url": "https://it.wikipedia.org/wiki?curid=1509911", "title": "Mercedario", "text": "Il Mercedario (6.770\u00a0m s.l.m.) \u00e8 una montagna delle Ande situata in Argentina, nella Provincia di San Juan.\nIl suo nome indigeno era \"Pichiragua\" o \"Lighue\". Si tratta della cima pi\u00f9 elevata della Cordillera Ramada. Presenta una altezza stimata di 6770 metri, ma probabilmente \u00e8 pi\u00f9 elevata, non essendo mai stata misurata direttamente, ma soltanto per comparazione con le elevazioni circostanti.\nAscensione alla vetta.\nLa prima ascensione moderna \u00e8 stata compiuta da una spedizione polacca, composta da Victor Ostrowski, A. Karpinski, Stefan Daszyski e Stefan Osiescki nel 1934.\nNel 1968, dopo vari tentativi da parte di forti alpinisti argentini, un gruppo nipponico guidato da Saburo Yoshida comp\u00ec la prima ascensione della parete sud.\nNel 1971 una spedizione austriaca, guidata da Fritz Moravec e Othmar Kucera, sal\u00ec la parete nord.\nNel 1972 gli italiani Sergio Gino Job e Antonio Beorchia Nigris, scalarono il Mercedario dalla via normale e trovarono delle vestigia incaiche poco sotto la sua cima.\nNel gennaio del 1975 una spedizione italiana guidata da Antonio Mastellaro riusc\u00ec a salire il versante est.\nNel 1983 una piccola spedizione goriziana \u00e8 riuscita a percorrere con tre campi la cresta sud-ovest, considerata la via pi\u00f9 difficile della montagna e uno degli ultimi problemi alpinistici delle Ande.\nIl 27 gennaio Mauro Collini, Sergio Figel, Mario Tavagnutti e Rudi Vittori hanno raggiunto la vetta."}
{"id": "1509913", "revid": "124594282", "url": "https://it.wikipedia.org/wiki?curid=1509913", "title": "Plain White T's", "text": "I Plain White T's sono un gruppo musicale statunitense formatosi a Chicago (Illinois) nel 1997.\nLa band ha raggiunto il successo internazionale con il suo quarto album, \"Every Second Counts\", pubblicato nel settembre del 2006, principalmente grazie al singolo \"Hey There Delilah\".\nStoria.\nTom Higgenson alle superiori era un percussionista e come tale entr\u00f2 in diversi gruppi musicali. Quando i Plain White T's si misero insieme nei tardi anni novanta Higgenson inizi\u00f2 a scrivere i primi brani e a cantare. Assieme al bassista Ken Fletcher e al percussionista Dave Tirio, inizi\u00f2 ad esibirsi nell'area urbana di Chicago.\nNell'estate del 1999, Tom Higgenson rimase coinvolto in un incidente stradale nel quale si lacer\u00f2 un rene e si perfor\u00f2 un polmone. Il gruppo aveva appena iniziato a farsi conoscere dalle case discografiche; questo non fece comunque differenza, visto che nel 2000 firmarono per l'Atlantic Records. Subito registrarono un album e lo pubblicano con il titolo \"Come on Over\".\n\"Stop\" (2001-2004).\nAlla fine del 2001, la Fearless Records li scrittura e loro pubblicano \"Stop\" nell'anno successivo. Cominciano a suonare a pi\u00f9 concerti come headliners, vicino alla loro citt\u00e0, e questo accresce ulteriormente la loro popolarit\u00e0.\nNel periodo di tempo compreso tra il 2002 e il 2003, i Plain White T's faticano a mantenere l'ordine e i ruoli all'interno della band stessa. Prima che ci\u00f2 accadesse, la formazione era composta da Tom Higgenson (voce e, occasionalmente, chitarra), Dave Tirio (batteria), Steve Mast (chitarra e voce) e Ken Fletcher (basso). In seguito la formazione cambia, e vede Higgenson (voce), Tirio (chitarra), Mike Retondo (basso e voce), De'Mar Hamilton (batteria) e Tim Lopez (chitarra, voce).\n\"All That We Needed\" (2004-2006).\nNonostante questi cambiamenti, la band va in studio per registrare il terzo album nell'estate 2004. Il disco, intitolato \"All That We Needed\", viene pubblicato il 25 gennaio 2005 dalla Fearless Records. Lo stesso anno partecipano con altre band al \"Take Action Tour\", una serie di concerti volti a sensibilizzare le persone sul tema dei suicidi tra gli adolescenti. Terminano l'anno con un tour insieme ai Motion City Soundtrack. Sempre nel 2005 pubblicano due singoli, \"All That We Needed\" e \"Take Me Away\", nessuno dei quali raggiunge risultati degni di nota nelle classifiche mondiali.\nIl 9 maggio 2006 esce il singolo \"Hey There Delilah\". Per promuoverlo meglio viene anche pubblicato un EP, \"Hey There Delilah EP\", che contiene anche alcuni b-side e una versione live del singolo. La band va in tour, promuove il singolo, ma non ottiene nulla. Nessuno dei tre singoli estratti da \"All That We Needed\" riesce ad entrare nelle classifiche.\n\"Every Second Counts\" (2006-2007).\nPoco dopo l'inizio della pre-produzione, i Plain White T's firmano con la Hollywood Records e il 12 settembre 2006 pubblicano il loro quarto album, intitolato \"Every Second Counts\". La canzone \"Hate (I Really Don't Like You)\" \u00e8 il primo singolo del gruppo a entrare in una classifica Billboard.\nLa casa discografica ristampa \"Every Second Count\" nell'estate 2007, includendo questa volta anche \"Hey There Delilah\". I membri della band ormai puntano al successo commerciale, e iniziano un tour per promuovere il singolo. Il 28 luglio 2007, \"Hey There Delilah\" scala le classifiche americane e rimane al primo posto per due settimane consecutive. In poco tempo, il successo diventa internazionale.\nI Plain White T's pubblicano \"Hey There Delilah\" anche nel Regno Unito il 27 agosto 2007, e ben presto conquistano anche le classifiche inglesi. \"Every Second Counts\" \u00e8 anche il loro primo album ad essere pubblicato nel Regno Unito, in un'edizione contenente \"Hey There Delilah\" e \"Take Me Away\".\nRaggiungono il vertice delle classifiche negli USA, in Canada e in Germania, ed entrano nelle top 5 di Austria, Irlanda, Belgio, Regno Unito e Australia, oltre che nelle top 10 dei singoli di Svezia, Paesi Bassi, Nuova Zelanda e Svizzera.\nPoco dopo aver raggiunto il successo commerciale, la band pubblica un terzo singolo, \"Our Time Now\". Fanno alcune apparizioni televisive, tra cui quella nella serie \"GR\u03a3\u03a3K\", della ABC, e \"iCarly\". Partecipano inoltre al \"The Young Wild Things Tour\", insieme a Fall Out Boy, Cute Is What We Aim For e Gym Class Heroes.\nIl 10 dicembre 2007 \u00e8 uscito il singolo \"Hate (I Really Don't Like You)\", che \u00e8 stato anche inserito nella colonna sonora del videogioco \"Saints Row 2\".\n\"Big Bad World\" (2008-2009).\nNel 2008, pubblicano l'album \"Big Bad World\". Dall'album vengono estratti i singoli \"1, 2, 3, 4\" e \"Natural Disaster\"."}
{"id": "1509914", "revid": "124292110", "url": "https://it.wikipedia.org/wiki?curid=1509914", "title": "Heinkel He 72", "text": "LHeinkel He 72 \"Kadett\" (\"cadetto\" in lingua tedesca) era un biplano monomotore da addestramento basico prodotto dall'azienda tedesca Heinkel Flugzeugwerke AG durante gli anni trenta ed utilizzato nelle scuole di volo della Luftwaffe.\nStoria del progetto.\nL'He 72 Kadett venne realizzato dalla Heinkel Flugzeugwerke AG nel 1933 per soddisfare una specifica emessa dal Reichsluftfahrtministerium per dotare le scuole di volo della Luftwaffe di un aereo da addestramento basico. Si trattava di un biplano la cui superficie alare era in tessuto incollato. La fusoliera aperta, dove erano ricavati i due posti per l'allievo pilota e l'istruttore, era di costruzione metallica ed era dotata di un carrello fisso ammortizzato e di un pattino posteriore. Il prototipo adottava un motore Argus As 8B, un quattro cilindri in linea invertito raffreddato ad aria.\nI primi modelli prodotti, che assunsero la denominazione di He 72 A, mantennero inizialmente l'originario As 8B per passare successivamente al pi\u00f9 potente As 8R da 150 PS (112 kW).\nLa nuova versione, denominata He 72 B, divenne quella dal maggior numero di velivoli prodotti. Dotata del nuovo motore Siemens-Halske Sh 14 A da 160 CV, diede luogo a nuove varianti rimaste per\u00f2 allo stato di prototipo.\nTecnica.\nL'He 172 era un velivolo dall'aspetto tradizionale per l'epoca, monomotore biplano a carrello fisso realizzato in tecnica mista.\nLa fusoliera, a sezione circolare, era realizzata con struttura tubolare metallica ricoperta in tela tranne la parte anteriore, metallica, che racchiudeva il motore, ed era caratterizzata dalla presenza di due abitacoli aperti in tandem, per l'allievo pilota e l'istruttore, entrambi protetti da un parabrezza. Posteriormente terminava in un impennaggio tradizionale monoderiva con piani orizzontali controventati superiormente da una diagonale per lato.\nLa configurazione alare era biplana, con l'ala inferiore, montata bassa e spostata verso coda, collegata alla superiore, montata alta a parasole, da due montanti ad N, quest'ultima collegata alla parte superiore della fusoliera tramite un castello tubolare.\nIl carrello d'atterraggio era un biciclo fisso, con elementi anteriori ammortizzati ed integrato posteriormente da un pattino d'appoggio anch'esso ammortizzato.\nLa propulsione era affidata, a seconda delle versioni, ad un motore Argus As 8, un quattro cilindri in linea rovesciato, o un Siemens-Halske Sh 14A, un radiale a 7 cilindri disposti su un'unica stella, entrambi raffreddati ad aria. Posizionati sull'estremit\u00e0 anteriore della fusoliera il primo era coperto da un cofano mentre il secondo era montato libero, entrambi collegati ad un'elica bipala in legno a passo fisso.\nImpiego operativo.\nIl \"Kadett\" entro in servizio con il Nationalsozialistisches Fliegerkorps prima ancora della costituzione della Luftwaffe della quale divenne pi\u00f9 tardi l'aereo da addestramento basico standard.\nIn seguito venne adottato anche dalla Slovensk\u00e9 vzdu\u0161n\u00e9 zbrane, l'aeronautica militare della neocostituita Repubblica Slovacca ed impiegato fino al termine del conflitto. Alcuni esemplari furono confiscati dalle truppe insurrezionaliste che appoggiavano l'avanzata delle truppe sul Fronte orientale, la cui componente aerea verr\u00e0 designata Slovensk\u00e9 povstaleck\u00e9 letectvo (Forza aerea di insurrezione slovacca). Bench\u00e9 non fosse stato progettato allo scopo verr\u00e0 in quel contesto utilizzato nel ruolo di aereo da caccia.\nDopo il definitivo termine della seconda guerra mondiale alcuni esemplari sopravvissuti vennero utilizzati fino al termine della loro vita operativa; sono note foto che li ritraggono con le coccarde della cecoslovacca \u010ce\u0161koslovenske Vojenske Letectvo."}
{"id": "1509922", "revid": "89688", "url": "https://it.wikipedia.org/wiki?curid=1509922", "title": "Neo-Dadaismo", "text": ""}
{"id": "1509923", "revid": "35485", "url": "https://it.wikipedia.org/wiki?curid=1509923", "title": "Garrovillas", "text": ""}
{"id": "1509924", "revid": "1086846", "url": "https://it.wikipedia.org/wiki?curid=1509924", "title": "Associazione Calcio Brescia 1973-1974", "text": "Questa voce raccoglie le informazioni riguardanti l'Associazione Calcio Brescia nelle competizioni ufficiali della stagione 1973-1974.\nStagione.\nAlcune rondinelle lasciano Brescia per salire in Serie A: Bernardo Busi al Genoa, Fausto Inselvini alla Lazio dove vincer\u00e0 lo scudetto, Vincenzo Guerini alla Fiorentina dove arriver\u00e0 in nazionale prima del drammatico incidente stradale che lo costringer\u00e0 a rinunciare alla carriera di giocatore e iniziare quella di allenatore. \nA Brescia arrivano Domenico Casati dal , dalla Reggina viene acquistato il centrocampista Gianfranco Bellotto, dal proviene Roberto Franzon, dalla arriva l'ala Salvatore Jacolino. A novembre torna a Brescia dalla il difensore Giovanni Botti. \nLa stagione del Brescia \u00e8 ancora anonima, un girone di andata con tre vittorie e otto sconfitte, con un umiliante 5-0 rimediato a Terni. Meglio il ritorno, ma si chiude il torneo con solo due punti sopra la zona calda. \nNel secondo girone di Coppa Italia le rondinelle non superarono il primo turno, chiudendo in testa il proprio girone in coabitazione con la ma mancando la qualificazione al secondo turno per via della peggior differenza reti rispetto ai laziali, davanti alla , al ed al ."}
{"id": "1509928", "revid": "39224", "url": "https://it.wikipedia.org/wiki?curid=1509928", "title": "Museo dell'Automobile", "text": ""}
{"id": "1509929", "revid": "174925", "url": "https://it.wikipedia.org/wiki?curid=1509929", "title": "Alcuino di york", "text": ""}
{"id": "1509930", "revid": "119825540", "url": "https://it.wikipedia.org/wiki?curid=1509930", "title": "Alstom Coradia-LINT", "text": "Il Coradia-LINT \u00e8 una famiglia di automotrici e autotreni per servizio regionale costruiti da Alstom Transport per diverse societ\u00e0 ferroviarie europee di Germania, Paesi Bassi e Danimarca.\nSi tratta di un rotabile di concezione completamente modulare dotato di uno o pi\u00f9 motori diesel, costruito su specifica del committente in composizione singola (automotrice) o multipla (autotreno). La sigla \"LINT\" \u00e8 un acronimo dalla lingua tedesca per \"Leichter Innovativer Nahverkehrstriebwagen\" (automotrice per servizio regionale leggera e innovativa). Inizialmente progettato dall'azienda tedesca \"Linke-Hofmann-Busch\" (LHB), venne rinominato \"Coradia\" nel momento in cui la stessa societ\u00e0 venne assorbita dalla Alstom.\nCaratteristiche.\nLa principale caratteristica dei rotabili \u00e8 la loro elevata capacit\u00e0 di accelerazione che li rende molto adatti ad un aumento delle prestazioni di linee secondarie caratterizzate da molte curve e frequenti fermate. Il perditempo viene infatti compensato dalla capacit\u00e0 di raggiungere in breve tempo la massima velocit\u00e0 consentita. Vengono su richiesta anche attrezzati di distributore automatico di biglietti a bordo.\nTutte le versioni dispongono di un'area multifunzione collocata vicino a una delle porte di accesso, dotata di sedili ribaltabili, postazione per sedie a rotelle o passeggini e sostegni per il trasporto di biciclette.\nIl Coradia-LINT adotta il pianale ribassato che, nella versione base, \u00e8 posto a 58\u00a0cm dal piano del ferro (60\u00a0cm per gli esemplari di seconda serie). Una variante del mezzo \u00e8 la versione H (dal tedesco \"Hochflur\", pianale rialzato), che presenta un'altezza del vestibolo di 78\u00a0cm compatibile con le banchine alte in uso nei Paesi Bassi e su alcune linee tedesche.\n\u00c8 possibile l'esercizio in comando multiplo fino ad un massimo di tre unit\u00e0.\nVersioni.\nSono in produzione quattro versioni del LINT, identificate da un numero che corrisponde alla lunghezza del rotabile:\nLa produzione \u00e8 concentrata nello stabilimento tedesco di Salzgitter, gi\u00e0 sede della LHB.\nLINT 27.\nIl LINT 27 \u00e8 la versione base della gamma, dotata di un solo motore alloggiato nel sottocassa di una delle estremit\u00e0 dell'automotrice, nonch\u00e9 l'unica avente trasmissione di tipo idraulico anzich\u00e9 meccanico.Tali mezzi, ordinati dalle DB nel 2000, sono da allora in circolazione su varie linee secondarie del Nordreno-Westfalia. Nel 2004 entrarono in servizio i primi esemplari per una compagnia privata, la Vectus, operante nei L\u00e4nder dell'Assia e della Renania-Palatinato, seguita l'anno successivo dalla Harz-Elbe-Express del gruppo Veolia, che li impiega nella regione dell'Harz in Sassonia-Anhalt.Vengono impiegati in singola composizione sulle linee a traffico meno intenso, altrimenti accoppiati oppure come rinforzo assieme agli autotreni del tipo LINT 41 con i quali \u00e8 possibile il comando multiplo. Alcuni esemplari hanno un allestimento interno modificato, con la rimozione di buona parte dei sedili nella parte ribassata per consentire il trasporto delle biciclette.\nLINT 41.\nIl LINT 41 \u00e8 un autotreno articolato a due casse permanentemente accoppiate, che poggiano su un carrello centrale tipo Jakobs. Ciascuna cassa ha una porta di accesso per ogni lato e gli interni sono a piano parzialmente ribassato. Sotto il pavimento della parte rialzata, nella zona tra il carrello e le porte, \u00e8 alloggiato il motore diesel.Molto diffuso in Germania, sia presso le DB che nei parchi di varie compagnie ferroviarie regionali, soprattutto sulle linee dei L\u00e4nder settentrionali, \u00e8 ad oggi l'unico rotabile della famiglia che abbia trovato un certo successo in altri Paesi, essendo in circolazione anche in Danimarca e nei Paesi Bassi. Nel 2013 una piccola serie di sei unit\u00e0 fu consegnata alla canadese OC Transpo, che gestisce il servizio urbano della capitale Ottawa.\nDal 2012 \u00e8 in produzione la seconda generazione del LINT 41, caratterizzata da un nuovo disegno del frontale per ottemperare alle nuove normative di sicurezza. Questo ha comportato un leggero aumento della lunghezza del rotabile, che \u00e8 ora di 42,17 metri. Le consegne del nuovo modello hanno avuto inizio nel 2013, con la fornitura di nove esemplari alla societ\u00e0 Abellio per l'esercizio sulla linea 7 della S-Bahn Reno-Ruhr; altri esemplari sono stati successivamente ordinati dalle ferrovie regionali dell'Assia (HLB, 7 convogli) e dalle DB (14 treni per la Renania-Palatinato e 17 per la linea Lubecca-Stettino), la cui entrata in servizio \u00e8 avvenuta a partire dall'ottobre 2015.\nLINT 54.\nIl LINT 54 \u00e8 uno sviluppo dell'automotrice base \"modello 27\", resa monocabina ed accoppiata ad un esemplare gemello in modo da ricavarne una composizione binata. A differenza del LINT 27, pur partendo dallo stesso telaio, presenta una pi\u00f9 ridotta estensione della zona a pianale ribassato, ci\u00f2 che \u00e8 dovuto alla necessit\u00e0 di prevedere lo spazio per un secondo motore di trazione.\nLINT 81.\nPer rispondere alle esigenze di capacit\u00e0 richieste dai servizi regionali afferenti alle grandi citt\u00e0, unitamente al LINT 54 \u00e8 stata proposta anche una versione a tre casse, capace di trasportare complessivamente fino a 600 passeggeri tra posti a sedere ed in piedi. Tra le due automotrici a singola cabina \u00e8 stata perci\u00f2 inserita un'ulteriore motrice priva di cabina, dotata di un carrello motorizzato. \nTali convogli, in servizio dal dicembre 2014, circolano su alcune linee facenti capo a Francoforte e Colonia.\niLint.\nProdotto da Alstom a Salzgitter (Germania), il Coradia iLint \u00e8 il primo treno passeggeri a alimentato a idrogeno (celle a combustibile). Sviluppato partendo dal Lint 54, \u00e8 lungo 54 metri, composto da due casse, ha un peso di circa 120 tonnellate distribuito su 4 carrelli a 2 assi, 150 posti a sedere, altrettanti in piedi, un'autonomia di e pu\u00f2 raggiungere i .\niLint \u00e8 stato presentato nel settembre 2016 alla fiera InnoTrans di Berlino, effettuando successivamente un viaggio di prova a nel marzo 2017.\nI primi 2 esemplari sono operativi dal 18 settembre 2018 in bassa Sassonia sulla RB33 - RegionalBahn tra Cuxhaven e Buxtehude via Bremerhaven - tramite l'operatore ferroviario EVB (\"Eisenbahnen und Verkehrsbetriebe Elbe-Weser\"); dal 2021 su tale tratta saranno operativi complessivamente 16 convogli iLint, a fronte di una spesa di 81 milioni di euro.\nCaratteristiche peculiari iLint.\nSu ognuna delle due casse, iLint dispone di una pila a combustibile che fornisce (con un serbatoio composto da 12 bombole, posizionate sul tetto), e di un carrello motore. Le 12+12 bombole complessive, corrispondono a di carburante, che a livello energetico equivalgono a circa 624 litri di gasolio.\nOltre a produrre energia elettrica tramite le celle a combustibile, iLint utilizza delle batterie agli ioni di litio per accumulare l'energia prodotta dalle celle non totalmente utilizzata, nonch\u00e9 quella prodotta dal sistema frenante rigenerativo. In tale modo, iLint pu\u00f2 arrivare a disporre di ulteriori (2 x di potenza alla ruota).\nDiffusione.\nAd oggi sono 16 le imprese ferroviarie che hanno acquistato il LINT, la maggior parte delle quali opera in Germania. Il dato degli utilizzatori effettivi \u00e8 per\u00f2 superiore, in quanto una parte dei treni \u00e8 di propriet\u00e0 di societ\u00e0 di leasing oppure degli enti pubblici territoriali, che li mettono a disposizione degli operatori aggiudicatari delle gare di appalto per l'esercizio del servizio."}
{"id": "1509931", "revid": "1543377", "url": "https://it.wikipedia.org/wiki?curid=1509931", "title": "Sottocampionamento della crominanza", "text": "In elettronica e telecomunicazioni il sottocampionamento della crominanza \u00e8 una tecnica che consiste nel codificare immagini riservando maggiore risoluzione al segnale di luminanza piuttosto che all'informazione di crominanza. \u00c8 una tecnica utilizzata in molti modelli di compressione per segnali sia analogici che digitali, ed \u00e8 usata anche dalla compressione JPEG e MPEG.\nAspetti tecnici.\nUn segnale video, soprattutto se a componenti, ha una larghezza di banda molto ampia, comportando tutta una serie di problemi per essere registrato o trasmesso. Di conseguenza, sono spesso usate tecniche di compressione per migliorare la gestione del segnale, aumentare la durata della registrazione oppure aumentare il numero di canali di trasmissione.\nDal momento che la visione umana \u00e8 molto pi\u00f9 sensibile alle variazioni di livello luminoso piuttosto che ai cambiamenti di colore, si pu\u00f2 sfruttare questo principio per ottimizzare la compressione, dedicando pi\u00f9 banda alla luminanza (Y) e meno alla differenza delle componenti cromatiche (Cb e Cr).\nLo schema di sottocampionatura 4:2:2 Y'CbCr, per esempio, richiede solo due terzi della banda del (4:4:4) R'G'B'.\nQuesta riduzione \u00e8 pressoch\u00e9 impercettibile all'occhio umano.\nCome funziona il sottocampionamento.\nIl sottocampionamento della crominanza differisce dalla teoria scientifica nel fatto che le componenti di luminanza e crominanza sono formate come somma pesata di componenti tristimolo R'G'B' dopo una correzione di gamma, invece che da componenti RGB tristimolo lineari. Come risultato, la luminanza e i dettagli di colore non sono del tutto indipendenti l'una dagli altri, ma avviene una sorta di \"miscelazione\" tra i due componenti. L'errore \u00e8 maggiore nei colori molto saturi e si nota nel verde e nel magenta delle barre colore. Invertendo l'ordine delle operazioni tra la correzione di gamma e la somma pesata dei segnali, il sottocampionamento pu\u00f2 essere meglio applicato.\nOriginale senza sottocampionatura. Ingrandimento 200%.\nImmagine dopo la sottocampionatura (compressa con codec DV di Sony Vegas.)\nSistemi di campionatura.\nLo schema di sottocampionatura \u00e8 normalmente indicato con una notazione a tre cifre (es. 4:2:2) o talvolta a quattro cifre (es. 4:2:2:4). Il significato dei numeri \u00e8 il seguente:\nCi sono delle eccezioni e questa quotazione non \u00e8 valida per tutte le combinazioni, come la 4:1:0 e 4: 2: 1.\nPer calcolare la larghezza di banda necessaria rispetto a un segnale 4:4:4 (o 4:4:4:4), si sommano tutti i fattori e si divide il risultato per 12 (o per 16 se c'\u00e8 un canale alfa).\nGli esempi qui sopra sono esclusivamente teorici e a scopo dimostrativo. Si osservi anche che i diagrammi non indicano nessun filtraggio della crominanza, che dovrebbe essere applicato per evitare l'aliasing.\nTipi di sottocampionamento.\n8:4:4 Y'CbCr.\nOgnuno dei due componenti di crominanza, Cb e Cr, \u00e8 campionato alla stessa risoluzione, e il luma al doppio di questa. Questo schema \u00e8 usato in telecinema, scanner per pellicole di alta gamma e correttori di colori. Il luma ha il doppio di larghezza di banda di uno schema 4:4:4, e una tale banda richiede due connessioni per essere trasmessa, chiamate link A e link B, ognuno dei quali trasporta un segnale 4:2:2.\n4:4:4 Y'CbCr.\nOgnuno dei tre componenti Y'CbCr \u00e8 campionato alla stessa risoluzione. Questo schema si usa negli scanner di alta gamma e nella post produzione cinematografica. Anche in questo caso servono due connessioni: il link A trasporta un segnale 4:2:2, il link B uno 0:2:2.\n4:4:4 R'G'B' (senza sottocampionamento).\nLa notazione \"4:4:4\" pu\u00f2 riferirsi anche allo spazio colore R'G'B', che implicitamente non ha nessuna sottocampionamento della crominanza. Questo segnale pu\u00f2 essere registrato da un videoregistratore HDCAM SR se trasmesso da una connessione dual link.\n4:2:2.\nI due campioni di crominanza sono campionati alla met\u00e0 della risoluzione della luminanza, dimezzando la risoluzione cromatica. Questo riduce la banda del segnale video di un terzo senza quasi perdite percettibili.\nMolti formato video di alta gamma usano questo schema:\n4:2:1.\nQuesto schema \u00e8 definito tecnicamente, ma pochissimi codec lo usano. La risoluzione orizzontale Cb \u00e8 la met\u00e0 di quella Cr (e un quarto di quella Y). Questo schema sfrutta il principio che l'occhio umano \u00e8 pi\u00f9 sensibile al rosso che al blu.\n4:1:1.\nNella sottocampionatura 4:1:1, la risoluzione orizzontale cromatica \u00e8 ridotta a un quarto. La larghezza di banda risulta dimezzata rispetto a uno schema non sottocampionato. In alcuni ambienti professionali, lo schema 4:1:1 del codec DV non era considerato di classe broadcast all'epoca della sua introduzione, e accettabile solo per applicazioni non professionali. Con il tempo, i formati basati su questo codec sono usati invece in ambienti professionali per l'acquisizione di immagini e l'uso nei server video, e, in maniera sporadica, il codec DV \u00e8 stato usato anche nella cinematografia digitale a basso costo.\nI formati che usano questo schema includono:\n4:2:0.\nQuesto schema \u00e8 utilizzato in:\nI componenti Cb Cr sono sottocampionati di un fattore 2 sia verticalmente che orizzontalmente, e centrati a met\u00e0 delle linee di scansione verticali.\nEsistono tre varianti degli schemi 4:2:0, che differiscono per il posizionamento verticale e orizzontale. \nGli schemi colore PAL e S\u00c9CAM sono particolarmente adatti a questo tipo di compressione. La maggior parte dei formati video digitali corrispondenti al PAL usano il sottocampionamento di crominanza 4:2:0, con l'eccezione del DVCPRO25, che usa lo schema 4:1:1. La larghezza di banda necessaria \u00e8 dimezzata rispetto al segnale pieno per entrambi gli schemi.\nCon il materiale interlacciato, il sottocampionamento 4:2:0 pu\u00f2 creare artefatti sulle immagini in movimento, se il sottocampionamento viene applicato nello stesso modo del materiale progressivo. I campioni di luminanza, infatti, provengono da semiquadri diversi mentre quelli di crominanza provengono da entrambi i semiquadri. La differenza fra i campioni genera gli artefatti. Lo standard MPEG-2 prevede l'uso di uno schema alternativo per evitare il problema, dove lo schema 4:2:0 \u00e8 applicato a ogni semiquadro ma non ad entrambi i semiquadri contemporaneamente.\nOriginale. *Questa immagine mostra un singolo semiquadro. Il testo in movimento ha subito una sfuocatura.\nCampionamento 4:2:0 progressivo applicato a materiale in movimento interlacciato. Si noti che la crominanza precede e segue il testo. *Questa immagine mostra un singolo semiquadro.\nCampionamento 4:2:0 interlacciato applicato a materiale in movimento interlacciato. *Questa immagine mostra un singolo semiquadro.\nNello schema 4:2:0 interlacciato, ad ogni modo, la risoluzione verticale della crominanza \u00e8 pressappoco dimezzata dal momento che i campioni comprendono un'area di 4x2 campioni invece di 2x2. Allo stesso modo, il dislocamento temporale tra i due semiquadri pu\u00f2 portare ad artefatti sui colori.\nImmagine fissa originale.\nCampionamento 4:2:0 progressivo applicato a un'immagine fissa. Sono mostrati entrambi i campi.\nCampionamento 4:2:0 interlacciato applicato a un'immagine fissa. Sono mostrati entrambi i campi.\nSe il materiale interlacciato deve essere rimosso dall'interlacciamento, gli artefatti sulla crominanza (derivati dal campionamento 4:2:0 interlacciato) possono essere rimossi sfumando la crominanza verticalmente.\n4:1:0.\nQuesto schema \u00e8 possibile (alcuni codec lo supportano), ma non molto usato. Prevede met\u00e0 della risoluzione verticale e un quarto di quella orizzontale, con solo un ottavo della larghezza di banda originale. Il video non compresso, in questo formato, con quantizzazione a 8 bit, usa 10 byte per ogni macropixel (4 pixel x 2). La banda della crominanza \u00e8 equivalente a quella di un segnale PAL I decodificato con linea di ritardo, e ancora molto superiore a un segnale NTSC.\n3:1:1.\nUsato dalla SONY per i registratori HDCAM (ma non sugli HDCAM SR), questo schema prevede il campionamento orizzontale della luminanza a tre quarti della frequenza di un segnale ad alta definizione, cio\u00e8 1440 campioni per riga invece di 1920. La crominanza \u00e8 campionata a 480 campioni per riga, un terzo del campionamento della luminanza.\nIn senso verticale, entrambi i segnali sono campionati sull'intera banda del segnale (1080 righe).\nTerminologia.\nIl termine Y'UV si riferisce a uno schema analogico di codifica mentre Y'CbCr si riferisce a uno schema digitale. Una differenza tra i due schemi \u00e8 che i fattori di scala dei componenti di crominanza (U, V, Cb, e Cr) sono differenti. Comunque, il termine YUV \u00e8 spesso erroneamente usato per riferirsi alla codifica Y'CbCr. Come conseguenza, notazioni come \"4:2:2 YUV\" si riferiscono sempre allo schema 4:2:2 Y'CbCr dal momento che non esiste un sottocampionamento 4:x:x nella codifica analogica (come \u00e8 lo YUV).\nIn maniera simile, il termine \"luminanza\" e il simbolo \"Y\" sono spesso usati per riferirsi al \"luma\", indicato con il simbolo \"Y\"'. Si noti che il \"luma\" (Y') della tecnologia video differisce dalla luminanza \"luminance\" (Y) usata come termine scientifico (definito dalla CIE). Il Luma \u00e8 dato dalla somma pesata dei componenti tristimolo RGB dopo la correzione di gamma, mentre la luminanza \u00e8 data dalla somma pesata dei componenti tristimolo RGB lineari.\nIn pratica, il simbolo Y della CIE spesso indica erroneamente il luma. Nel 1993, la SMPTE ha stabilito le Engineering Guideline EG 28, chiarendo i due termini. Il simbolo primo \"\u2032\" si usa per indicare la correzione di gamma.\nI termini croma/crominanza differiscono in maniera simile dalla crominanza intesa in ambito scientifico. la crominanza della tecnologia video \u00e8 formata dai componenti tristimolo corretti e non lineari. In questo ambito, i termini \"croma\", \"crominanza\", e \"saturazione\" sono di spesso riferiti allo stesso concetto."}
{"id": "1509938", "revid": "1982", "url": "https://it.wikipedia.org/wiki?curid=1509938", "title": "Islas Chafarinas", "text": ""}
{"id": "1509940", "revid": "108107", "url": "https://it.wikipedia.org/wiki?curid=1509940", "title": "Papuasia Nuova Guinea", "text": ""}
{"id": "1509943", "revid": "119355291", "url": "https://it.wikipedia.org/wiki?curid=1509943", "title": "Catherine Scorsese", "text": "Biografia.\nCatherine Cappa nacque a New York. Suo padre, Martin Cappa, lavorava nello spettacolo, mentre sua madre Domenica lavorava in una bottega. Sposata con l'attore Luciano Charles Scorsese dal 1933 fino alla morte di lui, avvenuta nel 1993.\nCatherine Scorsese inizi\u00f2 a recitare nel cortometraggio del figlio Martin \"Non sei proprio tu, Murray\", interpretando la madre di uno dei protagonisti o talvolta anche dei personaggi secondari. Scrisse anche un libro, \"Italianamerica: The Scorsese Family Cookbook\". I suoi ruoli pi\u00f9 noti sono quelli della madre di Joe Pesci in \"Quei bravi ragazzi\" e quella di Artie Piscano in \"Casin\u00f2\", entrambi del figlio.\nMor\u00ec il 6 gennaio 1997, a 84 anni, a causa della malattia di Alzheimer."}
{"id": "1509944", "revid": "729019", "url": "https://it.wikipedia.org/wiki?curid=1509944", "title": "Tennessee State Route 4", "text": "La Tennessee State Route 4 \u00e8 un'autostrada a carattere statale nella Contea di Shelby in Tennessee (Stati Uniti d'America).\nEssa va dal centro di Memphis, in E. H. Crump boulevard, fino all'inizio di Lamar avenue (U.S. Route 78). Va verso sud-est, coperta dalla U.S. Route 78, attraverso il quartiere storico di Orange Mound ed il comune di Oakville fino al confine col Mississippi vicino al comune di Capleville.\nLa lunghezza totale dell'autostrada \u00e8 di 28\u00a0km (17,1 mi)."}
{"id": "1509946", "revid": "481666", "url": "https://it.wikipedia.org/wiki?curid=1509946", "title": "Mordecai Brown", "text": "Pitcher fra i pi\u00f9 celebri della sua epoca, e membro della Baseball Hall of Fame, \u00e8 rimasto famoso, oltre che per le sue doti atletiche e di lanciatore, per una sua caratteristica fisica: era infatti rimasto privo, a causa di un incidente avuto in giovent\u00f9, di buona parte del dito indice della mano destra, quella con cui lanciava. Nonostante questo handicap, e in parte anche grazie ad esso, riusc\u00ec ad elaborare un proprio peculiare stile di lancio e a diventare uno dei maggiori professionisti della Major League Baseball nella prima met\u00e0 del secolo scorso.\nBiografia e carriera.\nMordecai Brown nacque a Nyesville, in Indiana, nel 1876. Mosse i suoi primi passi nel baseball professionistico nella piccola squadra di Terre Haute nel 1901, prendendo parte al campionato minore della Illinois-Indiana-Iowa League (detta \"lega delle tre I\"). Raggiunse la Major League solo nel 1903, alla relativamente tarda et\u00e0 di 26 anni, nelle file dei St.Louis Cardinals.\nNel 1904 pass\u00f2 ai Chicago Cubs, squadra in cui rimase fino al 1913 in quello che fu il suo periodo migliore, durante il quale raggiunse molti successi personali e di squadra, vincendo per due volte pi\u00f9 di 20 partite per stagione (nel 1906 e 1911) e giungendo a disputare due World Series. Dopo aver lasciato in Cubs, nel 1913 gioc\u00f2 con i Cincinnati Reds; l'anno successivo pass\u00f2 in Federal League (un campionato professionistico alternativo alla MLB esistito effimeramente tra 1914 e 1915) vestendo le maglie di St. Louis Terriers, Brooklyn Tip-Tops e Chicago Whales. Nel 1916 torn\u00f2 ai Chicago Cubs per disputare un'ultima stagione, alla fine della quel si ritir\u00f2 all'et\u00e0 di 40 anni. La sua ultima partita ebbe luogo il 4 settembre 1916 fra la sua squadra ed i Cincinnati Reds in cui militava Christy Mathewson, da molti considerato il suo pi\u00f9 grande rivale. La partita fin\u00ec con la vittoria della squadra di Mathewson.\nAlla fine della sua carriera, Brown poteva vantare un record personale di 1375 strikeout, ed una media PGL di 2.06, la terza pi\u00f9 alta nella storia della Major League Baseball, dopo quelle di Ed Walsh e Addie Joss.\nDopo il suo ritiro dal professionismo, continu\u00f2 comunque a giocare in leghe minori nella natia Terre Haute, e ad esibirsi in incontri di esibizione per un'altra decade. In seguito lasci\u00f2 definitivamente il baseball mettendosi a dirigere una stazione di servizio in Indiana, pur non disdegnando apparire in vari incontri e commemorazioni con altre vecchie glorie della MLB. Negli ultimi anni della sua vita ebbe dei problemi con il diabete, ed infine mor\u00ec nel 1948.\nVenne eletto membro della Baseball Hall of Fame nel 1949, un anno dopo la sua morte.\n\"Tre dita\".\nMordecai Brown si procur\u00f2 la menomazione che gli valse il soprannome a seguito di un incidente avvenuto mentre, da ragazzo, armeggiava con un macchinario agricolo; il dito indice gli venne troncato di netto all'altezza della prima falange. In seguito, mentre ancora era in via di guarigione da questo infortunio, cadde malamente rompendosi anche il medio; le ossa non vennero sistemate correttamente e si saldarono in maniera anomala.\nMalgrado la doppia menomazione, Brown riusc\u00ec, con una costante pratica nel lancio, a possedere un controllo ottimale della palla; inoltre, proprio grazie al peculiare modo in cui era costretto ad afferrarla, divenne in grado di apportare alla stessa un notevole effetto, che lo rese un ottimo lanciatore di curveball (palle curve) e di changeup. Queste particolarit\u00e0 contribuirono a renderlo un eccellente lanciatore professionista, le cui palle effettate erano difficili da ribattere."}
{"id": "1509947", "revid": "367445", "url": "https://it.wikipedia.org/wiki?curid=1509947", "title": "Filtro passa tutto", "text": "Un filtro passa tutto \u00e8 un filtro che lascia passare tutte le frequenze alla stessa maniera, ma modifica le relazioni di fase tra le varie frequenze. Viene usato per sistemare la fase di una funzione di trasferimento senza modificare la risposta in frequenza del modulo del segnale. Questo avviene variando la lunghezza della linea di ritardo (propagation delay) secondo una frequenza. Generalmente il filtro si descrive con la frequenza alla quale lo sfasamento \u00e8 di 90\u00b0.\nNormalmente il segnale a cui si applica un filtro passa tutto viene utilizzato per: \nUn filtro passa tutto pu\u00f2 inoltre essere utilizzato per: \nImplementazione analogica.\nIl circuito con l'amplificatore operazionale che segue implementa un \"filtro passa tutto\" con un polo ed uno zero. Alle alte frequenze il condensatore \u00e8 un corto circuito creando un buffer a guadagno unitario. Alle basse frequenze il condensatore \u00e8 un circuito aperto e il circuito diventa un amplificatore invertente con guadagno unitario. Quando formula_1 il circuito introduce uno sfasamento di 90\u00b0 (la rete RC passa basso crea uno sfasamento di 45\u00b0).\nSpesso si sostituisce la resistenza R con un FET per implementare uno sfasatore controllato in tensione attraverso il gate del FET. Nella musica elettronica un \"phaser\" \u00e8 composto da 4/6 sezioni di sfasamento (phase-shifting) connesse in cascata e sommate al segnale originale. Un oscillatore LFO a rampa controlla la tensione per produrre il caratteristico suono di un \"phaser\".\nImplementazione digitale.\nLa trasformata z di un filtro passa tutto \u00e8 la seguente:\nLa funzione di trasferimento formula_3 cos\u00ec definita corrisponde alla presenza di un polo in formula_4 ed uno zero in formula_5.\nIl filtro pu\u00f2 essere messo in cascata con un filtro a fase instabile per creare un filtro a fase stabile o minima senza cambiare il modulo del segnale. Attraverso una accurata scelta di formula_4, uno zero o un polo che si trova al di fuori del cerchio unitario pu\u00f2 essere cancellato e riflesso all'interno del cerchio unitario.\nOscillatori ad APF.\nPonendo 2 filtri in cascata si ottengono 180\u00b0 di sfasamento alla risonanza ed un ulteriore stadio di CAG invertente rimettendo in fase il segnale potr\u00e0 fornire un discreto oscillatore sinusoidale controllato da un potenziometro stereo ed un commutatore per i condensatori\nL'idea originale \u00e8 attribuita a Roger Rosens ed una versione attualmente replicabile del generatore \u00e8 \nGli operazionali di precisione di Rosens uniti ad un regolatore a termistore forniscono una distorsione di 5ppm mentre il sistema a controllo ottico dotato di economici TL 071-72-74-81-82-84 si ferma a 20 ppm\nNotch ad APF.\nCome sopra 2 filtri posti in cascata creano uno sfasamento di 180\u00b0 e sommando questo segnale all'ingresso noi potremo ottenere un notch molto profondo (minimo 90\u00a0dB) tale da ottenere un buon distorsiometro\nIl 1701A della Sound Technology utilizzava questa topologia nel filtro notch"}
{"id": "1509948", "revid": "122741922", "url": "https://it.wikipedia.org/wiki?curid=1509948", "title": "Philip Larkin", "text": "Biografia.\nFin da giovanissimo coltiva la sua passione per la scrittura, scrivendo da quando aveva 21 anni vari romanzi e racconti giovanili con lo pseudonimo di Brunette Coleman, pubblicati per\u00f2 solo postumi.\nDopo aver studiato letteratura inglese al St John's College di Oxford, si guadagn\u00f2 da vivere come bibliotecario prima alla biblioteca pubblica di Wellington nello Shropshire, poi all'University College di Leicester e, infine, alla Universit\u00e0 di Hull, dove rimase fino alla morte. Contemporaneamente tenne una rubrica di critica jazz per il \"Daily Telegraph\".\n\u00c8 stato dichiarato uno dei pi\u00f9 importanti poeti del Novecento e nel 2003 fu scelto dalla Poetry Book Society come il pi\u00f9 amato poeta nazionale.\nOpere.\nTraduzioni italiane"}
{"id": "1509951", "revid": "48789", "url": "https://it.wikipedia.org/wiki?curid=1509951", "title": "Comb filter", "text": ""}
{"id": "1509953", "revid": "48789", "url": "https://it.wikipedia.org/wiki?curid=1509953", "title": "All pass filter", "text": ""}
{"id": "1509962", "revid": "1086846", "url": "https://it.wikipedia.org/wiki?curid=1509962", "title": "Associazione Calcio Brescia 1972-1973", "text": "Questa voce raccoglie le informazioni riguardanti lAssociazione Calcio Brescia nelle competizioni ufficiali della stagione 1972-1973.\nStagione.\nNel Brescia affidato per questa stagione a Giuliano Piovanelli arrivano due nuovi attaccanti Vincenzo Marino e dall'Asti Ezio Bertuzzo.\nMa il campionato delle rondinelle \u00e8 irto di difficolt\u00e0 fin dall'inizio, basti pensare che il primo successo arriva la vigilia di Natale contro il Perugia (2-1). Al termine del girone di andata ha solo dodici punti.\nSi cambia allenatore, arriva il bresciano Renato Gei, con lui le cose migliorano nel girone di ritorno, si arriva cos\u00ec con l'acqua alla gola all'ultima giornata di campionato a Mantova contro i virgiliani, che hanno gli stessi punti delle rondinelle ma una differenza reti a sfavore.\nLa partita che termina 1-1 salva il Brescia e fa retrocedere il Mantova.\nIn Coppa Italia il Brescia gioca il girone 2 eliminatorio, che qualifica ai gironi di semifinale la Reggiana."}
{"id": "1509963", "revid": "94902", "url": "https://it.wikipedia.org/wiki?curid=1509963", "title": "Mordecai Peter Centennial Brown", "text": ""}
{"id": "1509976", "revid": "125783720", "url": "https://it.wikipedia.org/wiki?curid=1509976", "title": "Ernesto Leopoldo d'Assia-Rheinfels-Rotenburg", "text": "Biografia.\nErnesto Leopoldo era figlio del langravio Guglielmo d'Assia-Rotenburg (1648 \u2013 1725) e di sua moglie, Maria Anna di L\u00f6wenstein-Wertheim-Rochefort (1652 \u2013 1688). Alla morte del padre nel 1725 il giovane Ernesto Leopoldo succedette al trono paterno col nome formale di Ernesto II Leopoldo e durante gli anni della sua reggenza egli viene in particolar modo ricordato per essere stato il costruttore della residenza di caccia di Blumenstein. Nel 1739 fu il primo ad approvare nei confini dei propri domini una scuola ed un cimitero ebraici che divenne la base poi di una delle pi\u00f9 note e prospere comunit\u00e0 ebraiche dell'Assia.\nDiscendenza.\nSpos\u00f2 sua cugina Eleonora di L\u00f6wenstein-Wertheim (1686 \u2013 1753), a Francoforte il 9 novembre 1704 da cui ebbe dieci figli:"}
{"id": "1509980", "revid": "399", "url": "https://it.wikipedia.org/wiki?curid=1509980", "title": "Pescarzo (Capo di Ponte)", "text": "Pescarzo (\"Pehc\u00e0rh\" in dialetto camuno) \u00e8 una frazione del comune di Capo di Ponte.\nEsistono due paesi con questo nome in Valle Camonica, l'altro si trova nel comune di Breno.\nGeografia fisica.\nTerritorio.\nIl paese sorge sulla sponda nord della valletta del Clegna, in posizione dominante sulla media Valle Camonica, a ridosso di un piccolo altipiano.\nIl borgo medioevale di Pescarzo \u00e8 il luogo che sa farci riconoscere la nostra identit\u00e0.\nCamminando tra i vicoli, qualcosa di straordinario pervade l'anima del visitatore: un'armonia tra luogo ed espressione, nei semplici gesti degli artigiani, tra i sorrisi dei bimbi e gli sguardi pieni di storia degli anziani.\nPescarzo \u00e8 rimasta a testimoniare per secoli il senso della nostra storia e continua a darci la possibilit\u00e0 di immergerci in tanta purezza.\nStoria.\nSabato 4 aprile 1299 i consoli della vicinia di Pescarzo si recano ad Cemmo dove \u00e8 presente Cazoino da Capriolo, camerario del vescovo di Brescia Berardo Maggi. Qui giurano secondo la formula consueta fedelt\u00e0 al vescovo, e pagano la decima dovuta. Assieme agli uomini di Sellero dovevano far da guardia al castello di Cemmo.\nIl borgo attuale \u00e8 di struttura medievale, ma \u00e8 stata rinvenuta una abitazione alpina dell'et\u00e0 del ferro che conferma l'antropizzazione della zona gi\u00e0 a quel tempo.\nI reperti sono conservati al Museo di Cividate Camuno.\nNel 1987 si \u00e8 proceduti in un progetto pilota di restauro conservativo, al fine di valorizzare il centro storico del paese.\nMonumenti e luoghi d'interesse.\nArchitetture religiose.\nLe chiese di Pescarzo sono:\nTradizioni e folclore.\nLa frazione durante l'estate conta circa 300 abitanti,ma di inverno e d'autunno 150.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Pescarzo di Capo di Ponte \u00e8 \"B\u00e0soi\" .\nImmaginarti \u00b7 La nostra storia\n\u201cImmaginArti\u201d a Pescarzo di Capo di Ponte nasce nel 2000, grazie ad un'idea di Emilio Visconti, fondatore della Scuola Bottega di Bienno.\nL'intento della mostra \u00e8 quello di radunare nel caratteristico borgo tardomedioevale un insieme di artigiani locali e provenienti dall'esterno per far rivivere la cultura e la tradizione dell'artigianato, ormai largamente perduta.\nAgli abitanti del borgo viene chiesto di mettere a disposizione i locali a pian terreno delle abitazioni, i cortili interni, i fondaci e le cantine, che si trasformano per alcune sere d'estate in altrettante botteghe di artigianato tradizionale e sono aperte all'affluenza dei visitatori, che possono - ad un tempo - visitare il centro storico ed ammirare le creazioni in mostra ed il lavoro dei maestri artigiani all'opera.\nImmaginArti\u201d \u00e8 una manifestazione che raccoglie oltre settanta Maestri Artigiani provenienti dalla Vallecamonica e dal centro e nord Italia, che per nove giorni espongono le proprie opere nel centro storico.\nGrazie alla tradizionale ospitalit\u00e0 degli abitanti, cortili e cantine si trasformano in altrettanti laboratori e botteghe che diventano esposizioni aperte ai numerosissimi visitatori.\nLe strade, illuminate col fuoco di mille ceri, ogni sera si popolano di ospiti, musici e saltimbanchi in una grande festa che si protrae fino a notte fonda.\nImmaginarti \u2022 I nostri artigiani\nI Maestri Artigiani espongono esclusivamente prodotti che sono il frutto della propria abilit\u00e0 creativit\u00e0 e fantasia, spaziando dalle attivit\u00e0 di artigianato tradizionale, alle sperimentazioni polimateriche e alle applicazioni artistiche.\nAi maestri provenienti dalla Vallecamonica e da altre zone dell'Italia centrosettentrionale, si affiancano inoltre numerosi artigiani e hobbisti della comunit\u00e0 locale, facenti parte dell'Associazione \u201cArti Camunorum\u201d.\nI generi presenti a \u201cImmaginArti\u201d sono soprattutto la pittura, la scultura, l'intaglio del legno, la lavorazione della pietra, la tessitura tradizionale, l'oreficeria e l'argento, il rame ed i metalli, la lavorazione della ceramica, il ricamo, la sartoria, l'intreccio, il restauro, la fotografia, l'affresco e l'acquarello.\nEccezionalmente, sono presenti lungo il percorso espositivo allestimenti di associazioni non profit e degustazione e vendita di prodotti tipici locali.\nEconomia.\nIl paese era famoso per l'estrazione di ardesia (\"pi\u00f2da\" in dialetto camuno), un tempo usata per i tetti delle case. Alla fine del seicento Gregorio Brunelli cita la copiosit\u00e0 di questa pietra \"predona\"."}
{"id": "1509981", "revid": "287204", "url": "https://it.wikipedia.org/wiki?curid=1509981", "title": "Ambrosio Piazza", "text": "L'attivit\u00e0 di Piazza, architetto e plasticatore della Val d'Intelvi, \u00e8 documentata dal 1765 al 1787 in Abruzzo, Molise e Puglia settentrionale. Nel 1765 esegu\u00ec, col fratello Giuseppe, la decorazione in stucco della chiesa di santa Chiara a Chieti, nel biennio 1769-1770 quella di San Cristoforo a Moscufo, nel 1770 quella di Santa Maria del Riparo (oggi San Rocco) a Guardiagrele, dal 1770 al 1772 quella di San Francesco ad Agnone.\nDal 1777 oper\u00f2 a San Severo, connotando alcune importanti architetture tardobarocche della citt\u00e0 nel segno di una marcata apertura europea. Dal 1777 al 1780 progett\u00f2 e diresse la ristrutturazione della chiesa arcipretale di san Nicola, ridisegnandone pianta e struttura (una falsa croce latina ottenuta arcuando gli angoli della navata, ricavando un cortissimo transetto sormontato da una cupola a scodella e aggiungendo l'abside) ed eseguendone anche la lussureggiante decorazione plastica, in cui spiccano le quattro statue colossali di Mos\u00e8, Geremia, Davide e Isaia poste in alto agli angoli della navata, in un elegante tripudio scenografico.\nTra il 1782 e il 1787, nella stessa citt\u00e0, fu direttore della fabbrica di San Lorenzo, annessa al monastero delle benedettine, considerata il massimo esempio pugliese di chiesa barocca a pianta centrale. Costretto a lavorare su un preesistente progetto dell'architetto napoletano Giuseppe Astarita (1738), Piazza - che nel 1783 ottenne anche l'incarico della decorazione in stucco, bench\u00e9 frenato neoclassicamente dalle aggiornate committenti - riusc\u00ec tuttavia a imporre il suo stile rimodulando profondamente il disegno astaritiano e conferendo alla struttura un deciso carattere nordico (accentu\u00f2 l'andamento nervoso ed elastico delle pareti introducendo in pianta pi\u00f9 segmenti curvi, aument\u00f2 il numero delle paraste, cambi\u00f2 l'assetto delle cappelle laterali e il taglio dei finestroni, introdusse la vela centrale della volta e le verande aggettanti del presbiterio e del coro, ridisegn\u00f2 le gelosie in legno dorato). Nel 1787 le \u00abSignore Monache\u00bb di San Lorenzo gli affidarono la direzione di altri lavori, tutti su suoi progetti: si tratta dell'elegante e slanciato campanile con cupola maiolicata, di alcuni importanti ambienti del monastero e, soprattutto, della straordinaria facciata della chiesa, superba e raffinata creazione rococ\u00f2 realizzata in marmo di Apricena dal marmorario Pietro Palmieri, capolavoro in cui \u00absi scopre una sintesi di altissima qualit\u00e0 tra le suggestioni provenienti da Napoli e l'esperienza dell'arte nordica, tra architettura e decorazione che si esprime attraverso la levit\u00e0 della pietra lavorata come duttile stucco\u00bb."}
{"id": "1509983", "revid": "1086846", "url": "https://it.wikipedia.org/wiki?curid=1509983", "title": "Associazione Calcio Brescia 1971-1972", "text": "Questa pagina raccoglie le informazioni riguardanti l'Associazione Calcio Brescia nelle competizioni ufficiali della stagione 1971-1972.\nStagione.\nViene riconfermato alla guida del Brescia il toscano Andrea Bassi.\nLasciano le rondinelle Luigi Simoni che va al , Virginio Canzi al , Giorgio Braglia alla ed il portiere Renato Cipollini che va al . \nDalle giovanili bresciane arrivano in prima squadra alcuni ragazzi di valore, quali Vincenzo Guerini dai dilettanti del Ponte Zanano il quale arriver\u00e0 a giocare in nazionale con la maglia della Fiorentina, Adriano Tedoldi da Nuvolento, Piero Trainini da Barbariga, Claudio Vaccario, Alberto Gamba, Angelo Del Favero e Adriano Abate. \nDal arriva l'interno Roberto Mazzanti, dal Como Piero Pittofrati. \nLa squadra bresciana disputa un campionato di alti e bassi, in una posizione di centro classifica. \nSi chiude il torneo cadetto con 38 punti, in dodicesima posizione. Il cannoniere stagionale con nove reti \u00e8 Mauro Nardoni, mentre Gigi De Paoli, che ha imboccato il viale del tramonto, gioca 15 partite e realizza due reti. "}
{"id": "1509989", "revid": "30610", "url": "https://it.wikipedia.org/wiki?curid=1509989", "title": "Th\u00e9odore G\u00e9ricault", "text": " \nG\u00e9ricault svolse le sue prime esperienze pittoriche nell\u2019ambiente neoclassico francese che in quegli anni era influenzato dalle figure di David e Ingres. Dopo un periodo di soggiorno a Roma, dove ebbe modo di studiare le opere di Michelangelo e Raffaello, fece ritorno a Parigi, nel 1817, dove conobbe Eug\u00e8ne Delacroix. In quegli anni realizz\u00f2 il suo quadro pi\u00f9 famoso: \"La zattera della Medusa\", che fu esposto nel Salone d\u2019Autunno del 1819 ricevendo aspre critiche.\nNegli anni successivi, il suo interesse per un naturalismo nudo e crudo lo port\u00f2 a prediligere temi dal gusto macabro, quali le teste dei decapitati o i ritratti di pazzi e alienati mentali rinchiusi nei manicomi. Di carattere molto introverso, Gericault rappresenta gi\u00e0 il prototipo del successivo artista romantico: amorale e asociale, disperato e maledetto, che alimenta il proprio genio di eccessi e trasgressioni. Il gusto per l\u2019orrido e il rifiuto della bellezza d\u00e0 immediatamente il senso della sua poetica: un\u2019arte che non vuole essere facile e consolatoria ma che deve scuotere i sentimenti pi\u00f9 profondi dell\u2019animo umano, proponendogli immagini raccapriccianti. La sua vita si concluse nel 1824, a soli 32 anni. La sua eredit\u00e0, in campo figurativo, fu presa soprattutto dall\u2019amico Delacroix.\nBiografia.\nTh\u00e9odore G\u00e9ricault nasce in una famiglia originaria della Manica, che cinque anni dopo la sua nascita si trasferisce a Parigi (1796). Cresce in un ambiente solido e facoltoso, il che gli garantisce una buona e regolare istruzione presso il \"Lyc\u00e9e Imp\u00e9rial\". Presto il giovane G\u00e9ricault scoprir\u00e0 le sue passioni, quella artistica e quella militare, entrambe accomunate dall'amore profondo per i cavalli. Cavalli che saranno oggetto di numerosi studi e dipinti. L'agiatezza economica verr\u00e0 a mancare solo poco prima della sua morte precoce, avvenuta dopo una lunga e dolorosa agonia, a causa di una caduta da cavallo e, assai probabilmente, di una malattia venerea.\nI suoi studi artistici iniziano con l'ingresso nell'atelier di Carle Vernet, dove conosce anche il figlio, Horace Vernet, e proseguono nell'atelier di Pierre-Narcisse Gu\u00e9rin, per poi completarsi nella Scuola di Belle Arti di Parigi.\nLa sua fama inizia nel 1812 quando presenta al Salon il quadro \"Ufficiale dei Cavalleggeri della Guardia imperiale alla carica\". Nato dall'osservazione al mercato di un cavallo impennatosi mentre trainava un carretto, e poi trasformando il soggetto in eroico grazie ad un amico ufficiale (Dieudonn\u00e9, luogotenente delle Guide) che pos\u00f2 per il cavaliere, e grazie ai consigli per la posa fatti dal barone d'Aubigny. Il momento storico che contemplava le vittorie di Napoleone rese ancora pi\u00f9 apprezzabile il dipinto. Al Salon del 1814 l'artista espose la tela col \"Corazziere ferito che abbandona il campo di battaglia\" (Parigi, Louvre), dove pur conservando il tono epico dei quadri di storia in accordo col nuovo clima romantico, sostituisce alla consueta celebrazione della vittoria, la rappresentazione della sofferenza e della dignitosa sconfitta in una visione antieroica, almeno secondo l'iconografia tradizionale, caratterizzata dall'incertezza nell'incedere e nella difficolt\u00e0 di tenere a freno il cavallo sul terreno scosceso. Sia il fatto che il momento sfavorevole per le campagne napoleoniche rendeva poco felice il soggetto, sia il fatto che le proporzioni fra cavallo e corazziere non erano sentite corrette (i primi studi per il quadro non prevedevano il cavallo), fece s\u00ec che G\u00e9ricault non potesse riottenere il successo di due anni prima.\nNel 1816 partecipa al \"Prix de Rome\" (premio che, sulla base di una selezione molto dura a forma di concorso a pi\u00f9 prove, dava una borsa di studio per studiare un anno a Roma, considerata citt\u00e0 dell'arte per eccellenza) senza per\u00f2 avere successo. Ma G\u00e9ricault decide di recarsi comunque in Italia, a proprie spese, anche perch\u00e9 desidera troncare la relazione amorosa con Alexandrine Caruel, sua zia acquisita, sperando che una lunga separazione potesse sanare l'insostenibile situazione.\nIn Italia studia intensamente l'arte e la tecnica italiana (apprezzando e imitando, in alcuni fra i suoi migliori lavori, il colorismo veneto di Tiziano e Tintoretto), soprattutto durante il suo soggiorno a Firenze. A Roma immortaler\u00e0 i suoi amati cavalli ritraendoli alla \"Corsa dei cavalli barberi\" e nella campagna romana.\nRientrato nel 1817 a Parigi, G\u00e9ricault si accorge che la relazione con la giovane zia non si \u00e8 affatto conclusa, ma gli dar\u00e0 anche un figlio, Ippolito Giorgio.\nDecide allora di dedicarsi maggiormente al disegno, utilizzando la litografia, in auge proprio in quegli anni, e che consentiva una grande espressivit\u00e0. Temi preferiti sono quelli sociali: la sua attenzione \u00e8 attratta dalla sofferenza umana, dalla sconfitta, dalla tragedia. Di questo periodo sono da ricordare le litografie \"Ritorno dalla Russia\", dedicata ai soldati francesi feriti e stremati che ritornano dalla disastrosa campagna militare, e \"La guardia del Louvre\" in cui illustra una notizia letta sul giornale, di un mutilato di guerra che, scambiato per mendicante, viene allontanato dal Louvre da un guardiano; il veterano, allora, apre il cappotto mostrando le medaglie, nel plauso degli astanti, provocando il giusto imbarazzo del guardiano, che forse fino a quel momento si sentiva orgoglioso e superiore agli altri per la divisa d'ordinanza che porta, e ora ha davanti un vero eroe.\nProprio questa passione per l'indagine della realt\u00e0 lo porta ad occuparsi di cronaca. Mentre sta studiando il caso dell'omicidio di un giudice, viene raggiunto dalla sconvolgente cronaca di un tragico naufragio occorso nel 1816. Siamo nel 1818 e solo ora arrivano al pubblico le notizie circa questo fatto che il Governo vuole insabbiare. La fregata \"Meduse\" stava trasportando, insieme ad altre navi, una delegazione francese nella Colonia senegalese di St. Louis. A bordo c'erano circa 400 persone. Il 2 luglio 1816 (al quattordicesimo giorno di navigazione) la \"Meduse\" naufrag\u00f2 su una secca. Le scialuppe erano insufficienti e si costru\u00ec una zattera per ospitare i naufraghi rimasti senza mezzo di salvataggio. Erano centoquarantanove uomini, stipati sulla zattera. Ben presto (incomprensibile il motivo) venne tagliato il cavo che permetteva il traino della zattera da parte delle altre scialuppe. La zattera fu abbandonata ai flutti e non si fece nulla per soccorrerla. Inizi\u00f2 (ed \u00e8 questo che colpisce G\u00e9ricault) una dura lotta per la sopravvivenza. Alcuni, moribondi, vennero buttati a mare, la fame, la sete e la disperazione diedero origine persino ad episodi di cannibalismo. Dodici furono i giorni dell'abbandono e della lotta, e quando una nave, l\"'Argus\", raccolse i naufraghi, essi erano solo in quindici e tutti moribondi. Significa che ben centotrentaquattro furono i morti in quei terribili dodici giorni passati nell'angosciante coscienza di avere la morte a bordo. Inizialmente G\u00e9ricault pens\u00f2 di ricavarne una serie di litografie che illustrassero l'intera vicenda. Poi gli venne l'idea di farne un unico, grande, quadro, che prevedesse anche l'episodio di cannibalismo, significativo per illustrare la disperazione. Prese uno studio vicino all'Ospedale, e studi\u00f2 dal vivo malati, moribondi, cadaveri, copiando persino pezzi anatomici (teste, braccia, piedi) da utilizzare per indicare il cannibalismo. Chiese, poi, agli amici di fargli da modelli per comporre la scena (fra cui un amico con l'itterizia, scelto come perfetto per il ruolo). Fra i modelli da segnalare l'amico pittore Eug\u00e8ne Delacroix (che \u00e8 l'uomo morto in primo piano a sinistra).\nIl quadro fu ritoccato quando era gi\u00e0 stato collocato per l'esposizione del Salon del 1819. Il titolo era, genericamente, \"Scena di naufragio\", ma era evidente a tutti di che naufragio si trattasse. Lo vide anche il re (lodandone l'arte, ma sorvolando sull'imbarazzante soggetto: aspre erano infatti le polemiche sulle responsabilit\u00e0 dell'accaduto). Il quadro, poi, ottenne una Mostra esclusiva in Inghilterra e in Irlanda che port\u00f2 G\u00e9ricault via da Parigi per pi\u00f9 di un anno, per vederlo tornare ricco e onorato.\nNel 1822 gli investimenti finanziari fatti al rientro dall'Inghilterra si dimostrano una truffa che gli causa perdite enormi. Si manifesta anche una forma depressiva (secondo alcuni causata dalle critiche alla sua arte, sofferte per la sua straordinaria sensibilit\u00e0, secondo altri causata dalla situazione sentimentale) che lo porta a rivolgersi al giovane e gi\u00e0 noto alienista dottor Etienne-Jean Georget. Oltre alla terapia, sembra nascere un sincero rapporto di reciproca stima, che porter\u00e0 Gericault a realizzare dal vivo 10 ritratti di alienati monomaniacali. Non sappiamo se l'idea di ritrarre i malati fosse di G\u00e9ricault, e il dottore gli abbia concesso i permessi necessari per avvicinare questi soggetti e farli posare, e poi abbia ricevuto i quadri in dono come segno di gratitudine, oppure se l'idea fosse del dottore stesso, mettendo a profitto il raro talento del pittore per ottenere dei dipinti in grado di testimoniare i tratti tipici delle singole manie. Le dieci opere furono presto divise fra il dott. Georget (presso cui ne rimasero cinque, quelle che abbiamo) e i suoi colleghi (queste cinque opere, invece, risultano oggi disperse). Le monomanie che ci restano documentate sono l'invidia, la mania del gioco, la cleptomania e l'assassinio, il rapimento dei bambini e la mania del comando militare. Le espressioni sono colte con un'acutezza e una precisione eccezionali, tanto da rendere possibile la diagnosi. Restano fra i ritratti pi\u00f9 belli mai realizzati. La loro datazione non \u00e8 certa, ma dovrebbe essere compresa fra 1822 e 1823.\nNel 1822 avvengono anche le due cadute da cavallo che, trascurate, gli causano una lesione del midollo spinale, da cui la paralisi e infine la morte. Il 26 gennaio 1824, infatti, dopo un mese e mezzo di agonia, G\u00e9ricault muore. Il Museo del Louvre, in quello stesso anno, acquista l'ormai famoso dipinto della \"Zattera della Medusa\".\nDopo tale acquisto, il grande e autorevole Ingres critica la scelta del Louvre esprimendo forti dubbi sulla legittimit\u00e0 artistica del dipinto:"}
{"id": "1509991", "revid": "120059302", "url": "https://it.wikipedia.org/wiki?curid=1509991", "title": "Punta di Ceresole", "text": "La Punta di Ceresole (in francese, \"Pointe de la lune\" - 3.777\u00a0m s.l.m.), elegante ed importante montagna dall'aspetto turrito, \u00e8 una montagna del massiccio del Gran Paradiso. Si trova lungo la linea di spartiacque tra il Piemonte e la Valle d'Aosta.\nDescrizione.\n\u00c8 attorniata ad est dal colle della Luna (3.542\u00a0m) e dalla Testa della Tribolazione (3.642\u00a0m), ad ovest dal colle Chamonin (3.698\u00a0m) e dalla Cresta Gastaldi (3.894\u00a0m). Mentre il suo versante sud scende ripido sul ghiacciaio di Noaschetta, il versante nord \u00e8 quasi totalmente ricoperto dal ghiacciaio della Tribolazione. La cima \u00e8 ben visibile da Cogne (1.534\u00a0m) e da Gimillan (1.787\u00a0m).\nLa montagna presenta due vette distinte: la cima ovest (3.771 m) e la cima est (3.777 m).\nSalita alla vetta.\nSi pu\u00f2 salire sulla vetta attraverso il Bivacco Carlo Pol."}
{"id": "1509992", "revid": "1904508", "url": "https://it.wikipedia.org/wiki?curid=1509992", "title": "Polissena d'Assia-Rheinfels-Rotenburg", "text": "Biografia.\nPolissena era la primogenita delle figlie del langravio Ernesto Leopoldo d'Assia-Rheinfels-Rotenburg (1684 - 1749) e di Eleonora Maria di L\u00f6wenstein-Wertheim-Rochefort (1686-1753).\nNacque a Langenschwalbach, nell'attuale Germania. In famiglia (l'unico ramo rimasto di fede cattolica della casata d'Assia) erano in 10 tra fratelli e sorelle; suo fratello maggiore, il langravio Giuseppe, era premorto al padre e non prese mai il possesso dell'Assia-Rotenburg; sua sorella minore, la langravia Carolina d'Assia-Rotenburg, fu una delle dame proposte in sposa a Luigi XV di Francia, ma venne successivamente fatta sposare al cugino di questi e primo ministro di Francia, il duca Luigi-Enrico di Borbone-Cond\u00e9.\nPolissena era inoltre zia di Maria Teresa Luisa di Savoia-Carignano, principessa di Lamballe, una delle principali confidenti di Maria Antonietta, che con la regina di Francia pat\u00ec gli orrori della Rivoluzione francese.\nNel 1720, Polissena ottenne di intraprendere la carriera ecclesiastica, divenendo canonichessa dell'abbazia di Thorn, senza ad ogni modo prendere ufficialmente i voti. \nPolissena, ancora in giovane et\u00e0, venne poi proposta in moglie al vedovo Carlo Emanuele, principe ereditario di Savoia, dal momento che la sua prima moglie, Anna Cristina Luisa del Palatinato-Sulzbach, era morta nel 1723 e lo aveva lasciato solo con un figlio. Il matrimonio tra i due venne siglato per procura il 23 luglio 1724 e la cerimonia ebbe luogo il 20 agosto 1724 a Thorn, nel Chiablese.\nNel 1728, con la morte della suocera Anna Maria d'Orl\u00e9ans (nipote di Luigi XIV di Francia), Polissena divenne la donna pi\u00f9 importante ed influente alla corte sabauda. Nel 1730 suo suocero Vittorio Amedeo II abdic\u00f2 in favore del figlio Carlo Emanuele che, dal 3 settembre di quell'anno, cinse la corona di Savoia e quindi Polissena divenne regina di Sardegna, principessa di Piemonte, duchessa di Savoia e titolare di molti altri titoli sussidiari.\nCome sovrana consorte, s\u2019impegn\u00f2 particolarmente a favore del proprio popolo. Nel 1732 apr\u00ec a Torino una casa per giovani madri, fece ristrutturare la Villa della Regina, la Palazzina di caccia di Stupinigi e la chiesa di San Giuseppe a Torino. Collabor\u00f2 attivamente con l'architetto Filippo Juvarra per rimodellare e migliorare questi edifici, introducendo a Stupinigi la passione per le cineserie. Fu inoltre patrona del pittore Giambattista Crosato.\nMor\u00ec all'et\u00e0 di 28 anni e venne sepolta dapprima nella cattedrale di San Giovanni Battista e successivamente, dal 1786, nella basilica di Superga di Torino.\nDiscendenza.\nLa coppia ebbe sei figli:"}
{"id": "1509995", "revid": "486946", "url": "https://it.wikipedia.org/wiki?curid=1509995", "title": "Polissena d'Assia-Rotenburg-Rheinfels", "text": ""}
{"id": "1509998", "revid": "339392", "url": "https://it.wikipedia.org/wiki?curid=1509998", "title": "M1 75mm (obice)", "text": ""}
{"id": "1510003", "revid": "339392", "url": "https://it.wikipedia.org/wiki?curid=1510003", "title": "M1 Pack 75mm (obice)", "text": ""}
{"id": "1510007", "revid": "339392", "url": "https://it.wikipedia.org/wiki?curid=1510007", "title": "75 mm Pack Howitzer M1", "text": ""}
{"id": "1510008", "revid": "1100311", "url": "https://it.wikipedia.org/wiki?curid=1510008", "title": "Du\u0161ko To\u0161i\u0107", "text": "Carriera.\nClub.\nHa debuttato nel calcio professionistico nel 2002, nelle file dell'OFK Belgrado, dove \u00e8 rimasto per 3 stagioni, prima di passare, il 1\u00ba gennaio 2006 al per 500.000 euro, dove ha contribuito alla qualificazione per la Coppa UEFA, con il settimo posto finale nella stagione 2006-2007 e alla vittoria della Coppa di Francia.\nIl 6 agosto 2007 si \u00e8 trasferito nella \"Bundesliga\" tedesca, al per 1,8 milioni di euro, squadra con la quale ha rescisso il contratto nel gennaio del 2010, per poi essere ingaggiato dal Portsmouth. Tuttavia, dopo meno di un mese, il suo trasferimento al Portsmouth \u00e8 stato annullato per problemi finanziari del club inglese ed \u00e8 cos\u00ec rimasto senza contratto.\nIl 2 giugno 2015 viene ufficializzato che, al termine della stagione 2014-2015, si trasferir\u00e0 al Be\u015fikta\u015f, con cui firma un contratto biennale.\nNazionale.\nNel 2006 ha partecipato ai Campionati Europei Under-21 2006, con la Nazionale di calcio della Serbia e Montenegro Under-21, arrivando alle semifinali della manifestazione. Ha partecipato anche ai Campionati europei Under-21 2007 con la Nazionale serba Under-21, con cui ha raggiunto la finale, persa contro l'Olanda.\nStatistiche.\nPresenze e reti nei club.\n\"Statistiche aggiornate al 20 aprile 2017.\""}
{"id": "1510009", "revid": "287204", "url": "https://it.wikipedia.org/wiki?curid=1510009", "title": "Dusko Tosic", "text": ""}
{"id": "1510012", "revid": "33689", "url": "https://it.wikipedia.org/wiki?curid=1510012", "title": "Eradan", "text": ""}
{"id": "1510013", "revid": "287204", "url": "https://it.wikipedia.org/wiki?curid=1510013", "title": "Questa notte una lucciola illumina la mia finestra", "text": "Questa notte una lucciola illumina la mia finestra \u00e8 un singolo della cantante catanese Carmen Consoli. Il singolo, pur non ottenendo particolari soddisfazioni a livello di vendite, ebbe il merito di far conoscere la \"Cantantessa\" fra gli \"addetti ai lavori\". In seguito alla partecipazione della Consoli al Festival di Sanremo 1996, il singolo fu rilanciato in radio dopo \"Amore di plastica\". La canzone \u00e8 stata poi inserita nell'album d'esordio della cantante \"Due parole\". La Consoli ha dichiarato nel libro \"Quello che sento\" del 2001, che \"Questa notte una lucciola illumina la mia finestra\" \u00e8 il brano dell'album a cui si sente maggiormente legata."}
{"id": "1510016", "revid": "474175", "url": "https://it.wikipedia.org/wiki?curid=1510016", "title": "Kam&quot;janec'-Podil's'kyj", "text": "Kam\"janec'-Podil's'kyj (, in polacco: \"Kamieniec Podolski\", in romeno \"Cameni\u021ba\", , in yiddish \u05e7\u05d0\u05de\u05e2\u05e0\u05e2\u05e5\u05be\u05e4\u05d0\u05d3\u05d0\u05dc\u05e1\u05e7) \u00e8 una citt\u00e0 situata sul fiume Smotry\u010d, nell'Ucraina occidentale. Ex capoluogo dell'oblast' di Kam\"janec'-Podil's'kyj, la citt\u00e0 \u00e8 oggi il centro amministrativo del distretto di Kam\"janec'-Podil's'kyj all'interno dell'oblast' di Chmel'nyc'kyj, dopo che il centro amministrativo dell'oblast' \u00e8 stato spostato dalla citt\u00e0 di Kam\"janec'-Podil's'kyj alla citt\u00e0 di Chmel'nyc'kyj nel 1941. L'attuale popolazione \u00e8 stimata intorno a 103.036 persone (dato del 2011).\nGeografia.\nKam\"janec'-Podil's'kyj sorge su un'ansa rocciosa formata dal fiume Smotry\u010d, nella parte occidentale della regione storica della Podolia. La citt\u00e0 \u00e8 situata nel sud dell'oblast' di Chmel'nyc'kyj, a 101 km a sud-ovest del capoluogo Chmel'nyc'kyj.\nStoria.\nNel 1699, in base alle clausole del trattato di Karlowitz, la citt\u00e0 fu restituita ai polacco-lituani che ne ingrandirono la fortezza, diventata la principale del paese.\nCon la seconda spartizione della Polonia del 1793, Kam\"janec'-Podil's'kyj fu annessa all'Impero russo e fu dichiarata capoluogo del neo-costituito governatorato di Podolia.\nDurante la prima guerra mondiale, nel 1915, fu occupata dalle truppe austro-ungariche.\nNel corso della guerra sovietico-ucraina del 1919-1920 funse da capitale provvisoria della Repubblica Popolare Ucraina dopo la conquista di Kiev da parte dell'Armata Rossa.\nDurante la seconda guerra mondiale, tra il 27 e il 28 agosto 1941, furono assassinati nei dintorni di Kam\"janec'-Podil's'kyj circa 23.600 ebrei: in gran parte ebrei apolidi sottratti alla protezione cecoslovacca ed espulsi dallo Stato ungherese, pi\u00f9 qualche migliaio di ebrei residenti nella zona. La fucilazione di massa fu sovraintesa dal generale Friedrich Jeckeln, H\u00f6herer SS- und Polizeif\u00fchrer per la Russia meridionale (attuale Ucraina)."}
{"id": "1510017", "revid": "237256", "url": "https://it.wikipedia.org/wiki?curid=1510017", "title": "Alexei Eremenko Jr", "text": ""}
{"id": "1510022", "revid": "339392", "url": "https://it.wikipedia.org/wiki?curid=1510022", "title": "Kamenets", "text": ""}
{"id": "1510025", "revid": "83549", "url": "https://it.wikipedia.org/wiki?curid=1510025", "title": "Enterite rotavirus", "text": ""}
{"id": "1510026", "revid": "842", "url": "https://it.wikipedia.org/wiki?curid=1510026", "title": "Swan Crystal", "text": ""}
{"id": "1510027", "revid": "174925", "url": "https://it.wikipedia.org/wiki?curid=1510027", "title": "Miglio romano", "text": ""}
{"id": "1510028", "revid": "204012", "url": "https://it.wikipedia.org/wiki?curid=1510028", "title": "Lenga Turrese", "text": ""}
{"id": "1510030", "revid": "2519", "url": "https://it.wikipedia.org/wiki?curid=1510030", "title": "Order of the Bath", "text": ""}
{"id": "1510031", "revid": "729019", "url": "https://it.wikipedia.org/wiki?curid=1510031", "title": "Manitoba Highway 75", "text": "La Provincial Trunk Highway 75 (PTH 75, conosciuta anche come Lord Selkirk Highway) \u00e8 un'importante strada da Winnipeg (MB) al confine canado-statunitense, dove sfocia nell'Interstate 29 vicino a Emerson (MB).\nLa strada \u00e8 lunga circa 95\u00a0km (60\u00a0mi) ed \u00e8 la principale via utilizzata da coloro che viaggiano tra Winnipeg e gli Stati Uniti d'America. Il limite di velocit\u00e0 \u00e8 di 100\u00a0km/h (62\u00a0mph).\nPur avendo due corsie per senso di marcia, non pu\u00f2 essere considerata un'autostrada per la presenza di molte intesezioni a raso."}
{"id": "1510032", "revid": "339392", "url": "https://it.wikipedia.org/wiki?curid=1510032", "title": "M116 (obice)", "text": ""}
{"id": "1510034", "revid": "61051", "url": "https://it.wikipedia.org/wiki?curid=1510034", "title": "Daimler-Benz DB600", "text": ""}
{"id": "1510042", "revid": "287204", "url": "https://it.wikipedia.org/wiki?curid=1510042", "title": "Sudeley Castle", "text": "Il castello di Sudeley \u00e8 situato vicino a Winchcombe, Gloucestershire, Inghilterra. Risale al decimo secolo, ma la parte abitata \u00e8 principalmente elisabettiana. Il castello ha un gran giardino, che \u00e8 progettato e mantenuto su standard elevati. La cappella, St Mary's Sudeley, \u00e8 il luogo in cui \u00e8 stata sepolta la regina Caterina Parr (circa 1512\u20131548), la sesta moglie di Enrico VIII, e contiene la sua tomba marmorea. Diversamente dal resto delle cappelle dei castelli, St Mary's Sudeley \u00e8 parte della locale parrocchia della Chiesa anglicana.\nIl castello fu principalmente costruito nel 1441 da Ralph Boteler, a cui venne confiscato da Edoardo IV. Edoardo don\u00f2 Sudeley Castle a suo fratello, che in seguito divenne re Riccardo III d'Inghilterra, il quale lo diede a suo zio Gaspare Tudor, Duca di Bedford.\nQuando Enrico VIII sal\u00ec al trono, il castello divenne di nuovo propriet\u00e0 della Corona. Era stato visitato da Enrico nel 1535, con la sua seconda moglie Anna Bolena, ma rimase vuoto e in disuso per qualche tempo. Quando Enrico mor\u00ec il castello divenne propriet\u00e0 di suo figlio, Edoardo VI, che lo diede a suo zio Thomas Seymour. Thomas venne fatto Lord di Sudeley e spos\u00f2 Caterina Parr, vedova di Enrico VIII e matrigna di Edoardo VI. In questo periodo Thomas cominci\u00f2 a sistemare il castello per gli usi di Caterina, ma solo una delle stanze che costru\u00ec esiste tuttora.\nSeymour e Caterina traslocarono nel castello e portarono con loro dame di compagnia per la regina vedova, ed altri gentiluomini. Allora il castello ospitava pi\u00f9 di cento persone. Un'altra famosa figura che venne ad abitare al castello fu Lady Jane Grey, che era una protetta di Seymour, come anche la giovane Elisabetta I d'Inghilterra."}
{"id": "1510044", "revid": "15756", "url": "https://it.wikipedia.org/wiki?curid=1510044", "title": "Lebaudy", "text": "Con il nome Lebaudy, o Lebaudy-Julliot, sono noti una serie di dirigibili semirigidi costruiti in Francia tra il 1902 al 1911. Prendono il nome da Pierre e Paule Lebaudy, proprietari della principale ditta di raffinazione di zucchero di Francia, e dal progettista Henry Julliot. In genere la costruzione del primo dirigibile \u00e8 fatta risalire ad un'idea dei fratelli Lebaudy, talvolta l'iniziativa \u00e8 considerata frutto di un'idea dello stesso Julliot, allora direttore tecnico della raffineria Lebaudy."}
{"id": "1510046", "revid": "767487", "url": "https://it.wikipedia.org/wiki?curid=1510046", "title": "Ro\u0219cani (Ia\u0219i)", "text": "Ro\u0219cani \u00e8 un comune della Romania di 1.629 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 2 villaggi: R\u0103deni e Ro\u0219cani."}
{"id": "1510051", "revid": "125549875", "url": "https://it.wikipedia.org/wiki?curid=1510051", "title": "Tasso di ospedalizzazione", "text": " \nIl tasso di ospedalizzazione (genericamente indicata per 100.000) \u00e8 un indicatore normalmente utilizzato nell'analisi dei dati di ospedalizzazione.\nCalcolo.\nViene calcolato dividendo il numero dei ricoveri diviso il numero complessivo della popolazione afferente alla struttura sotto esame. Il tutto moltiplicato per 100.000.\nPi\u00f9 precisamente il numero di ricoveri \u00e8 costituito dal totale dei ricoveri per causa, indipendentemente dal regime di ricovero (ordinario o day hospital) e dal numero di volte in cui un soggetto viene ricoverato.\nIl ricovero, in pratica, viene identificato dalla compilazione di una SDO (Scheda di Dimissione Ospedaliera). Il ricovero in regime di day hospital viene invece contato una sola volta fintanto che la cartella di ricovero non viene chiusa, indipendentemente dal numero di accessi.\nConcludendo questo indicatore esprime il numero di ricoveri medio annuale per causa che si verifica ogni 100.000 residenti, e rappresenta la pi\u00f9 comune misura dell'impatto esercitato da una causa di ricovero sulla popolazione."}
{"id": "1510052", "revid": "228587", "url": "https://it.wikipedia.org/wiki?curid=1510052", "title": "La P\u00e9ri", "text": "La P\u00e9ri \u00e8 un ballo fantastico in due atti di Jean Coralli sulla musica di Johann Friedrich Franz Burgm\u00fcller e libretto di Th\u00e9ophile Gautier e Jean Coralli, la cui prima avvenne il 17 luglio 1843 all'Op\u00e9ra di Parigi. Costumi di Mirilhat e Lormier.\nIl balletto.\nLa P\u00e9ri ebbe un notevole successo al tempo, appena inferiore a quello di Giselle e ben si inserisce nel filone dei balletti romantici. In esso infatti ci sono tutti gli ingredienti cari al gusto dell'epoca: il soprannaturale, la donna eterea e divinizzata, la passione, l'esotismo. La Grisi poi, gi\u00e0 famosissima per la sua interpretazione di Giselle, era la ballerina perfetta per il ruolo.\nIn questo balletto si ritrovano per\u00f2 anche nuovi elementi. Vi \u00e8 ad esempio l'introduzione del \"pas espagnol\" che richiamava lo stile tacquet\u00e9 di Fanny Elssler.\nI momenti pi\u00f9 importanti del balletto sono il \"pas du songe\" (primo atto), danza suggestiva e spericolata in cui la Grisi cadeva da una piattaforma, rappresentante una cascata, nelle braccia del principe e il \"pas de l'abeille\" (secondo atto), danza con un velo in cui la Grisi cercava di scacciare un'ape.\nAltri allestimenti.\nEsiste anche un altro balletto dallo stesso titolo su musica di Paul Dukas, del 1910, coreografato da Ivan Clustine per i Balletti russi di Sergej Djagilev."}
{"id": "1510056", "revid": "701660", "url": "https://it.wikipedia.org/wiki?curid=1510056", "title": "Trasporto a chiamata", "text": "Il trasporto a chiamata (\"in inglese\": Demand Responsive Transport (DRT), Dial-a-Ride, o anche Paratransit) \u00e8 uno degli strumenti di mobilit\u00e0 sostenibile messi in atto in diverse realt\u00e0 a supporto dei sistemi di trasporto pubblico locale.\nEsso consiste nell'utilizzare una flotta di mezzi pubblici di piccole dimensioni (es. minibus) tali da consentire l'effettuazione di spostamenti personalizzati in base alle richieste degli utenti (con origine e destinazione scelte volta per volta), portando un certo numero di utenti per volta e gestendo la concatenazione dei percorsi con un certo livello di flessibilit\u00e0 per riuscire a soddisfare tutte le richieste.\nIl sistema di trasporto a chiamata \u00e8 in grado di pianificare il percorso di ogni veicolo utilizzato in base alle richieste ricevute. I modelli utilizzati per gestire tali sistemi sono adattabili anche al trasporto delle merci, seppur con un livello di rigidit\u00e0 leggermente maggiore. In generale, si cerca di soddisfare due esigenze contrapposte:\nPer gestire tali sistemi si fa uso di modelli matematici opportuni e di tecnologia adeguata, che contempla anche l'utilizzo di sistemi e prodotti software per la pianificazione e gestione del servizio, sistemi satellitari GPS per la localizzazione dei veicoli (v. Automatic Vehicle Location), sistemi di telecomunicazione (basati su rete radio privata o reti pubbliche GSM, GPRS, UMTS) sistemi informatici GIS per la gestione delle informazioni territoriali.\nI modelli di servizio.\nNel trasporto pubblico a chiamata si possono identificare differenti modelli di servizio, in base alla flessibilit\u00e0 concessa ed alla complessit\u00e0 del sistema.\nSistemi DRT in Italia.\nSuccessivamente ad una prima generazione di sistemi a chiamata realizzati negli anni ottanta (Val Nure, Imola) a partire dalla met\u00e0 degli anni novanta, analogamente a quanto avviene in altri paesi Europei (soprattutto Gran Bretagna, Belgio, Finlandia, Svezia) assistiamo anche in Italia alla progressiva introduzione di una serie di applicazioni di 'seconda generazione'. Questi sistemi sono caratterizzati da un maggiore livello di automazione ed efficienza del servizio grazie all'utilizzo delle tecnologie informatiche e di telecomunicazione ricordate pi\u00f9 sopra. Oggi esistono diversi servizi a chiamata in area urbana, peri-urbana ed extra-urbana, per utenza generica (ad es. in zone a \"domanda debole\" o come servizio complementare e di raccordo con servizi di linea tradizionali) o per gruppi di utenti specifici (es. utenti con difficolt\u00e0 motorie, turisti). Servizi a chiamata sono in funzione, ad esempio, in grandi citt\u00e0 metropolitane come Roma, Milano, Genova, Firenze e in centri di medie e piccole dimensioni come Alessandria, Aosta, Cremona, Livorno, Mantova, Parma, Empoli, Siena, Sarzana ed altri. In Italia il primo sistema a chiamata fu attivo a Venezia tra il 1991 ed anni seguenti (oggi abolito) sulla linea 13 in orario notturno per quanto riguarda la fermata \"Vignole\", per prenotare la salita era necessario telefonare ad un numero verde.\nAlcuni esempi:\nPromozione e innovazione.\nRecentemente, anche grazie al supporto della Commissione europea e delle Amministrazioni locali o nazionali di diversi Paesi europei, il trasporto a chiamata \u00e8 stato oggetto di numerose iniziative volte, nei vari casi, a promuovere il servizio, a stimolare l'innovazione nel settore del trasporto pubblico, a finanziare la ricerca e lo sviluppo delle tecnologie che consentono una programmazione e gestione efficiente e sostenibile di questa modalit\u00e0 di trasporto collettivo."}
{"id": "1510058", "revid": "3831", "url": "https://it.wikipedia.org/wiki?curid=1510058", "title": "Ab Urbe Condita", "text": ""}
{"id": "1510060", "revid": "88519", "url": "https://it.wikipedia.org/wiki?curid=1510060", "title": "Dial a Ride", "text": ""}
{"id": "1510061", "revid": "88519", "url": "https://it.wikipedia.org/wiki?curid=1510061", "title": "Dial-a-Ride", "text": ""}
{"id": "1510062", "revid": "1573940", "url": "https://it.wikipedia.org/wiki?curid=1510062", "title": "Hutchinsoniellidae", "text": "Hutchinsoniellidae () \u00e8 una famiglia di crostacei, unica famiglia dell'ordine Brachypoda, a sua volta unico nella classe Cephalocarida.\nDescrizione.\nSono crostacei di piccole dimensioni (2-3,5 mm), con caratteristiche morfologiche uniche, che li differenziano dagli altri crostacei:\nBiologia.\nSi nutrono di detriti organici e particelle in sospensione nell'acqua, provocando piccoli vortici con le zampe che convogliano il cibo verso la bocca.\nDistribuzione e habitat.\nQuesti crostacei sono reperibili in molti mari ad una profondit\u00e0 superiore ai 1500 metri."}
{"id": "1510063", "revid": "767487", "url": "https://it.wikipedia.org/wiki?curid=1510063", "title": "Sc\u00e2nteia (Ia\u0219i)", "text": "Sc\u00e2nteia \u00e8 un comune della Romania di 4.539 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 7 villaggi: Bode\u0219ti, Boro\u0219e\u0219ti, Cioc\u00e2rle\u0219ti, Lunca Rate\u0219, Rediu, Sc\u00e2nteia, Tufe\u0219tii de Sus."}
{"id": "1510065", "revid": "61051", "url": "https://it.wikipedia.org/wiki?curid=1510065", "title": "Daimler-Benz DB603", "text": ""}
{"id": "1510067", "revid": "61051", "url": "https://it.wikipedia.org/wiki?curid=1510067", "title": "Daimler-Benz DB605", "text": ""}
{"id": "1510069", "revid": "1305772", "url": "https://it.wikipedia.org/wiki?curid=1510069", "title": "Schitu Duca", "text": "Schitu Duca \u00e8 un comune della Romania di 4.476 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 8 villaggi: Blaga, Dumitre\u0219tii G\u0103l\u0103\u021bii, Pocreaca, Poiana, Poieni, Satu Nou, Schitu Duca, Slobozia.\nSchitu Duca fa parte della Zona Metropolitana di Ia\u0219i."}
{"id": "1510071", "revid": "339392", "url": "https://it.wikipedia.org/wiki?curid=1510071", "title": "I 30 aeroporti pi\u00f9 trafficati del mondo nel 2006", "text": ""}
{"id": "1510073", "revid": "1543377", "url": "https://it.wikipedia.org/wiki?curid=1510073", "title": "Francesco Cognasso", "text": "Biografia.\nDapprima insegnante in ginnasi e licei, fu in seguito il primo preside della facolt\u00e0 di Magistero di Torino dove insegnava Storia moderna. Dal 1939 ricopr\u00ec la cattedra di Storia medioevale nella facolt\u00e0 di Lettere del capoluogo piemontese, dove nel 1968 fu messo fuori ruolo per limiti d'et\u00e0 e proclamato professore \"emerito\".\nTra il 1930 e il 1934 diresse la \"Rivista storica italiana\", nel dopoguerra divenne presidente della Deputazione Subalpina di Storia Patria, direttore del \"Bollettino storico-bibliografico subalpino\" e consigliere del Centro italiano di studi sull'alto medioevo.\nTutta la sua produzione lo vide sempre impegnato in modo particolare nello studio dei documenti medioevali. \nFu un tenace sostenitore della monarchia sabauda e concentr\u00f2 le sue ricerche soprattutto sul Piemonte e sui Savoia, attraverso i quali entr\u00f2 nel vivo dei maggiori conflitti europei e si interess\u00f2 alla politica viscontea. Si interess\u00f2 anche di Bisanzio e dell'Oriente, argomenti all'epoca trascurati in Italia (Giovanna di Savoia fu imperatrice romana d'Oriente, moglie di Andronico III Paleologo).\nL'attivit\u00e0 di studioso non si svolse esclusivamente nel mondo accademico, ma tenne intensi rapporti anche con studiosi locali. Non pi\u00f9 docente universitario, continu\u00f2 i suoi studi soprattutto del passato piemontese e sulle origini dei Savoia e sul Risorgimento.\nUmberto II, dall'esilio, lo nomin\u00f2 membro della Consulta dei Senatori del Regno e gli attribu\u00ec l'Ordine civile di Savoia, la pi\u00f9 alta onorificenza sabauda.\nFu anche socio dell'Accademia delle Scienze di Torino, socio nazionale dell'Accademia dei Lincei, presidente della Mostra storica organizzata in occasione del Centenario dell'Unit\u00e0 d'Italia, nel 1961.\nColpito da ictus cerebrale all'et\u00e0 di 99 anni nel dicembre 1985, mor\u00ec all'ospedale Maria Vittoria di Torino dopo tre mesi di sofferta degenza. \u00c8 sepolto nel Cimitero monumentale di Torino.\nIn occasione del centenario della nascita, pochi mesi dopo la sua scomparsa, la citt\u00e0 di Torino gli ha intitolato una biblioteca civica nel quartiere Lucento ed una via nel quartiere Borgo San Paolo."}
{"id": "1510079", "revid": "61051", "url": "https://it.wikipedia.org/wiki?curid=1510079", "title": "Daimler-Benz DB606", "text": ""}
{"id": "1510086", "revid": "767487", "url": "https://it.wikipedia.org/wiki?curid=1510086", "title": "Scobin\u021bi", "text": "Scobin\u021bi \u00e8 un comune della Romania di 7.490 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: B\u0103deni, Fete\u0219ti, Scobin\u021bi, Sticl\u0103ria, Zagavia."}
{"id": "1510087", "revid": "76963", "url": "https://it.wikipedia.org/wiki?curid=1510087", "title": "Joseph Rigano", "text": "Biografia.\nHa interpretato spesso il mobster stereotipato, in pellicole come \"Casin\u00f2\", \"Terapia e pallottole\" e \"Ghost Dog - Il codice del samurai\". Ricordato per la sua voce fredda e rauca, Rigano partecipava regolarmente al \"Wiseguy Show\" di Vincent Pastore su Sirius Satellite Radio, venendo accreditato spesso come Joe Rigano.\n\u00c8 morto nel 2014, a 80 anni, per un cancro alla gola."}
{"id": "1510088", "revid": "287204", "url": "https://it.wikipedia.org/wiki?curid=1510088", "title": "Scobinti", "text": ""}
{"id": "1510089", "revid": "61051", "url": "https://it.wikipedia.org/wiki?curid=1510089", "title": "Daimler-Benz DB610", "text": ""}
{"id": "1510090", "revid": "174925", "url": "https://it.wikipedia.org/wiki?curid=1510090", "title": "Famiglia Barberini", "text": ""}
{"id": "1510092", "revid": "870065", "url": "https://it.wikipedia.org/wiki?curid=1510092", "title": "Amore di plastica", "text": "Amore di plastica \u00e8 il brano con il quale Carmen Consoli partecip\u00f2 al Festival di Sanremo 1996 nella sezione \"Nuove Proposte\", quell'anno vinta da Syria. La canzone, scritta dalla Consoli e da Mario Venuti, ottenne un modesto ottavo posto. Tuttavia la massiccia programmazione radiofonica, l'ottima ricezione della critica e il particolare stile vocale della Consoli fecero diventare popolare la \"cantantessa\".\nLa canzone compare anche nell'album live \"Eco di sirene\", pubblicato il 13 aprile 2018.\nLa canzone.\n\"Amore di plastica\" \u00e8 una ballata piuttosto atipica in considerazione del repertorio successivo della cantautrice catanese. Nel pezzo si delineano per\u00f2 alcuni degli stilemi pi\u00f9 importanti che caratterizzeranno la produzione a venire della cantante. Innanzitutto vanno riscontrati i richiami stilistici a cantanti come Janis Joplin, ma anche le influenze della musica rock inglese del periodo, come gli Oasis. La voce graffiante e modulata, quasi \"sopra le righe\", sembra rifarsi a Dolores O'Riordan, bench\u00e9 sia una delle principali peculiarit\u00e0 della cantante e non una forzatura. Il testo della canzone \u00e8 invece una orgogliosa proclamazione dell'indipendenza femminile nei confronti di sentimenti artificiali (amore di plastica, appunto).\nIl video.\nIl video di \"Amore di plastica\", diretto da Luca Lucini, \u00e8 molto ironico, nonostante il testo della canzone. La \"cantantessa\" gioca e scherza con la telecamera, fa linguacce e smorfie e finge di piangere come se fosse una bambina. A queste, vengono alternate inquadrature in cui Carmen Consoli \u00e8 seduta su un divano a forma di labbra intenta a suonare la chitarra. La fotografia del video riprende i colori della copertina dell'album, basata su colori acidi (verde e giallo) molto accesi e contrasti particolarmente vividi (le labbra rossissime sulla pelle bianca della cantante). \"Amore di plastica\" \u00e8 anche il primo video in assoluto realizzato per un brano di Carmen Consoli."}
{"id": "1510093", "revid": "124022344", "url": "https://it.wikipedia.org/wiki?curid=1510093", "title": "Ponte romano di Solest\u00e0", "text": "Il ponte romano di Solest\u00e0 \u00e8 un ponte della citt\u00e0 marchigiana di Ascoli Piceno. La costruzione risale al periodo dell'et\u00e0 augustea e si getta arditamente tra le incassate rive del fiume Tronto.\nStoria.\nIl suo ideatore \u00e8 rimasto ancora oggi ignoto. Nel corso del tempo, gi\u00e0 in epoca romana ha beneficiato di opere di restauro. Si notano infatti inseriti frammenti di fregi dorici al posto di pietre cadute. Tra il 1929 ed il 1930 e successivamente tra 1937 ed il 1938 \u00e8 stato oggetto di ulteriori interventi conservativi. \nL'opera di consolidamento che maggiormente ha influito sulla sopravvivenza del ponte \u00e8 quella avvenuta nell'anno 1938, curata dall'ingegnere ascolano G. Viccei in occasione del bimillenario di Augusto.\nFra gli interventi che hanno maggiormente modificato la struttura organica del ponte, si ricorda lo svuotamento della parte interna per inserire una nuova e pi\u00f9 moderna struttura di cemento che fungesse da scheletro e sostenesse al meglio le architetture originali d'et\u00e0 romana. Un cippo ricorda questo restauro e reca la scritta:\n\"ROMANUS PONS A VETUSTATE FRACTUM FIRMITER AC COSTANTER INTUS ROBORATUS A.D. MCMXXXIX A FASC. REST. XVII.\"\nIl 25 luglio 1943 dal cippo sono state cancellate la data ed il fascio littorio, sostituito con lo stemma della citt\u00e0 di Ascoli.\nArchitettura.\nComposizione esterna.\nIl ponte ha l'aspetto tipico delle opere romane ed \u00e8 realizzato in \"opera quadrata\" di travertino a \"murazione liscia\" seguendo il canone architettonico dell'orizzontalit\u00e0 e della uniforme altezza degli strati. La lunghezza delle pietre utilizzate \u00e8 variabile, ma tutte sono ordinatamente posizionate in modo che la commettitura verticale poggi sul pieno della pietra sottostante. Ancora oggi collega il centro della citt\u00e0 con il quartiere di Porta Cappuccina.\nLa struttura, semplice ed elegante, \u00e8 decorata da uno zoccolo, alto 5 m. dal pelo dell'acqua, che costituisce anche il basamento da cui si sviluppa un ordine di pilastri addossati agli speroni di roccia. Gli zoccoli, di entrambi i lati, presentano lesene mancanti di base sormontate da un capitello in stile dorico cui segue una fascia architravata, di cm. 20, che risulta anche essere il punto di avvio e sviluppo dell'arco il cui raggio \u00e8 di m. 10,70. L'apertura del fornice \u00e8 messa in evidenza dai cunei, ognuno di un solo pezzo, sovrastati da una cornice sporgente, costituita da una gola ed un listello, che segue tutto il contorno dell'arco per un'altezza complessiva di m. 1.80. Il livello del piano stradale \u00e8 scandito dalla presenza di un'altra fascia.\nAl termine del piano stradale del ponte, si nota sul muro di una privata abitazione che si affaccia sul piccolo slargo antistante la fonte di Sant\u2019Emidio, la presenza di un capitello votivo del XVIII secolo. Si compone di due cariatidi ed un affresco dedicato alla Sacra Famiglia contenuto all'interno dell'unica nicchia. Al di sopra dell'arco due genietti sostengono uno stemma.\nStruttura.\nLa struttura del ponte \u00e8 costituita da un'unica campata realizzata con un maestoso arco a tutto sesto. \nIl suo piano stradale, da sponda a sponda, \u00e8 di m. 62, la luce dell'arco \u00e8 di m. 22.20, l'altezza al piano stradale \u00e8 di m. 25, la larghezza \u00e8 di m. 6.50, di cui utili m. 5.50. Queste misure erano straordinarie per l'epoca della sua edificazione, maggiori di queste appartennero soltanto al ponte sul Danubio, costruito al tempo di Traiano, a quello di Alcantara sul Tago, in Spagna, ed al Ponte di Augusto a Narni in provincia di Terni, del quale ci pervengono solo i resti dei piloni ed un arco minore.\nIl ponte \u00e8 visitabile all'interno attraverso un corridoio d'ispezione il cui ingresso si trova nella testata esterna con accesso dalla porta dell'edificio che lo fiancheggia. Interventi di scavo hanno rivelato la stratigrafia di differenti lastricati stradali succedutisi nel tempo. Quello di epoca romana era realizzato in travertino e conserva visibili i segni delle carreggiate.\nDato il valore archeologico, \u00e8 considerato uno dei ponti pi\u00f9 rappresentativi della tecnica e della civilt\u00e0 romana avendo conservato integralmente le sue caratteristiche costruttive.\nRestauri e modifiche.\nA seguito di alcuni restauri, il ponte \u00e8 stato completamente svuotato dei blocchi di travertino posti nella parte interna e quelli a vista sono stati collegati e consolidati per ottenere il massimo della stabilit\u00e0; all'interno dello spazio vuoto della struttura \u00e8 stato gettato un nuovo ponte in cemento armato agganciato al ponte di epoca romana, che collega le due sponde del fiume. Il ponte interno non \u00e8 visibile in alcun punto ed assolve sia alla funzione di sostenere la carcassa del ponte che lo contiene e sia di sopportare le vibrazioni del traffico motorizzato.\nDentro i piloni sono stati ricavati spazi di ispezione ed un cunicolo che corre da sponda a sponda. Da queste camere interne \u00e8 possibile apprezzare la tecnica di costruzione originale, osservare i blocchi di travertino uniti tra loro senza l'impiego di malte e mantenuti insieme dal contrasto dell'arco, oltre che gli strati delle pavimentazioni che si sono sovrapposte nei secoli."}
{"id": "1510094", "revid": "767487", "url": "https://it.wikipedia.org/wiki?curid=1510094", "title": "Sine\u0219ti (Ia\u0219i)", "text": "Sine\u0219ti \u00e8 un comune della Romania di 4.401 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Bocni\u021ba, Osoi, Sine\u0219ti, Storne\u0219ti."}
{"id": "1510096", "revid": "767487", "url": "https://it.wikipedia.org/wiki?curid=1510096", "title": "Alfred Bickel", "text": "Carriera.\nHa giocato come attaccante per il e la Nazionale svizzera, con la quale partecip\u00f2 ai Mondiali del 1938 e del 1950.\nNella prima divisione svizzera ha giocato dal 1935 al 1956, collezionando 405 presenze e segnando 202 gol, aggiudicandosi sette campionati e nove coppe nazionali.\nIn Nazionale ha giocato dal 1936 al 1954, scendendo in campo 70 volte e segnando 15 gol, tra cui quello della vittoria contro la Germania ai Mondiali del 1938. \nDopo il ritiro dal calcio giocato ha cominciato la carriera di allenatore."}
{"id": "1510097", "revid": "1543377", "url": "https://it.wikipedia.org/wiki?curid=1510097", "title": "Sommossa della Compton's Cafeteria", "text": "La sommossa della Compton's Cafeteria avvenne nell'agosto 1966 a San Francisco, nel distretto di Tenderloin.\nQuesto avvenimento fu la prima \"rivolta\" transgender nella storia degli Stati Uniti d'America, precedendo di tre anni i pi\u00f9 famosi moti di Stonewall verificatisi a New York nel 1969.\nAntefatto.\nLa Compton's Cafeteria di Tenderloin - in esercizio dal 1954 al 1972 e facente parte della catena di Gene Compton presente a San Francisco dagli anni quaranta agli anni settanta - era uno dei pochi locali della citt\u00e0 in cui le persone transgender potevano riunirsi pubblicamente, non essendo i/le benvenuti/e nei gay bar. Poich\u00e9 infatti il crossdressing in quel periodo era illegale, la polizia poteva usare la presenza di persone transgender in un bar per fare un \"raid\" e imporre la chiusura del locale in questione.\nMolti degli attivisti coinvolti nella sommossa erano membri di Vanguard, la prima organizzazione di giovani gay degli USA che si era costituita in precedenza nello stesso anno con l'aiuto di alcuni ministri metodisti radicali della Glide Memorial Church, un centro per l'attivismo sociale progressista presente a Tenderloin per molti anni.\nCause della sommossa.\nDurante la prima notte, in seguito ai primi disordini di alcuni clienti transgender, la direzione del Compton chiam\u00f2 la polizia. La sommossa vera e propria ebbe inizio quando, al tentativo di arresto di una delle drag queen, questa gett\u00f2 il suo caff\u00e8 sul viso del poliziotto, scatenando il lancio di stoviglie e altri pezzi d'arredo e la distruzione delle vetrine del locale. La polizia chiam\u00f2 rinforzi perch\u00e9 la rissa stava continuando in strada, dove un'auto della polizia venne danneggiata e un'edicola data alle fiamme.\nLa notte successiva molt* pi\u00f9 transgender, prostituti, persone del quartiere e altri membri della comunit\u00e0 LGBT fecero un picchetto nella Cafeteria. La dimostrazione termin\u00f2 di nuovo con la distruzione delle vetrine del locale.\nConseguenze.\nLa sommossa segn\u00f2 una svolta per il movimento LGBT locale: secondo l'enciclopedia \"online\" glbtq.com\nCommemorazione.\nNonostante la sommossa della Compton's Cafeteria sia stata una pietra miliare per la comunit\u00e0 transgender di San Francisco, per 40 anni venne quasi dimenticata. L'evento venne poi ricordato nel documentario \"Screaming Queens: The Riot at Compton's Cafeteria\", proiettato per la prima volta nel 2005 durante il Frameline Film Festival al Castro Theatre. Il 22 giugno 2006 venne apposta una targa nel marciapiedi di fronte al sito in cui si trovava la Cafeteria, ora occupato da una clinica gratuita per donne."}
{"id": "1510098", "revid": "62221", "url": "https://it.wikipedia.org/wiki?curid=1510098", "title": "Cephalocarida", "text": ""}
{"id": "1510101", "revid": "62221", "url": "https://it.wikipedia.org/wiki?curid=1510101", "title": "Brachypoda", "text": ""}
{"id": "1510103", "revid": "110157", "url": "https://it.wikipedia.org/wiki?curid=1510103", "title": "Giffard (azienda)", "text": "Giffard \u00e8 un'azienda francese che produce liquori, con sede nel comune di Avrill\u00e9.\nStoria.\nLa societ\u00e0 fu fondata nel 1885 dal farmacista di Angers Emile Giffard. Crea un liquore a base di menta con delle virt\u00f9 rinfrescanti e digestive. Dinanzi al successo delle sue ricerche, Emile Giffard trasforma la sua farmacia in distilleria e nomina il suo liquore \u00abMenthe-Pastille\u00bb.\nIl 1\u00ba gennaio 1954 viene creata la \"SA Giffard &amp; C.\" (giuridicamente una \"Societ\u00e0 anonima\"), con un consiglio d'amministrazione, che impiega tra le 20 e le 50 persone. Lo stesso anno la societ\u00e0 Giffard riacquista il liquore Rayer.\nNel 1972, la societ\u00e0 Giffard, dovendo ampliare i suoi locali del centro di Angers, si sposta in edifici pi\u00f9 vasti e funzionali ad Avrill\u00e9. Nel 2000, vi \u00e8 un ingrandimento della distilleria con la costruzione di nuove sale.\nEconomia.\nOggi, il fatturato della \"SA Giffard &amp; C.\" \u00e8 di: 8,5 milioni di euro. Di cui il 25% del fatturato \u00e8 per esportazione in Germania, Austria, Corea del Sud, Gran Bretagna, Ungheria, Italia, Norvegia, Paesi Bassi e Vietnam.\nIn giugno vengono raccolte le ciliegie e mandate alla societ\u00e0 Giffard che ne utilizza circa 25 tonnellate, di cui una parte serve a realizzare i frutti sotto grappa ed il resto viene mandato alla fabbrica di Angers per produrre il liquore \"Guignolet\". Essendo consegnate ogni giorno, la societ\u00e0 Giffard impiega per la durante il raccolto una quarantina di persone per separare e denocciolare le ciliegie. Le pi\u00f9 belle serviranno per fabbricare i frutti alla grappa.\nGamma di prodotti.\nLa gamma di prodotti \"Giffard\" riguarda anche i liquori (guignolets), le creme di frutta, i frutti alla grappa e gli sciroppi:\nIl Guignolet.\nIl \"Guignolet\" \u00e8 un liquore a base di ciliegie acide originario di Angi\u00f2. Deve il suo nome a \"guigne\" (ciliegia tenerina, una delle specie di ciliegie che \u00e8 utilizzata nella sua preparazione oltre all'amarena e alla ciliegia nera).\nLe creme di frutta.\nCreme di frutta con alcool, agli aromi diversi (ribes nero, lampone, pesca, mirtillo, more, fragole e ciliegie), da gradireservire come aperitivo con vino bianco e vino frizzante, in glassatura, con sorbetto, con ghiaccio o come pasticcini.\nI frutti con grappa.\nDiversa frutta \u00e8 preparata, al brandy, nelle distillerie dell'impresa di Avrill\u00e9.\nCiliegia-griotte, prugna all'Armagnac, prugne Reine Claude ed una specialit\u00e0 di Angers: l'Eau de Vie de Poire William d'Anjou.\nGli sciroppi.\nLimpresa produce anche una gamma completa di sciroppi, con una trentina di diversi aromi. Questa produzione si aggiunge a quella degli alcolici ed alle bevande lisce e gasate (acqua, soda, ecc)."}
{"id": "1510109", "revid": "461628", "url": "https://it.wikipedia.org/wiki?curid=1510109", "title": "Ponte Nuovo (Ascoli Piceno)", "text": "Il ponte nuovo di Ascoli Piceno sorge nelle immediate vicinanze di porta Tufilla e di ponte Tufillo. Congiunge il centro storico della citt\u00e0 al moderno quartiere Campo Parignano attraversando un tratto cittadino del fiume Tronto.\nSporgendosi dal suo parapetto di destra si scorge, in lontananza, il punto di confluenza di due dei tre corsi d'acqua che attraversano il tessuto cittadino: il fiume Tronto ed il torrente Castellano. \nStoria.\nEdificato in opera muraria liscia, con conci squadrati di travertino, ha una struttura che si articola su tre grandi arcate, di cui la centrale \u00e8 decorata dallo stemma della citt\u00e0. Fu progettato da Umberto Pierpaoli, architetto, ed Enrico Cesari, ingegnere, e la sua costruzione, iniziata nel 1909, termin\u00f2 nel 1911."}
{"id": "1510111", "revid": "105911", "url": "https://it.wikipedia.org/wiki?curid=1510111", "title": "Giovanni dos Santos", "text": ""}
{"id": "1510118", "revid": "26630", "url": "https://it.wikipedia.org/wiki?curid=1510118", "title": "Madrigalismo", "text": "Applicata ad una qualsiasi forma musicale, si parla di madrigalismo quando un testo musicale \u00e8 strettamente aderente al testo poetico, non solo dal punto di vista musicale, ma anche da quello grafico (pu\u00f2 essere definita infatti una \"musica visiva\"); ovvero, non \u00e8 solo la musica che esprime emotivamente i contenuti del testo, ma \u00e8 lo stesso andamento delle note che richiama alcuni concetti, ad esempio il movimento delle onde del mare (le note disposte sul pentagramma avranno un andamento ondulato) pu\u00f2 apparire in corrispondenza della parola \u00abmare\u00bb: in questo modo la musica metteva in luce altri significati celati nel testo poetico. Funzione analoga, nel secolo XVI, aveva la presenza di accordi maggiori o minori allo scopo di far \"ridere\" o \"piangere\" la musica. "}
{"id": "1510122", "revid": "56818", "url": "https://it.wikipedia.org/wiki?curid=1510122", "title": "Uta", "text": ""}
{"id": "1510126", "revid": "486946", "url": "https://it.wikipedia.org/wiki?curid=1510126", "title": "Barefooting", "text": ""}
{"id": "1510130", "revid": "89244323", "url": "https://it.wikipedia.org/wiki?curid=1510130", "title": "Videogiochi nel 1977", "text": ""}
{"id": "1510132", "revid": "804", "url": "https://it.wikipedia.org/wiki?curid=1510132", "title": "Ponte Tufillo", "text": "Il ponte Tufillo, detto anche ponte vecchio ed oggi denominato ponte di Sant'Antonio, \u00e8 un antico ponte di Ascoli Piceno che attraversando il fiume Tronto collega i quartieri di porta Maggiore e di Campo Parignano, zona est della citt\u00e0 agevolmente raggiungibile risalendo la via di Ponte Vecchio.\nSi trova nelle vicinanze dell'omonima porta Tufilla e del ponte nuovo.\nStoria.\nLa sua prima costruzione si fa risalire all'anno 1097, al tempo del vescovo ascolano Alberico, e, secondo questa datazione, sarebbe stato il ponte medioevale pi\u00f9 antico di Ascoli.\nNei secoli che seguirono la struttura si and\u00f2 progressivamente degradando e fu soggetta a restauri e ricostruzioni fino a diventare un ponte inutilizzato. \nNel 1546 era chianato il \u201cponte delle Tavole\u201d poich\u00e9 il suo utilizzo era reso possibile da una struttura sovrapposta costituita da tavole di legno. \nLo storico Giuseppe Fabiani racconta di restauri conservativi avvenuti tra il 1578 ed il 1590 e dell'intervento di risarcimento di un'edicola votiva nel 1564 che forse sorgeva all'inizio del ponte. \nLo storico Mario Sabatucci ricorda che nel 1607 ebbe luogo l'appalto per il restauro del ponte che and\u00f2 aggiudicato a G.B. Torretti da Civitella \u201cde Regno\u201d il quale ultim\u00f2 l'opera di risarcimento del ponte stesso nell'anno 1613. \nIl ponte attuale \u00e8 l'opera derivata dal progetto di ricostruzione del 1610 attribuito da Antonio De Santis a Lazzaro Giosafatti che avrebbe potuto avvalersi anche della capace collaborazione di Luigi Vanvitelli. \nDel preesistente ponte si conservano le tracce del pilastro eretto al di sotto della prima arcata di quello ricostituito realizzato in blocchi squadrati di travertino, articolato su due fornici,\nLa pianta della citt\u00e0 di Ascoli del 1600 di Emidio Ferretti, ai numeri 76 ed 82, distingue la presenza, al lato Sud del ponte, di una fontana detta \"fons bovis\", e, al lato nord, della piccola chiesa di Santa Maria a Mare, costruita nell'anno 1637 e successivamente abbattuta."}
{"id": "1510135", "revid": "767487", "url": "https://it.wikipedia.org/wiki?curid=1510135", "title": "Estensione di anelli", "text": "In teoria degli anelli, una branca della matematica, un'estensione di anelli \u00e8 una coppia di anelli (\"R\", \"S\") in cui uno \u00e8 contenuto nell'altro, cio\u00e8 formula_1. Tale situazione si indicher\u00e0 con \"R/S\" e si dir\u00e0 che \"R\" \u00e8 un'estensione di anelli di \"S\"..\nA partire da un'estensione di anelli \"R/S\" e da un sottoinsieme \"B\" di \"R\", \u00e8 possibile costruire il pi\u00f9 piccolo sottoanello di \"R\" contenente sia \"S\" che \"B\": tale anello si indica con \"S[B] \" e si pu\u00f2 dimostrare che coincide con l'insieme delle possibili combinazioni di elementi di formula_2 mediante le operazioni di anello (somma e prodotto) di \"R\". \nSe esiste un insieme finito formula_3 tale che formula_4 l'estensione \"R/S\" si dice \"finitamente generata\".\nParticolari tipi di estensioni di anelli sono le estensioni di campi. Si pu\u00f2 provare che se \"R/K\" \u00e8 un'estensione di anelli in cui \"K\" \u00e8 un campo ed \"R=K[A]\" per qualche insieme \"A\" di elementi algebrici su \"K\", allora anche \"R\" \u00e8 un campo, precisamente il campo \"K(A)\" che si ottiene aggiungendo gli elementi di \"A\" a \"K\", e dunque \"R/K\" \u00e8 un'estensione di campi."}
{"id": "1510136", "revid": "122385133", "url": "https://it.wikipedia.org/wiki?curid=1510136", "title": "Storia del Partito della Rifondazione Comunista (2004-2006)", "text": "La Storia del Partito della Rifondazione Comunista dal 2004 al 2006 comprende il biennio nel quale il Prc esce dal suo isolamento per fondare a livello nazionale l'alleanza dell'Unione e per fondare a livello europeo il Partito della Sinistra Europea. \u00c8 l'ultima fase di opposizione ai governi di Silvio Berlusconi.\nNasce il Partito della Sinistra Europea.\nDalla fine del 2002, Bertinotti intesse dialoghi coi leader europei dei partiti antiliberisti di varia estrazione. L'obiettivo \u00e8 quello di fondare \u00abun partito europeo di sinistra alternativa\u00bb. Non una nuova internazionale \"europea\" di partiti comunisti, visto che \u00e8 aperto anche a partiti socialisti massimalisti. Lo spiega bene Ramon Mantovani nel 2003: \u00abNon ci sar\u00e0 mai un'altra Internazionale comunista. Almeno, noi non vi parteciperemo. Le relazioni tra partiti devono esistere sulla base della politica, non dell'ideologia\u00bb.\nDel progetto il partito \u00e8 pressoch\u00e9 all'oscuro e ne avr\u00e0 ampia notizia il giorno dopo la fondazione del Partito della Sinistra Europea, che avverr\u00e0 il 10 gennaio 2004 a Berlino, nella stessa stanza dove nella notte di capodanno del 1918 Rosa Luxemburg assieme a Karl Liebknecht fond\u00f2 il Partito Comunista Tedesco.\nA firmare l'appello fondativo saranno 11 partiti su 19 presenti, compreso il Prc, che Bertinotti legger\u00e0 come \u00abuna rottura di continuit\u00e0 con il passato, che non pu\u00f2 limitarsi a rinnegare stalinismo e leninismo, ma che introduce la nonviolenza come elemento di riforma del comunismo medesimo\u00bb. Si decide altres\u00ec, su idea di Bertinotti, di recarsi ad omaggiare la tomba della Luxemburg (\u00ab\u00e8 difficile trovare un'immagine pi\u00f9 pulita e indiscutibile, priva di ogni elemento negativo, di quella di Rosa Luxemburg\u00bb), e di ripetere l'iniziativa ogni anno nella seconda settimana di gennaio (la Luxemburg mor\u00ec il 15 gennaio).\nAl suo ritorno in Italia, Bertinotti trova mezzo partito contrariato per l'adesione alla Se avvenuta per iniziativa del solo segretario e senza la consultazione di organi dirigenti anche minimi, come la segreteria nazionale.\nIl malumore sar\u00e0 evidente nella Direzione Nazionale del 28 gennaio, dove l'adesione alla Se passa con appena 21 s\u00ec, 17 no (tra cui due bertinottiani) e un'astensione polemica. Ma per Bertinotti tanto peggio, tanto meglio: \u00abDissensi rilevanti significano che la scelta \u00e8 veramente innovativa\u00bb.\nIl 6 e 7 marzo tocca al Cpn la decisione definitiva. La maggioranza si sfalda e vengono presentati 5 documenti. Il documento del segretario passa comunque con 67 s\u00ec e 53 no. Viene cos\u00ec modificato anche il simbolo del Prc, dove viene aggiunta a sinistra un'\"unghia\" rossa con scritto \"Sinistra Europea\". Nello stesso Cpn passa anche la linea di proseguire l'unit\u00e0 d'azione col centrosinistra con 82 s\u00ec (bertinottiani e grassiani).\nCon questo voto positivo, il Prc pu\u00f2 partecipare l'8 e il 9 maggio a Roma al congresso fondativo della Se, dove Fausto Bertinotti viene eletto presidente all'unanimit\u00e0.\nRifondazione o liquidazione comunista?\nDopo due anni di svolte, innovazioni, discussioni, e soprattutto dopo che il 2003 ha visto cambiare ideologicamente e strategicamente il Prc di 180\u00b0, in tanti cominciano a chiedersi dove vuole arrivare la rifondazione bertinottiana del comunismo.\nAl riguardo \u00e8 fondamentale un articolo de \"la Repubblica\" del 27 dicembre 2003 ripubblicato su \"Liberazione\" il giorno dopo. Un articolo che fa un bilancio delle svolte bertinottiane ricollegandole a quelle compiute dal Partito Socialdemocratico di Germania (Spd) nel 1959 al congresso di Bad Godesberg, che resero la Spd un partito che abbandonava la prospettiva rivoluzionaria per abbracciare il riformismo (vedi anche socialdemocrazia).\nIl giudizio del quotidiano fondato da Eugenio Scalfari non \u00e8 diverso da quello che vanno maturando altri osservatori esterni sia di destra che di sinistra. Secondo l'autore Goffredo De Marchis, Bertinotti ha intrapreso una \u00ablunga marcia lenta e problematica, a volte noiosa\u00bb, per \u00abrimanere comunisti di nome ed esserlo sempre meno di fatto\u00bb. Per cui \u00absempre di pi\u00f9 di comunista Bertinotti lascia che nella vicenda il Prc rimanga soltanto il nome. Viene reciso il cordone ombelicale con l'ideologia, con il 'grande cambiamento promesso' nel nome del quale il comunismo ha perpetrato i suoi 'orrori'\u00bb. Del resto, nel cercare di avvicinare i \"newglobal\" al Prc, \u00abl'iconografia comunista appare dunque un peso e quello spazio lasciato libero dall'uscita di scena di Sergio Cofferati candidato a Bologna va guidato con parole d'ordine chiare (la non violenza) ma con il massimo di apertura e indefinitezza\u00bb.\nDopo questo articolo, consistenti pezzi del partito vedono la fondazione della Se come un nuovo campanello d'allarme. Anche i Comunisti Italiani ironizzano chiedendosi se \u00abBertinotti si stia occhettizzando\u00bb, con riferimento, pi\u00f9 che a Bad Godesberg , alla svolta della Bolognina che trasform\u00f2 il Pci in Pds.\nI conservatori grideranno definitivamente al pericolo di una liquidazione dell'ideologia comunista dopo un'intervista di Valentino Parlato a Bertinotti pubblicata su \"il manifesto\" in occasione dell'80\u00ba anniversario della morte di Lenin (21 gennaio 2004).\nEsordisce Bertinotti: \u00abPenso che non solo Lenin, ma tutti i grandi leader del movimento operaio del '900, siano morti e non solo fisicamente. Oggi sarebbe grottesco richiamarsi all'uno o all'altro\u00bb. E aggiunge: \u00abVorrei vederlo in faccia uno che oggi dica: voglio fare un partito marxista o leninista e che voglia mettere questa definizione nel suo statuto\u00bb. Ma chiude ricordando che \u00aba Berlino sono andato a rendere un omaggio riconoscente a Rosa Luxemburg, e sono pronto anche a rendere omaggio al mausoleo di Lenin. Sono disponibile, ma se uno mi impone di leggere un solo libro per continuare a camminare, scelgo Marx\u00bb.\nCommenter\u00e0 pi\u00f9 in l\u00e0 Parlato: \u00abL'uscita di Bertinotti mi ricorda quella di Bettino Craxi su Proudhon. Si scomodano i princ\u00ecpi per un'operazione politica, la cui sostanza \u00e8 di respingere tutta la tradizione comunista\u00bb.\nSecondo Marco Ferrando si \u00e8 davanti a \u00abuna copertura culturale per la svolta di governo\u00bb. Bertinotti \u00absconfina nella metafisica celeste\u00bb, per offrire ai poteri forti un'immagine \u00abaccattivante in vista di un coinvolgimento del Prc in un governo di centrosinistra. \u00c8 paradossale che mentre si celebra la rottura con la cultura del potere, che \u00e8 poi una rottura con il marxismo, ci si prepari a chiedere posti nel nuovo governo di centrosinistra e, di fatto, a cancellare l'opposizione comunista in Italia\u00bb. Bertinotti \u00abpunterebbe, in accordo con D'Alema, a spartirsi le spoglie del cofferatismo\u00bb.\nPer Grassi invece \u00e8 giusto \u00abcercare un'intesa possibile con il centrosinistra e contemporaneamente mantenere la nostra identit\u00e0 comunista. Un conto \u00e8 rivisitare criticamente la storia del Novecento, un altro \u00e8 liquidarla frettolosamente. Se \u00e8 un errore pensare che tutto \u00e8 scritto, non meno grave \u00e8 non avere pi\u00f9 punti di riferimento\u00bb.\nIl 14 febbraio 2004 nascono gli \"Autoconvocati del Prc\", ovvero un gruppo di militanti e dirigenti laziali che si oppongono a Bertinotti, alla Se e alla svolta nonviolenta. Nati come piccolo gruppo, arriveranno ad avere simpatizzanti in tutta Italia al di l\u00e0 delle divisioni correntizie del partito. Loro portavoce sar\u00e0 Germano Monti.\nGli Autoconvocati terranno la loro I assemblea nazionale il 21 marzo a Roma, e ne seguir\u00e0 una seconda a Parma il 18 aprile, e una terza e una quarta a Roma, rispettivamente l'8 maggio e il 4 giugno.\nGli Autoconvocati faranno parlare di s\u00e9 nei giornali, irritando non poco il segretario Bertinotti, quando il 7 maggio fanno irruzione nel salone della Stampa Estera a Roma, dove \u00e8 in corso la presentazione del nuovo Partito della Sinistra Europea da parte di Fausto Bertinotti, Lidia Menapace, Raniero La Valle, Luisa Morgantini e Vittorio Agnoletto.\nIl tutto avviene con uno striscione e volantini col simbolo (vecchio) del Prc e la scritta \"BERTINOT IN MY NAME\", rifacendosi a un fortunato slogan pacifista contro la guerra in Iraq (not in my name).\nUfficialmente \u00abgli Autoconvocati si propongono la riaffermazione delle ragioni fondanti di un partito autenticamente antagonista, nato in contrapposizione - e non in continuit\u00e0 - con la svolta occhettiana della Bolognina che pose fine all'esistenza del Pci\u00bb, ma nell'immediato si propongono piccole battaglie simboliche. Avr\u00e0, per esempio, successo il ricorso che presentano alla Commissione Nazionale di Garanzia per dichiarare illegittimo l'uso del nuovo simbolo \"europeo\" del Prc, in quanto introdotto senza un passaggio congressuale, ma con un semplice Cpn. La Cng gli dar\u00e0 ragione il 14 settembre, a elezioni europee svolte e alla vigilia del VI congresso di Rifondazione Comunista.\nEuropee 2004: il caso Nunzio D'Erme.\nIn vista delle elezioni europee del 2004, la Direzione Nazionale si riunisce il 23 marzo per approvare le liste e chi orientativamente far diventare europarlamentare del Prc. L'ipotesi condivisa \u00e8 di riconfermare i quattro seggi, malgrado il calo di delegati europei spettanti all'Italia.\nBertinotti \u00e8 capolista ovunque e ha deciso di lasciare la Camera dei deputati per l'europarlamento, dove intende andarci con Vittorio Agnoletto, il responsabile ambiente Roberto Musacchio e la pacifista Luisa Morgantini. La proposta passa con appena 17 s\u00ec contro 14 no.\nStavolta l'area de \"l'Ernesto\" si richiama fuori dalla maggioranza perch\u00e9 \u00abnon \u00e8 una proposta che tiene conto delle pluralit\u00e0 politiche presenti nel partito\u00bb. Anche le altre correnti concordano. Si contesta in pratica che si vuole eleggere solo bertinottiani (Musacchio) e troppi indipendenti (Agnoletto e Morgantini), per di pi\u00f9 bertinottiani di fatto.\nSuperato, seppur di misura, anche questo scoglio, i veri problemi arriveranno dopo il voto del 12 e 13 giugno, quando si scoprir\u00e0 non solo che \u00e8 scattato un quinto seggio nella circoscrizione di Sicilia e Sardegna, ma che in quella del centro Italia, Nunzio D'Erme \u00e8 risultato il terzo rifondatore pi\u00f9 votato (22.944 preferenze) dopo Bertinotti e la Morgantini e, nella sola Roma \u00e8 il pi\u00f9 votato (13.000 circa) dopo Bertinotti.\nIn quel momento D'Erme \u00e8 consigliere comunale a Roma come indipendente del Prc e la sua candidatura all'europarlamento rientrava in quel piano coerente di dare spazio ai movimenti, visto che D'Erme \u00e8 il leader dei Disobbedienti romani e punto di riferimento del centro sociale \"Corto circuito\".\nSulla base dell'ottimo risultato, D'Erme chiede di essere eletto attraverso un gioco di rinunce da parte di Bertinotti e Morgantini che sarebbero comunque eletti, seppur a spese di altri. Bertinotti, che ufficialmente \u00e8 l'unico vincitore dei 5 seggi, \u00e8 per\u00f2 deciso a seguire la falsariga decisa in Dn a marzo, ma cos\u00ec facendo rischia di penalizzare il rapporto con i disobbedienti. Ma se si cede a D'Erme si priverebbe di rappresentanza il sud (dove l'eletto sarebbe Nichi Vendola,) e in Europa ci sarebbero ben tre indipendenti su cinque rifondatori eletti.\nIl 16 giugno, alla vigilia della Dn che dovr\u00e0 discutere dei risultati elettorali, Nunzio D'Erme si dimette da consigliere comunale. Intanto anche dalla Sicilia si propone di fare in modo di eleggere il segretario regionale del Prc Sicilia, Giusto Catania, arrivato terzo ad appena 51 voti dalla seconda che, anche qui, \u00e8 la Morgantini.\nBertinotti prende tempo, ma alla fine, il 23 giugno decide: il quinto eletto sar\u00e0 Vendola, Bertinotti si fa eleggere nelle isole e la Morgantini al centro Italia.\nD'Erme \u00e8 furente: \u00abUsciamo da Rifondazione comunista e io rimetter\u00f2 il mio mandato nelle mani del nostro popolo\u00bb. E rimarca all'ANSA: \u00abSono stato tra i cinque pi\u00f9 votati di Prc alle ultime elezioni ma Rifondazione non ha saputo riconoscere l'enorme valore di questa vittoria, privilegiando una scelta di partito\u00bb perch\u00e9 \u00abquando si va al governo i movimenti diventano un problema di ordine pubblico, almeno secondo quella che \u00e8 l'idea nella loro testa, che \u00e8 meglio non ci sia\u00bb. Il movimento dei Disobbedienti diramer\u00e0 un comunicato dove definiranno la mancata elezione di D'Erme \u00abuno schiaffo politico al movimento, un errore gravissimo che segna profondamente il rapporto con il partito della Rifondazione Comunista\u00bb.\nTuttavia la vicenda avr\u00e0 un esito imprevisto.\nIl 16 luglio la Corte di cassazione decide di assegnare i seggi europei del Prc per sorteggio, perch\u00e9 Bertinotti ha reso noto alla suprema corte l'opzione di farsi eleggere nella circoscrizione insulare quel giorno stesso, anzich\u00e9 entro il 14 luglio, come prescriveva la legge. Dunque il sorteggio decide che Bertinotti rappresenter\u00e0 il sud, sbarrando la strada per l'Europa a Vendola, il quale aveva gi\u00e0 dato le dimissioni da deputato alla Camera.\nIl sorteggio non \u00e8 applicato alla Morgantini, che aveva reso noto in tempo di optare per la circoscrizione centro, dunque il quinto eletto \u00e8 Giusto Catania.\nIl ritorno di Prodi e la voglia di elezioni primarie.\nIl 30 giugno 2004 il Consiglio europeo designa Jos\u00e9 Manuel Dur\u00e3o Barroso alla presidenza della Commissione europea. Per il presidente Romano Prodi si avvicina il suo ultimo giorno di lavoro in Unione europea, ovvero il 31 ottobre.\nTuttavia gi\u00e0 da un anno Prodi \u00e8 tornato a occuparsi di politica italiana, seppur non a tempo pieno. Cos\u00ec mentre iniziano le procedure per la formazione della nuova commissione Barroso, il 26 luglio Prodi da Padova lancia l'idea di scegliere il leader del centrosinistra italiano attraverso delle elezioni primarie, anche se tacitamente tutti sono d'accordo nel tornare ad affidare questo ruolo allo stesso Prodi. L'idea piace a l'Ulivo unanimemente (fatto salvo qualche distinguo), ma non suscita entusiasmi.\nBertinotti, due giorni dopo a \"la Repubblica\", dir\u00e0 che \u00abil referendum su una sola persona non \u00e8 democratico\u00bb, che \u00e8 \u00abun'anomalia\u00bb, per cui \u00abse davvero si volessero fare le primarie, la questione andrebbe risolta con un'iniezione di democrazia. Diventa cio\u00e8 necessario un altro candidato, al limite un uomo della sinistra alternativa, un candidato che sia la bandiera di una democrazia vivace. (...) In una situazione di questo genere posso pensare di candidarmi io come espressione della sinistra alternativa\u00bb. Ma Bertinotti precisa di non sentire il \u00abbisogno di primarie sulla \"leadership\" quanto sui contenuti programmatici\u00bb.\nIl 12 agosto riconfermer\u00e0 tutto al Corriere della Sera, ma aggiunger\u00e0 che per \u00abprimarie sul programma\u00bb intende agire \u00abcome si fa in fabbrica di fronte ad un accordo sindacale. Si sottopone al voto una piattaforma che comprende i punti pi\u00f9 importanti e, dopo un confronto democratico, vince la maggioranza. Sarebbe bello se si pronunciassero tutti gli elettori delle opposizioni. Se poi risulta troppo complicato si eleggano i delegati. Ma non solo dei partiti: anche quelli dei movimenti e dei governi locali\u00bb. E se Bertinotti dovesse perdere anche su temi come la guerra e le pensioni, \u00abaccetteremmo\u00bb. Aggiunge anche che \u00abnon entrer\u00f2\u00bb in un futuro governo di centrosinistra, \u00abma il partito ci sar\u00e0\u00bb, magari con ministri al \"welfare\" o all'economia.\nLa solita met\u00e0 del Prc non bertinottiana, reagisce molto male a queste parole, perch\u00e9 indisponibile ad accettare il vincolo di maggioranza su temi come la pace e perch\u00e9 si d\u00e0 ormai per scontata la presenza del Prc in un futuro governo di centrosinistra, senza che il partito si sia espresso in merito.\nDue giorni dopo, dalle pagine de \"il manifesto\", Bertinotti non nasconde l'irritazione: \u00abQuelle polemiche io proprio non le capisco. Ma riconosco che forse si tratta di una questione di pelle: io vengo dalla cultura degli anni '70 e del sindacato dei consigli. Per me la partecipazione \u00e8 l'elemento centrale nella definizione di una politica\u00bb. Dunque nella definizione del programma sar\u00e0 \u00abil popolo elettore della coalizione\u00bb a essere \u00absovrano\u00bb, pertanto \u00abio, che non accetto di essere messo in minoranza in una riunione dei leader di partito, posso accettare di essere messo in minoranza, su singoli punti, dal popolo elettore\u00bb e \u00abdirei che su pochi temi come su questo possiamo avere un'ambizione egemonica di tutte le culture pacifiste. Non della sola Rifondazione, ma di tutte le culture pacifiste\u00bb.\nTra le minoranza l'intervista non suona come un chiarimento, anzi! Ma tanta ostilit\u00e0 di Grassi, Ferrando e altri, \u00e8 anche il sintomo che si sta per avvicinare un nuovo congresso.\nBertinotti ormai va deciso per la sua strada e su \"la Repubblica\" del 2 settembre torna nuovamente a far infuriare le minoranze confermando che \u00abnon io ma altri qualificati esponenti di Rifondazione dovranno certamente far parte del governo. E in posizioni non secondarie. Penso anche alla possibilit\u00e0 della istituzione di nuovi ministeri. Ricorderai certamente che il primo centrosinistra invent\u00f2 non a caso, un ministero della Programmazione che prima non esisteva. Ma di questo ci sar\u00e0 tempo per discutere\u00bb. E conferma anche che \u00abil comunismo \u00e8 da reinventare\u00bb.\nPoi, il 7 settembre a Baghdad vengono rapite Simona Pari e Simona Torretta, giovani volontarie italiane di \"Un ponte per...\". La vicenda si risolver\u00e0 positivamente il 28 settembre, ma sar\u00e0 la causa di nuove polemiche dentro il Prc, nate con un'ennesima intervista del segretario Bertinotti su \"la Repubblica\" del 9 settembre, il giorno dopo un vertice di tutti i partiti col governo per risolvere felicemente il sequestro.\nAnalizzata la situazione, Bertinotti ritiene che \u00abin questi casi c'\u00e8 un'urgenza temporale e di valori che impone una gerarchia, una scelta. Al primo posto c'\u00e8 la salvezza delle volontarie. La priorit\u00e0 \u00e8 trattare, trattare, trattare\u00bb e, di conseguenza, va accantonata la richiesta di ritiro delle truppe italiana dall'Iraq. Ma a fare discutere sar\u00e0 soprattutto la distinzione per cui \u00abc'\u00e8 una Resistenza con la 'r' maiuscola come quella italiana. E ci sono le resistenze con la 'r' minuscola. La prima ha sconfitto il fascismo e dato una Costituzione repubblicana all'Italia, quella irachena, mi riferisco a chi \u00e8 fuori dal terrorismo, pu\u00f2 essere legittima perch\u00e9 l\u00ec si vive un'occupazione ma non contiene in s\u00e9 la soluzione del problema\u00bb.\nQuanto alle primarie, la situazione sembra sbloccarsi l'11 ottobre. Quel giorno, alla presenza di Prodi, tutti i partiti de l'Ulivo decidono di allargare la coalizione all'Italia dei Valori e a Rifondazione Comunista. Muore l'Ulivo e nasce la Grande Alleanza Democratica (Gad).\nContestualmente la neonata Gad decide di tenere delle elezioni primarie per trovare un proprio leader \u00abentro febbraio\u00bb 2005.\nCuriosamente il nome Gad ricorda la proposta di Bertinotti del 26 agosto scorso su \"Avvenimenti\" di chiamare l'unione delle opposizioni col termine di \u00abCoalizione Democratica\u00bb.\n2005: la sorpresa Vendola e la delusione Bertinotti.\nDurante l'autunno 2004, Bertinotti incomincia un duro braccio di ferro con la Gad per imporre la candidatura di Nichi Vendola come Presidente della Regione Puglia, in alternativa a quella del margheritino Francesco Boccia, che pure in un primo tempo aveva avuto pure il \"placet\" del Prc.\nLa Gad pugliese \u00e8 in stallo e per uscirne, il 20 dicembre si arriva al compromesso di organizzare delle elezioni primarie tra Boccia e Vendola per il 16 gennaio 2005. Una soluzione che fino al giorno prima non vedeva d'accordo Bertinotti che era arrivato a minacciare la sua uscita dalla Gad.\nLa soluzione primarie per dei candidati presidenti per le imminenti elezioni regionali del 2005, era gi\u00e0 stata battuta in Calabria il 28 novembre, ma allora s'era trattato di primarie con grandi elettori, in Puglia invece sono aperte a tutti gli elettori pugliesi.\nBertinotti fino al giorno prima \u00e8 pessimista: \u00abDomani si faranno le primarie, sono una cosa che ci riguarda perch\u00e9 mette di fronte a un contrasto la possibilit\u00e0 di chiamare gli elettori a pronunciare le proprie parole. Vale sul terreno economico come sul terreno politico. Ma manca la forza di una opposizione\u00bb.\nE invece a sorpresa vince Vendola, seppur di strettissima misura e con una partecipazione al voto scarsa.\nDue giorni dopo, 18 gennaio, la Gad a Roma decide di rinviare le primarie nazionali a maggio. E Bertinotti non ritira la sua candidatura, mentre si aggiungono anche quelle di Alfonso Pecoraro Scanio e di Antonio Di Pietro.\nNel mezzo si svolgono le regionali in 14 regioni il 3 e il 4 aprile e un nuovo cambio di nome: la Gad diventa l'Unione, nome che piace molto a Bertinotti (\u00abmi piace molto, riecheggia anche cose antiche ma ci proietta nel futuro, l'Unione ricorda le \"Unions\", che rappresentano la storia antica della nostra gente e come ricordava un famosissimo slogan, l'unione fa la forza\u00bb.\nAd aprile l'Unione vince in 12 regioni su 14, compresa la Puglia con Vendola che per\u00f2 \u00e8 l'unico a vincere con una percentuale inferiore al 50% e senza essere accompagnato da un successo del Prc che in Puglia perde voti. Nelle altre regioni il Prc non va meglio.\nVisto il trionfo, Prodi il 5 aprile dichiara che \u00able primarie non servono pi\u00f9\u00bb perch\u00e9 \u00aberano utili in caso di difficolt\u00e0 elettorali, tali da mettere in discussione appunto la figura del leader\u00ab. Bertinotti lo trover\u00e0 \u00abun errore\u00bb.\nMa a sorpresa la figura del leader viene rimessa subito in discussione ne La Margherita, dove la componente prodiana finisce in minoranza rispetto a quella rutelliana. Si rischia la scissione e, per scongiurarla, il 20 giugno si decide di fissare definitivamente le primarie nazionali per 16 ottobre.\nLe minoranze del Prc non condividono l'entusiasmo del loro segretario verso lo strumento delle primarie, ma decidono ugualmente di appoggiarlo.\nBertinotti, vista la lezione pugliese, stavolta ci crede e si lancia in una campagna elettorale molto dispendiosa quanto originale. A far notizia \u00e8 soprattutto l'idea di distribuire dei classici post-it della 3M con prestampato un \"voglio\" che il cittadino pu\u00f2 completare con un proprio desiderio da tramutare in una voce del programma del futuro governo Bertinotti.\nIl segretario del Prc, pur non ponendo \u00ablimiti alla Provvidenza\u00bb, punta ad almeno il 12% dei voti (il doppio delle ultime percentuali del Prc, visto che qui non concorre la CdL), ma il vero obbiettivo dichiarato \u00e8 quello, se proprio si venisse sconfitti, di \u00abspostare a sinistra l'asse dell'Unione\u00bb, al momento della stesura del programma, dove Bertinotti non conterebbe pi\u00f9 come semplice segretario di partito, ma come leader di un'area di sinistra radicale pi\u00f9 vasta.\nTuttavia Prodi aveva gi\u00e0 precisato che chi vinceva, guadagnava anche il diritto di dire l'ultima sul programma de l'Unione.\nLa partecipazione al voto sar\u00e0 superiore di sette volte rispetto ai pronostici, ma per Bertinotti sar\u00e0 un risultato molto deludente: arriva secondo dietro Prodi, raccogliendo appena 631.592 voti (14,7%). Un buco nell'acqua, rispetto alle proprie ambizioni, che scateneranno durissime critiche dalle minoranze nel partito.\nLuci e ombre al VI congresso.\nCome si \u00e8 gi\u00e0 detto, il Prc del 2004 \u00e8 ormai definitivamente spaccato in due su tutto, e Bertinotti riesce a far passare le sue proposte in Dn e Cpn con margini molto ristretti.\nIl dibattito congressuale, inoltre, non parte nel migliore dei modi. Bertinotti infatti decide di pubblicare su \"Liberazione\" del 12 settembre 2004 le \"15 tesi per il congresso\", ufficialmente come \u00abcontributo\u00bb personale. Ma le minoranze interpretano il gesto come un'arroganza del segretario che apre a sorpresa un dibattito congressuale delicato e senza prima passare dalle sedi deputate alle discussioni di partito.\nNella Direzione Nazionale del 21 settembre, a proposito del perch\u00e9 delle tesi su \"Liberazione\", dir\u00e0 che \u00ablo abbiamo fatto per offrire un contributo di discussione a tutto campo e favorire una discussione libera, fuori da steccati di appartenenze. Con spirito aperto e costruttivo, dovremo farne una discussione aperta anche su \"Liberazione\" che rappresenta uno strumento essenziale per il Partito\u00bb.\nA tempo da record, le 15 tesi iniziano a circolare in piccoli libretti blu in tutte le sedi del Prc. Nel Cpn del 30 e 31 ottobre la maggioranza decide di andare a un congresso a mozioni contrapposte, scontentando \"l'Ernesto\" che chiedeva un congresso a tesi emendabili.\nIl Cpn del 20 e 21 novembre licenzia ben 5 documenti congressuali, rappresentativi delle 5 macroanime del partito. Le 15 tesi di Bertinotti diventano mozione congressuale (\"L'alternativa di societ\u00e0\"), con appena il 56% dei voti.\nI congressi di circolo si giocano in un clima teso e di sospetto, perch\u00e9 le minoranze denunciano un aumento imprevisto ed eccessivo di tesserati che, a loro dire, servono a far vincere agilmente il congresso a Bertinotti.\nNon aiuta poi un'intervista rilasciata dal segretario su \"l'Unit\u00e0\" del 10 gennaio in cui dichiara secco: \u00abVorrei che fosse chiaro che il congresso decide con il 51%. \u00c8 nella sua potest\u00e0, altrimenti si toglie legittimit\u00e0 e valore al voto degli iscritti al partito. Garantire che la maggioranza far\u00e0 vivere la sua linea \u00e8 un elemento di responsabilit\u00e0 necessaria per dare dignit\u00e0 al voto di ogni iscritto. (...) Io non sono un segretario di sintesi. Quella della sintesi \u00e8 una categoria che non mi appartiene. Un partito, come ogni organismo democratico, \u00e8 meglio se riesce ad essere il pi\u00f9 unitario e convergente possibile in una scelta. Ma in ogni caso vale la democrazia: si scelgono e si praticano con nettezza delle scelte e ci si espone alla verifica del congresso, che dir\u00e0 se la linea costruita ha il consenso oppure no. Ma se si supera il 50% vuol dire che il consenso ce l'ha, punto, si governa il partito e si porta avanti quella linea\u00bb.\nLe tesi vincente dei bertinottiani si presenta in forma molto snella e conferma tutte le svolte degli ultimi anni.\nIl 3 marzo al Palazzo del Cinema del Lido di Venezia, si apre quello che verr\u00e0 ricordato come il congresso pi\u00f9 violento del Prc. Bertinotti pu\u00f2 contare su 409 delegati, Grassi su 181, Ferrando e Malabarba su 45 ciascuno e Bellotti su 11.\nBertinotti apre avvertendo che \u00e8 l'ultima volta che si fa eleggere segretario e che punta a un \u00abricambio generazionale\u00bb con i giovani che non hanno conosciuto il Pci o Dp.\nPoi la sorpresa, Pietro Ingrao manda una lettera con la quale annuncia che si iscriver\u00e0 al Prc. Il 9 aprile anche Pietro Folena si avviciner\u00e0 a Rifondazione, ma da indipendente.\nIl giorno dopo per\u00f2 prende la parola l'attore Leo Gullotta per leggere delle lettere di partigiani. Un gruppo inizia a contestarlo e a rinfacciargli la sua recente partecipazione da protagonista al film per la Tv \"Il cuore nel pozzo\" sulle foibe. Bertinotti scorger\u00e0 un'\u00abinsopportabile grado di intolleranza in questo partito\u00bb.\nDopo giorni di dibattito duro, nelle sue conclusioni, il 6 marzo, Bertinotti non potr\u00e0 fare a meno di dire che \u00e8 stato un \u00abcongresso aspro di cui mi piacerebbe si dimenticassero le volgarit\u00e0, le rozzezze, le aggressioni\u00bb.\nAlle accuse di chi vede nel Prc un partito sempre meno comunista, risponde: \u00abIn questo partito si parla spesso come se solo qualcuno fosse comunista. In questo partito siamo tutti comunisti e comuniste, anzi bisognerebbe ricordare che non c'\u00e8 penuria perch\u00e9 in Italia sono due i partiti che si dicono comunisti e forse una domanda opportuna \u00e8 perch\u00e9 noi siamo qui e non l\u00e0 e la mia risposta a questa domanda \u00e8 una nuova domanda. Vi chiedo e chiedo a tutti noi, cosa saremmo noi oggi senza quelle che sono chiamate le svolte, senza la rottura contro lo stalinismo, senza la scelta di Genova e il movimento, senza la critica del potere, senza la nonviolenza, senza la sinistra europea, senza la proposizione della sinistra alternativa?\u00bb.\nCommenter\u00e0 Prodi: \u00abBertinotti ha presentato il progetto di un partito riformista che vuole far parte dell'Unione\u00bb.\nBertinotti viene rieletto dal Cpn con 143 s\u00ec, 85 no e 2 astenuti (30 non hanno partecipato al voto), nonostante le 4 minoranze abbiano poi deciso di coalizzarsi quando hanno saputo che la segreteria sarebbe stata non pi\u00f9 unitaria (cio\u00e8 rappresentativa di tutte e 5 le mozioni), ma di soli bertinottiani.\nL'ultimo anno di opposizione (2005-2006).\nArchiviate le elezioni regionali del 2005, il Prc inizia la lunga marcia verso le elezioni politiche del 2006.\nIl 26 giugno 2005 nell'inserto \"Queer\" di \"Liberazione\", viene pubblicato un articolo che creer\u00e0 nuove scosse nel partito. Titolo: \"L'ano tra sesso e rivoluzione\". Sottotitolo: \"Che cosa si nasconde dietro la negazione del piacere anale? Si pu\u00f2 relegare a un fatto solo privato? La vera rivoluzione diceva Parinetto passa da qui, suscitando anche le ire del comunismo ortodosso\".\nL'articolo \u00e8 dello scrittore Aldo Nove ed \u00e8 dedicato alle teorie del filosofo Luciano Parinetto, il quale sosteneva che \u00abla rivoluzione proletaria passa anche attraverso il buco del culo\u00bb. Proteste furibonde alle quali Nove sar\u00e0 costretto a replicare su \"Liberazione\" del 29 giugno.\nAncora proteste susciter\u00e0 il 7 luglio l'astensione dei senatori del Prc sulla legge che introduce il reato dell'infibulazione e le mutilazioni femminili. Secondo i senatori si rischiava di appoggiare \u00abuna norma che si limita a reprimere, senza garantire la concreta possibilit\u00e0 a donne e bambine destinate a essere sacrificate di sfuggire al loro destino\u00bb, si chiedeva cio\u00e8 non solo di riconoscere il reato dell'infibulazione, ma anche \u00abdi concedere permessi di soggiorno e protezione alle vittime di queste pratiche e di riconoscere il diritto di asilo a donne, adolescenti e bambine che rischiano di subire la mutilazione genitale\u00bb. Rifiutate le richieste del Prc, \u00e8 nata l'idea dell'astensione. Ma per altri si \u00e8 \u00abscritto una pagina vergognosa che offende tutte le donne\u00bb.\nIl 10 settembre \"La Stampa\", anticipando la pubblicazione del libro-intervista a Bertinotti \"Io ci provo\", rivela che il segretario del Prc punta a ottenere la presidenza della Camera.\nIl 17 novembre sul \"Corriere della Sera\", viene pubblicata un'intervista a Bertinotti sulla proposta di Enrico Boselli di rivedere il Concordato Stato-Chiesa. Dice Bertinotti: \u00abSe qualcuno mi chiedesse: inseriresti il Concordato nell'agenda delle urgenze? No, non la inserirei, non mi sembra sia tra le priorit\u00e0 dell'Italia. Stesso discorso per l'Otto per mille. Bisogner\u00e0 invece aprire una discussione su come garantire laicit\u00e0 e convivenza a uno Stato sempre pi\u00f9 multireligioso, multietnico, multiculturale. Creare un cortocircuito e partire da un punto conclusivo, segnato dalla storia passata come il Concordato o l'otto per mille sarebbe un errore. Per farmi capire meglio: per la mia storia personale non toglierei mai un crocifisso da un'aula che lo ospita da anni. Semmai procederei per aggiunta\u00bb.\nDue giorni dopo dalle stesse colonne il direttore di \"Liberazione\" Sansonetti non ci sta: \u00abMi sembra una strategia al ribasso. Meglio mettere nel pacchetto delle nostre proposte anche la revisione del Concordato e dell'8 per mille. Lo dico perch\u00e9 siamo di fronte a una Chiesa che esercita una visibile ingerenza. Poi, nella trattativa con gli alleati, vedremo come andr\u00e0 a finire. (...) Capisco i suoi timori. Per\u00f2 credo che questa volta abbia fatto troppe concessioni alla Chiesa\u00bb.\nMa il vero scossone arriva col Cpn del 26 novembre. Qui Bertinotti lancia l'idea di \u00abdeterminare una precipitazione nella costruzione della sinistra di alternativa. Il tempo dell'attesa e della discussione astratta \u00e8 finito. Proponiamo quindi un salto: l'avvio di una fase per una prima configurazione della sinistra di alternativa attraverso una proposta compiuta in un tempo breve, concentrato e definito (due, tre mesi). Cosa non proponiamo? La federazione tra forze politiche, peggio che mai, una federazione tra forze politiche a fini elettorali. (...) Proponiamo, al contrario, di dare vita a una soggettivit\u00e0 politica condivisa tra forze differenti, che si sono incontrate in questi anni in un comune percorso dentro i movimenti e, in questa fase recente, dentro il confronto delle primarie. Una aggregazione per la quale non \u00e8 sufficiente un'intesa programmatica ma serve una cultura politica condivisa e che trova come riferimento l'irruzione dei movimenti e gli elementi di innovazione che Rifondazione ha contribuito a promuovere. Su questa base condivisa la sinistra critica pu\u00f2 ridefinirsi in un rapporto di connessione stabile. I riferimenti per questa costruzione sono rappresentati dal Partito della Sinistra Europea e dalla straordinaria esperienza delle primarie. (...) Ci\u00f2 che proponiamo, per dirla con una sintesi, \u00e8 la costituzione di una Sezione italiana del Partito della Sinistra Europea nella quale il Partito della Rifondazione Comunista, soggettivit\u00e0 (in quanto tali o nelle loro espressioni pi\u00f9 rilevanti) che sono disponibili a questa esperienza, singole personalit\u00e0 che gi\u00e0 hanno aderito alla Sinistra Europea o che intendano farlo, possano incontrarsi, darsi una configurazione e compiere un percorso comune\u00bb.\nCon voci diverse, le opposizioni interne non vedono di buon occhio la costruzione della Se-Sezione italiana, n\u00e9 tanto meno il presunto successo di Bertinotti alle primarie. Comunque sia la proposta Bertinotti passa con 108 voti favorevoli.\nPochi giorni dopo, Bertinotti parte in visita ufficiale in Cina. \u00c8 una visita ufficiale e cordiale, dove per\u00f2 il Prc prende le distanze dal comunismo cinese e viceversa.\nL'11 gennaio 2006 viene presentata la bozza del programma di governo dell'Unione. Al Pdci non piace e non lo firma, poco dopo fanno altrettanto Prc e Verdi.\nIl 9 febbraio Bertinotti \u00e8 ospite di Maurizio Costanzo su Canale 5 e garantisce che \u00abil prossimo governo, se sar\u00e0 del centrosinistra, rester\u00e0 in carica per tutti i 5 anni previsti\u00bb, anzi \u00abdurer\u00e0 tre legislature\u00bb.\nL'11 febbraio la Direzione Nazionale d\u00e0 il via libera alla sottoscrizione del programma dell'Unione. Le opposizioni interne votano contro.\nIl 19 marzo Bertinotti annuncia l'ultima svolta, anzi la \u00absvolta delle svolte\u00bb, come la chiamer\u00e0 lui stesso, in occasione della manifestazione di presentazione dei candidati per le elezioni politiche e del progetto della Sezione Italiana della Se.\nSecondo il segretario di Rifondazione Comunista \u00ababbiamo bisogno di una forte ipotesi revisionistica, ovvero ripensare tutto l'impianto culturale della nostra storia\u00bb per \u00abmettere al centro non pi\u00f9 il lavoro ma i lavoratori\u00bb, cio\u00e8 sostituire il concetto di \u00abclasse con quello di persona\u00bb.\nRicorda come \u00abnella nostra storia troppo spesso l'uguaglianza ha fatto premio sulla libert\u00e0\u00bb. E per questo \u00abla nuova cultura politica di questo Partito della Sinistra Europea deve saper conciliare le due cose molto di pi\u00f9 e meglio di quanto in passato abbia fatto il movimento operaio. La libert\u00e0 della persona non \u00e8 una concessione all'avversario ma un concetto fondamentale per qualsiasi sinistra moderna\u00bb, che, quindi, \u00abdovr\u00e0 magari recuperare il Marx della critica allo sfruttamento e all'alienazione che negli ultimi venticinque anni \u00e8 stato rimosso\u00bb, ma per poi \u00aboltrepassarlo. E immettere dentro si s\u00e9 elementi nuovi, la comunit\u00e0, la persona, la libert\u00e0 appunto\u00bb.\nDi fatto Bertinotti rinnega il comunismo per allargare il bacino di voti a una sinistra pi\u00f9 generica: \u00abIo mi rendo conto che il mio Partito, Rifondazione comunista, non basta. E allora mi apro al meticciato con associazioni, movimenti, persone che in questi anni si sono appunto mosse a sinistra, contro la guerra, contro il liberismo, sull'ambiente, sui diritti civili, ma che in un partito che si chiama comunista non entrerebbero mai. E allora sono io che mi dichiaro disposto a entrare in un nuovo soggetto politico, un partito che si dia l'obiettivo di creare una Sinistra alternativa europea\u00bb.\nIn tutto questo, per Bertinotti occorre \u00abriuscire a dotarci di una nuova armatura teorica, culturale, politica che ci consenta di guardare non solo al domani ma anche al dopo. Per la sinistra il governo \u00e8 un passaggio difficile, potremmo definirlo una traversata nel deserto. Pi\u00f9 acqua ci portiamo dietro, meglio la facciamo\u00bb."}
{"id": "1510139", "revid": "227211", "url": "https://it.wikipedia.org/wiki?curid=1510139", "title": "Estensione di anello", "text": ""}
{"id": "1510141", "revid": "122303506", "url": "https://it.wikipedia.org/wiki?curid=1510141", "title": "Cimitero maggiore di Milano", "text": "Il Cimitero maggiore di Milano, detto il Maggiore, e noto anche come Cimitero di Musocco o semplicemente Musocco, \u00e8 il pi\u00f9 grande cimitero della citt\u00e0. Si trova nella zona nord-occidentale, nel quartiere di Garegnano, che ai tempi della costruzione era frazione del comune di Musocco. Quest'ultimo fu annesso a Milano nel 1923.\nStoria.\nNegli anni ottanta del XIX secolo, non potendosi pi\u00f9 tollerare per ragioni igienico-sanitarie la continua attivit\u00e0 dei piccoli cimiteri ormai saturi ed inglobati dai nuovi quartieri, posti in zone una volta periferiche ma ora completamente urbanizzatesi, si decise di edificare un unico grande cimitero in una zona lontana dal fulcro cittadino; venne scelta una zona dalle parti della Certosa di Garegnano, nel comune di Musocco, un terreno\u00a0al di sopra delle falde acquifere, asciutto, nient'affatto paludoso e idoneo all\u2019assimilazione delle decomposizioni organiche.\nAnche se a Milano da ormai 20 anni era in funzione il Cimitero Monumentale, la decisione di realizzare un secondo grande cimitero fu presa dal fatto che si era capito subito che il solo Monumentale non sarebbe stato sufficiente ad ospitare i defunti di una citt\u00e0 in forte espansione territoriale e demografica.\nCos\u00ec, nel 1886, si inizi\u00f2 a costruire il Maggiore, su progetto affidato agli ingegneri Luigi Mazzocchi ed Enrico Brotti. Venne costruito dove sorgeva l'antico Bosco della Merlata, celebre per la presenza di briganti e dissodato a seguito dell'entrata in vigore della Legge Forestale 3917 dell'anno 1877, che aveva eliminato il vincolo di tutela praticamente da tutti i boschi di pianura e collina.\nIl cimitero inizi\u00f2 la sua attivit\u00e0 il 23 ottobre del 1895, per essere inaugurato con benedizione del Cardinal Andrea Carlo Ferrari il 26 dicembre dello stesso anno.\nL'apertura del Cimitero maggiore coincise pi\u00f9 o meno con la chiusura e la demolizione di buona parte dei vecchi cimiteri del comune di Milano (in origine posti all'uscita delle porte cittadine) e dai quali vennero traslati i cadaveri al fine di seppellirli in definitiva per l'appunto a Musocco:\nDallo stesso giorno di apertura del Cimitero maggiore, per agevolare il trasporto al nuovo cimitero ma anche al Monumentale sia dei morti recenti e dei loro cortei funebri, sia dei resti mortali provenienti dai cimiteri dismessi (purtroppo i resti di molti defunti, anche illustri, andarono perduti), il Comune, in collaborazione con la Edison, istitu\u00ec un apposito percorso tranviario con nere vetture costruite \"ad hoc\", le cui stazioni di partenza si trovavano la prima in via Bramante, la seconda (del 1906) accanto a Porta Romana; questa stazione, la Stazione funebre di Porta Romana, \u00e8 ora l'edificio che ospita le Terme di Milano. I milanesi chiamavano ironicamente questo tram, che sar\u00e0 attivo fino al 1925, \"La Gioconda\".\nIl 23 dicembre 1923, in seguito a Regio Decreto, il comune di Musocco venne soppresso ed inglobato nel comune di Milano; il Cimitero maggiore diviene a tutti gli effetti parte di Milano.\nNegli anni '20 e '30, durante il ventennio fascista, con due interventi, il primo del 1924, il secondo del 1934, il Cimitero maggiore \u00e8 stato gradualmente ingrandito. La sua espansione si complet\u00f2 nel dopoguerra, quando oltre la parte posteriore, al di l\u00e0 dei cancelli e oltre una carreggiata da attraversare, venne costruito il Cimitero Ebraico.\nLa superficie complessiva del cimitero, originariamente di circa 400.000 m2, con gli ampliamenti \u00e8 cresciuta fino a 678.624 m2, di cui circa 80.000 a giardino\nFino al 1966 il Cimitero maggiore \u00e8 stato servito anche da un'apposita fermata della tranvia Milano-Gallarate, gestita dalla STIE.\nAll'interno del cimitero \u00e8 presente la Chiesa di Santa Maria della Piet\u00e0, in cui quotidianamente (eccetto il giorno di chiusura settimanale di tutti i cimiteri milanesi, il luned\u00ec non festivo), di mattina, si celebra messa.\nDa ottobre 2002 sono in funzione, in prossimit\u00e0 dell'ingresso frontale e degli ingressi laterali, alcune colonnine che forniscono informazioni sui luoghi di sepoltura o tumulazione.\nAll'interno del Cimitero maggiore \u00e8 presente un servizio di navetta lungo il vialone centrale, la linea 171 dell'ATM.\nI defunti del Maggiore.\nFin da principio \u00e8 chiara la differenza rispetto al Monumentale; quest'ultimo \u00e8 soprattutto sede di memoria duratura e di tombe, appunto, monumentali, mentre il Maggiore si presenta come un cimitero classico, principalmente con singole sepolture a terra in campi dalla concessione della durata di almeno 10 anni e non rinnovabili (i cosiddetti \"Campi decennali\"). I corpi in essi inumati, una volta scaduta la concessione, verranno esumati; se mineralizzati, le loro ossa verranno raccolte in un loculo di un riparto; se non mineralizzati, verranno invece riseppelliti in appositi campi, chiamati Campi indecomposti, per un ulteriore periodo.\nQuesto destino non ha risparmiato nemmeno molti personaggi celebri, come campioni di Milan e Inter, del ciclismo, stelle della danza e del canto, celebri attivisti e anarchici, vittime e carnefici di cronaca nera e protagonisti degli anni di piombo.\nPrendendo sempre pi\u00f9 piede la cremazione (in genere effettuata nel \"Polo crematorio\" del Cimitero di Lambrate, l'unico attivo all'interno dei confini cittadini) e di conseguenza non rendendosi necessario un tempestivo riuso delle fosse, l'esumazione dai campi decennali quasi sempre avviene oltre i dieci anni dalla sepoltura e tarda sempre pi\u00f9.\nVi sono inoltre riparti con tumulazioni in colombari. Inoltre nel cimitero si trovano due ossari centrali, a loro volta suddivisi in riparti: il primo \u00e8 stato costruito nel 1933, mentre il secondo, di epoca successiva, contiene un riparto dedicato alla tumulazione perpetua in loculi dei resti esumati delle \"vittime civili da incursioni aeree\".\nAl Cimitero maggiore sono presenti anche dei campi destinati a tombe permanenti, generalmente di famiglia.\nAl 2015, il totale dei defunti che il cimitero ospita va ben oltre il mezzo milione."}
{"id": "1510142", "revid": "1875018", "url": "https://it.wikipedia.org/wiki?curid=1510142", "title": "Sethlans", "text": "Sethlans \u00e8 una divinit\u00e0 etrusca del fuoco, protettore dei fabbri. Raffigurato con martello, tenaglie e bipenne, il suo aspetto \u00e8 molto simile a quello del dio greco Efesto e del romano Vulcano."}
{"id": "1510146", "revid": "90227", "url": "https://it.wikipedia.org/wiki?curid=1510146", "title": "Prestupl\u00e8nie i nakaz\u00e0nie", "text": ""}
{"id": "1510149", "revid": "149726", "url": "https://it.wikipedia.org/wiki?curid=1510149", "title": "Claudio Debussy", "text": ""}
{"id": "1510152", "revid": "149726", "url": "https://it.wikipedia.org/wiki?curid=1510152", "title": "Cola Di Rienzo", "text": ""}
{"id": "1510158", "revid": "149726", "url": "https://it.wikipedia.org/wiki?curid=1510158", "title": "Curio Dentato", "text": ""}
{"id": "1510159", "revid": "76069", "url": "https://it.wikipedia.org/wiki?curid=1510159", "title": "Sheila E", "text": ""}
{"id": "1510161", "revid": "729019", "url": "https://it.wikipedia.org/wiki?curid=1510161", "title": "Gran Premio motociclistico di Catalogna 2007", "text": "Il Gran Premio motociclistico di Catalogna 2007 corso il 10 giugno, \u00e8 stato il settimo Gran Premio della stagione 2007 e ha visto vincere: la Ducati di Casey Stoner in MotoGP, Jorge Lorenzo nella classe 250 e Tomoyoshi Koyama nella classe 125."}
{"id": "1510162", "revid": "2033069", "url": "https://it.wikipedia.org/wiki?curid=1510162", "title": "Beautiful People (serie televisiva 2005)", "text": "Beautiful People \u00e8 una serie televisiva americana, messa in onda negli USA l'8 agosto 2005 e in Italia il 1\u00ba ottobre 2008.\nLa serie vede protagonista una famiglia tutta al femminile, composta dalla madre Lynn Kerr e dalle sue due figlie Karen e Sophie, che lasciano il New Mexico alla ricerca di una nuova vita a New York.\nInfo.\nLa serie \u00e8 composta da un'unica stagione di 16 episodi."}
{"id": "1510163", "revid": "229945", "url": "https://it.wikipedia.org/wiki?curid=1510163", "title": "Post Office", "text": "Post Office \u00e8 un romanzo di Charles Bukowski ed \u00e8 stato pubblicato nel 1971. Cos\u00ec come in quasi tutti i libri successivi dell'autore, il protagonista \u00e8 Henry Chinaski, detto Hank, un postino ubriacone di Los Angeles con la passione per le corse dei cavalli. Questo lavoro autobiografico ha portato l'autore a fama nazionale e successivamente internazionale. Lo scrittore ha tratteggiato un personaggio complesso che in parte ricalca la proprio personalit\u00e0, inserendolo in un mondo familiare come quello delle United States Postal Service, avendoci lavorato per pi\u00f9 di dieci anni.\nIl libro \u00e8 stato tradotto in quindici lingue ed \u00e8 stato un enorme successo in Europa. In tutto il mondo, ha venduto oltre un milione di copie.\nIl libro \u00e8 diviso in sei capitoli, a loro volta suddivisi in un numero variabile di sottocapitoli. Il quinto capitolo \u00e8 composto da quattro ammonimenti che coprono un arco di tempo che va dal 12 marzo 1969 (giorno in cui Chinaski fu arrestato per ubriachezza molesta) fino al novembre dello stesso anno.\nTrama.\nHenry Chinaski \u00e8 un postino alquanto stravagante: passa le notti abbandonandosi con Betty a grandi bevute e prolungati amplessi. Alle cinque del mattino Hank (come viene chiamato dagli amici) si presenta puntualmente nell'ufficio postale in attesa degli ordini generalmente sadici di Stone, il suo superiore, mentre fuori dall'ufficio lo aspettano violenti acquazzoni e casalinghe frustrate e sessualmente eccitate.\nDopo qualche tempo ottiene il posto fisso, ma la routine non fa per lui, e si licenzia. Betty trova lavoro come dattilografa mentre Chinaski passa le giornate scommettendo alle corse dei cavalli. Un giorno Betty, stanca della situazione e dei continui tradimenti, lo lascia.\nL'ex postino, successivamente, incontra Joyce, una bellissima ragazza del Texas di famiglia molto ricca. I due sono in sintonia, nonostante le stravaganze della ragazza che si dimostra essere una ninfomane. La coppia si sposa a Las Vegas e si trasferisce nel Texas.\nQui Hank incontra la famiglia di Joyce, che lo odia, credendo che l'uomo l'abbia sposata solo per i soldi, che in verit\u00e0 al protagonista interessano poco. Grazie all'assegno del nonno di lei i due si trasferiscono in una villetta infestata dalle mosche. Costretto dalla ragazza a trovarsi un lavoro (per dimostrare ai parenti di lei di non dover dipendere da nessuno), trova un impiego in un negozio di articoli da disegno, ma presto si licenzia per ritornare alle poste come semplice impiegato. Joyce, nel frattempo, trova lavoro come poliziotta e divorzia da Henry per un nuovo ed illusorio amore.\nMesi dopo Henry rincontra Betty e, pur trovandola invecchiata, in lui si riaccende un interesse che lo porta di nuovo a frequentarla. Dopo dieci giorni, nell'appartamento della donna trova nel letto una chiazza di sangue, e scopre che Betty \u00e8 al Country General Hospital, dove morir\u00e0 poco dopo per delle complicazioni legate all'abuso di alcool. Al funerale di Betty, oltre Hank e al prete, sono presenti il figlio di Betty, Larry, e Marcia, che era stata mandata dalla proprietaria dell'albergo dove viveva Betty per rappresentarla.\nDopo il funerale Henry va alle corse e qui incontra Vi, una sua collega. Dopo una serie di colpi di fortuna, grazie ai quali nella maggior parte delle corse indovina il cavallo vincente, Vi lo invita a casa sua per una notte di passione, ma qui l'impiegato delle poste non riesce a soddisfare sessualmente la collega per via del troppo alcool.\nNel frattempo la situazione lavorativa di Henry peggiora. Ogni giorno infatti viene tormentato da Janko, un collega frustrato che ha alle spalle alcune insoddisfacenti esperienze letterarie.\nAll'ippodromo conosce Mary Lou che si rivela per\u00f2 interessata a rubargli le vincite.\nSuccessivamente Henry fa coppia con la hippie Fay, una pseudo scrittrice che frequenta laboratori di scrittura. Da questa donna Chinaski avr\u00e0 anche una figlia: Marina Louise. Ma dopo breve tempo\nanche Fay lo lascia.\nHank abbandona nuovamente il lavoro e si lascia vivere alla giornata.\nCritica.\nNella narrazione della prima parte del romanzo riecheggia una frase iniziale che si protrae per tutto il romanzo (\u00ab\u00c8 iniziato come un errore\u00bb). Alcuni studiosi di Bukowski credono che questa frase sia la chiave di lettura per l'intero romanzo: le vicende di Chinaski si muovono casualmente in un mondo nero, noioso e umiliante. Il cinismo di Chinaski \u00e8 il prodotto denaturato delle sue esperienze alcoliche e miserabili con cui \u00e8 costretto a confrontarsi.\nStruttura.\nLe donne del romanzo.\nMolto importanti sono le donne in questo romanzo. Infatti poche volte abbiamo visto Hank senza una donna. Per Henry essere liberi significa procurarsi il maggiore piacere possibile e il sesso \u00e8 una delle chiavi. Nel racconto abbiamo incontrato cinque donne per sei capitoli, ma in uno di tali capitoli sono presenti solo notifiche. Ogni donna caratterizza un capitolo o pi\u00f9:\nBetty: presente dal primo capitolo, la ritroviamo poi nel terzo. Betty \u00e8 la donna con cui Henry ha il rapporto pi\u00f9 duraturo, malgrado non la trovi particolarmente attraente. Divorziata e madre di due figli, con gli anni Betty perde completamente la voglia e il desiderio di vivere, tanto da buttarsi nell'alcool e morire sola e dimenticata in un ospedale.\nJoyce: ragazza di buona famiglia e piuttosto superficiale, colpisce Henry per la sua bellezza. Molto disinibita e insaziabile a livello sessuale, Henry finir\u00e0 per sposarla. Il matrimonio naufraga dopo breve tempo, quando lei si butta in un nuovo e illusorio amore.\nVi: \u00e8 una collega del protagonista e la troviamo nel terzo capitolo, dall'undicesimo sottocapitolo. Nel libro viene introdotta cos\u00ec: \"Andai al bar a bere qualcosa e vidi passare una mulatta con un vecchio impermeabile\". Donna molto bella, di colore, cercher\u00e0 una notte di passione con il protagonista, ma non la otterr\u00e0 perch\u00e9 lui sar\u00e0 troppo annebbiato dall'alcool.\nMay Lou: Questo personaggio compare nel quarto capitolo. E viene introdotta cos\u00ec: Mary Lou \u00e8 una donna molto bella e appariscente, che in seguito far\u00e0 sentire importante e desiderato il protagonista, anche se probabilmente \u00e8 solo un modo per cercare di rubargli del denaro in combutta con il socio Hector.\nFay \u00e8 la tipica donna intellettuale propensa alla cultura hippy, la incontriamo nel quarto capitolo. Si veste sempre di nero, ha i capelli grigi e per la maggior parte del tempo sta casa a leggere e mangiare cioccolatini. \u00c8 la donna con la quale Henry avr\u00e0 una figlia.\nIl lavoro.\nL'ufficio postale, trasparente metafora della societ\u00e0 organizzata, si erge come un asettico Moloch a contrastare in modo arcigno e implacabile la libert\u00e0, al punto che l'unica possibilit\u00e0 di acquisirla definitivamente e goderla resta il licenziamento, dall'ufficio come dalla societ\u00e0. \u00c8 quello che Chinaski infine otterr\u00e0 preparandosi a un gioioso futuro da dropout.\nCapitolo quinto.\nNel capitolo quinto sono raccolte quattro ammonizioni date ad Henry Chinasky. Nella prima ammonizione si parla di un arresto per ubriachezza molesta in data 12 marzo 1969. Nella seconda ammonizione si parla di sospensione dal lavoro per tre giorni per assenza ingiustificata in altrettanti giorni: 13 maggio 1969, 14 maggio 1969 e 15 maggio 1969. La terza notifica si riferisce alla seconda ed \u00e8 una lettera che gli ricorda che per tre giorni sar\u00e0 sospeso dal lavoro, precisamente dal 17 novembre 1969 fino al 19 novembre 1969. Nella quarta notifica si contestano i giorni in cui Hank \u00e8 stato assente senza motivo:"}
{"id": "1510168", "revid": "227211", "url": "https://it.wikipedia.org/wiki?curid=1510168", "title": "Estensione di campo", "text": ""}
{"id": "1510170", "revid": "15756", "url": "https://it.wikipedia.org/wiki?curid=1510170", "title": "Lebaudy (famiglia)", "text": "La famiglia Lebaudy era una famiglia di industriali francesi che costru\u00ec la propria fortuna nel settore della raffinazione dello zucchero nel XIX secolo. Tra gli esponenti pi\u00f9 noti della famiglia, l'avventuriero Jacques Lebaudy, la matematica e femminista Edm\u00e9e de La Rochefauld, e per i fratelli Pierre e Paul che diedero considerevole sviluppo alla dirigibilistica francese, realizzando diversi esemplari fra il 1902 ed il 1911.\nLe origini della famiglia risalgono al villaggio di Ebaudi\u00e8re, sito nel comune di Berni\u00e8res-le-Patry, dipartimento del Calvados nella regione della Bassa Normandia. Il nome della famiglia si \u00e8 evoluto nel corso dei secoli: Esbaudey, Esbaudy, Lesbaudy, Lebaudy.\nMembri della famiglia.\nTra i pi\u00f9 noti esponenti della famiglia Lebaudy:"}
{"id": "1510182", "revid": "1935652", "url": "https://it.wikipedia.org/wiki?curid=1510182", "title": "Pontificia accademia per la vita", "text": "La Pontificia Accademia per la Vita, con sede nello Stato della Citt\u00e0 del Vaticano, \u00e8 stata istituita dal Sommo Pontefice San Giovanni Paolo II con il Motu Proprio \"Vitae mysterium\", dell\u201911 febbraio 1994. La Pontificia Accademia per la Vita ha come fine la difesa e la promozione del valore della vita umana e della dignit\u00e0 della persona.\nDal 15 agosto 2016 il Presidente e l\u2019arcivescovo cattolico italiano Vincenzo Paglia, nominato da Papa Francesco con apposito Chirografo. Nel documento mons. Paglia in quanto Presidente della Pontificia Accademia per la Vita \u00e8 contestualmente nominato Gran Cancelliere del Pontificio Istituto Giovanni Paolo II per Studi Scientifici su Matrimonio e Famiglia \u201caffinch\u00e9 esso diventi un ambito privilegiato per aiutare le famiglie a vivere la loro vocazione e missione nella Chiesa e nel mondo di oggi. Il 18 ottobre 2016 Papa Francesco ha poi dotato la Pontificia Accademia per la Vita di un nuovo Statuto.\nDescrizione.\nSecondo lo Statuto, il compito specifico dell\u2019Accademia \u00e8 di:\n\"a) studiare,\" in un\u2019ottica interdisciplinare, i problemi riguardanti la promozione e la difesa della vita umana;\n\"b) formare\" ad una cultura della vita \u2013 per la parte che le \u00e8 propria \u2013 attraverso opportune iniziative e sempre nel pieno rispetto del Magistero della Chiesa;\n\"c) informare\" in maniera chiara e tempestiva i responsabili della Chiesa, le varie istituzioni di scienze biomediche e delle organizzazioni socio-sanitarie, i mezzi di comunicazione e la comunit\u00e0 civile in genere, sui risultati pi\u00f9 rilevanti delle proprie attivit\u00e0 di studio e di ricerca (cfr \"Vitae mysterium\", 4).\nL\u2019Accademia ha un compito di natura prevalentemente scientifica, per la promozione e difesa della vita umana (cfr \"Vitae mysterium\", 4). In particolare studia i vari aspetti che riguardano la cura della dignit\u00e0 della persona umana nelle diverse et\u00e0 dell\u2019esistenza, il rispetto reciproco fra generi e generazioni, la difesa della dignit\u00e0 di ogni singolo essere umano, la promozione di una qualit\u00e0 della vita umana che integri il valore materiale e spirituale, nella prospettiva di un\u2019autentica \u201cecologia umana\u201d, che aiuti a ritrovare l\u2019equilibrio originario della Creazione tra la persona umana e l\u2019intero universo (cfr \"Chirografo\", 15 agosto 2016).\nNell\u2019adempimento dell\u2019attivit\u00e0 la Pontificia Accademia per la Vita coopera con i Dicasteri della Curia romana, primi fra tutti la Segreteria di Stato e il Dicastero per i Laici, la Famiglia e la Vita, nel rispetto delle rispettive competenze e in spirito di collaborazione.\nAl fine poi di promuovere e diffondere la cultura della vita, l\u2019Accademia mantiene stretti contatti con le Istituzioni universitarie, le Societ\u00e0 scientifiche e i Centri di ricerca che seguono i vari temi connessi con la vita.\nLa Pontificia Accademia per la Vita si compone di una Presidenza, di un Ufficio Centrale e di Membri, detti anche Accademici.\nLa Presidenza \u00e8 formata dal Presidente, dal Cancelliere e dal Consiglio Direttivo. La direzione ed il governo delle attivit\u00e0 ordinarie e straordinarie dell'Accademia spettano al Presidente, insieme al Cancelliere, coadiuvati dal Consiglio Direttivo. Fa parte della Presidenza anche il Consigliere Ecclesiastico.\n\"a)\" Il Presidente \u00e8 nominato dal Sommo Pontefice, rimane in carica per il periodo indicato nel biglietto di nomina e pu\u00f2 essere riconfermato nell'incarico.\n\"b)\" Il Presidente rappresenta ufficialmente la Pontificia Accademia, la dirige in tutte le sue attivit\u00e0 e ne risponde di fronte al Santo Padre; convoca e presiede il Consiglio Direttivo, stabilisce l'ordine del giorno e d\u00e0 esecuzione alle deliberazioni del Consiglio stesso. Egli convoca e presiede pure le tornate dell'Accademia. Il Presidente pu\u00f2 avvalersi della collaborazione straordinaria dei singoli Membri.\nIl Cancelliere, nominato dal Sommo Pontefice per il periodo indicato nel biglietto di nomina, pu\u00f2 essere riconfermato nell'incarico.\n\"b)\" Il Cancelliere pu\u00f2 rappresentare la Pontificia Accademia per la Vita a nome del Presidente, collabora con lui alla direzione e al governo delle attivit\u00e0 dell'Accademia.\nAttualmente il Cancelliere \u00e8 mons. Renzo Pegoraro, sacerdote della diocesi di Padova. \nIl Consiglio Direttivo della Pontificia Accademia per la Vita \u00e8 composto dal Presidente, da un eventuale Vice-Presidente, dal Cancelliere e da sei Consiglieri nominati dal Sommo Pontefice, dei quali quattro sono scelti tra i Membri Ordinari dell\u2019Accademia, il quinto \u00e8 proposto dal Dicastero per i Laici, la Famiglia e la Vita ed il sesto \u00e8 il Preside del Pontificio Istituto Giovanni Paolo II per studi su matrimonio e famiglia. Ciascun Consigliere rimane in carica cinque anni e pu\u00f2 essere riconfermato nell'incarico. \n\"b)\" Il Consiglio Direttivo si riunisce in seduta ordinaria almeno due volte l\u2019anno per deliberare gli indirizzi generali delle attivit\u00e0 ordinarie ed affrontare eventuali questioni particolari legate alla vita dell'Accademia.\n\"c)\" Il Consiglio Direttivo pu\u00f2 riunirsi in seduta straordinaria per esaminare questioni di grave ed indifferibile urgenza.\nIn tali sedute hanno diritto di voto tutti i componenti del Consiglio Direttivo presenti.\n\"d)\" Il Consiglio Direttivo sceglie e nomina, anche valutando proposte esterne, i Membri \"corrispondenti\" della Pontificia Accademia per la Vita, approva i programmi di studio delle Assemblee Generali e delle attivit\u00e0 formative, contribuendo all'indirizzo generale dei programmi annuali.\nL'Ufficio Centrale della Pontificia Accademia per la Vita ha sede in Vaticano. Esso costituisce l'organo esecutivo della Presidenza, per l'impostazione, l\u2019attuazione e il coordinamento delle attivit\u00e0 accademiche. Tale Ufficio svolge le sue funzioni secondo le direttive del Presidente e del Cancelliere.\nPer meglio ordinare le proprie attivit\u00e0, l'Ufficio Centrale \u00e8 strutturato in due sezioni: la sezione scientifica e la sezione tecnico-amministrativa o Segreteria.\nLa sezione scientifica si occupa delle attivit\u00e0 accademiche di studio e ricerca, in base alle finalit\u00e0 statutarie ed ai compiti specifici della Pontificia Accademia per la Vita (cfr Art. 1).\nA tal fine, essa si articola in tre aree settoriali: studio, formazione e informazione.\nLa sezione tecnico-amministrativa si occupa delle attivit\u00e0 di segreteria ed amministrazione dell'Accademia.\nFanno parte della Pontificia Accademia per la Vita i Membri ordinari, i Membri corrispondenti, i Membri onorari e i Membri giovani ricercatori. La nomina a Membro dell\u2019Accademia richiede l\u2019accertata disponibilit\u00e0 a collaborare con l\u2019Accademia in spirito di servizio, unicamente per l\u2019adempimento dei suoi compiti specifici.\nI Membri \"ordinari\" possono raggiungere un numero massimo di settanta. Essi sono nominati per un quinquennio dal Santo Padre, sentito il parere del Consiglio Direttivo, in base ai loro titoli accademici, a provata seriet\u00e0 e competenza professionale, al fedele servizio a difesa e promozione del diritto alla vita di ogni persona umana.\nI Membri \"ordinari\" al termine del quinquennio possono essere riconfermati per successivi mandati fino al compimento dell\u2019ottantesimo anno di et\u00e0.\nSono nominati dal Santo Padre Membri \"onorari\" alcuni Accademici, legati in maniera particolare alla vita e all\u2019attivit\u00e0 dell\u2019Accademia.\nGli Accademici sono scelti, senza alcuna discriminazione religiosa, fra le personalit\u00e0 ecclesiastiche, religiose e laiche appartenenti a diverse nazionalit\u00e0, esperti nelle discipline attinenti alla vita umana (medicina, scienze biologiche, teologia, filosofia, antropologia, diritto, sociologia, ecc.)\nI nuovi Accademici si impegnano a promuovere e difendere i principi circa il valore della vita e della dignit\u00e0 della persona umana, interpretati in modo conforme al Magistero della Chiesa.\nGli Accademici sono tenuti a partecipare alle Assemblee Generali, dove presentano comunicazioni, note e memorie scientifiche; discutono, votano ed hanno diritto di proporre al Consiglio Direttivo nomine e temi di studio e di ricerca.\nLa qualifica di Accademico pu\u00f2 essere revocata, secondo la procedura prevista dal Regolamento proprio dell\u2019Accademia, nel caso di una pubblica e deliberata azione o dichiarazione palesemente contraria a detti principi, oppure gravemente offensiva della dignit\u00e0 e credibilit\u00e0 della Chiesa Cattolica e della stessa Accademia.\nIncarichi politici istituzionali, nel proprio Paese o all'estero, non sono compatibili con la nomina e l'esercizio dell'ufficio di Membro della Pontificia Accademia per la Vita. \nLe attivit\u00e0 ordinarie\nL'attivit\u00e0 scientifica ed interdisciplinare della Pontificia Accademia per la Vita dovr\u00e0 mantenere uno stretto collegamento con gli organismi e le istituzioni mediante le quali la Chiesa \u00e8 presente nel mondo delle scienze biomediche, della salute e delle organizzazioni sanitarie, offrendo la propria collaborazione ai medici ed ai ricercatori anche non cattolici e non cristiani, che riconoscono, come fondamento morale essenziale della scienza e dell'arte medica, la dignit\u00e0 dell'uomo e l'inviolabilit\u00e0 della vita umana, dal concepimento alla morte naturale, cos\u00ec come sono proposte dal Magistero della Chiesa.\nPer il raggiungimento dei suoi fini statutari (cfr Art. 1), la Pontificia Accademia per la Vita:\n\"a)\" organizza ogni anno un'Assemblea Generale, a cui partecipano tutti i Membri;\n\"b)\" convoca e coordina le attivit\u00e0 di gruppi di lavoro, a carattere nazionale ed internazionale;\n\"c)\" studia le legislazioni vigenti nei diversi Paesi e gli orientamenti di politica sanitaria internazionale, nonch\u00e9 le principali correnti di pensiero, che hanno incidenza sulla cultura contemporanea della vita;\n\"d)\" pubblica i risultati dei suoi studi e delle sue ricerche e diffonde le sue proposte culturali ed operative attraverso pubblicazioni ed altri mezzi di comunicazione di massa;\n\"e)\" organizza Convegni nazionali ed internazionali su tematiche bioetiche di grande interesse;\n\"f)\" organizza iniziative di formazione in bioetica, vi partecipa ed offre il proprio contributo;\n\"g)\" partecipa con rappresentanti alle pi\u00f9 importanti iniziative scientifiche, biomediche, giuridiche, politiche, filosofiche, antropologiche, caritativo-assistenziali, morali, pastorali, ecc., attinenti alle finalit\u00e0 dell'Accademia stessa."}
{"id": "1510187", "revid": "1833487", "url": "https://it.wikipedia.org/wiki?curid=1510187", "title": "Stadio comunale 28 settembre 1943", "text": "Lo stadio comunale 28 settembre 1943 \u2014 pi\u00f9 comunemente noto come Comunale \u2014 \u00e8 un impianto sportivo multifunzione di Scafati (provincia di Salerno); si tratta della struttura che ospita le gare interne della Scafatese Calcio e di altre squadre calcistiche cittadine.\nEssendo dotato di pista di atletica viene utilizzato anche per la disputa di gare di tale disciplina sportiva.\nCaratteristiche.\nHa una capienza totale di posti a sedere, cos\u00ec divisi:\n\u00c8 dotato di impianto di illuminazione.\nIl campo \u00e8 ampio 105 metri per 62 e il manto \u00e8 in erba sintetica.\nDenominazione.\nIl nome \"28 settembre 1943\" indica il giorno in cui, durante la seconda guerra mondiale, fu combattuta la battaglia di Scafati, tra inglesi (supportati da patrioti locali) e tedeschi, conclusasi con l'entrata in citt\u00e0 dei primi e la ritirata dei secondi.\nCuriosit\u00e0.\nIl 4 aprile 1962 l'impianto ha ospitato l'incontro di calcio amichevole tra la Scafatese e l', terminato con il risultato di 0-4 per la squadra nerazzurra.\nGestione.\n\u00c8 di propriet\u00e0 del Comune di Scafati e da esso direttamente gestito."}
{"id": "1510192", "revid": "125672915", "url": "https://it.wikipedia.org/wiki?curid=1510192", "title": "Ballata (musica)", "text": "In musica il termine ballata (dal francese antico \"balade\", : , ) indica composizioni musicali diverse a seconda del periodo storico di diffusione:\nBallata medievale.\nLa ballata medievale su testo poetico fiorisce nel XIV secolo e ha per compositori di spicco Guillaume de Machaut e Francesco Landini, rispettivamente in Francia ed Italia.\nAttorno al 1360-1365 si scrivono ballate polifoniche non destinate alla danza. Esse traggono origine dal \"ballo a tondo\" con l'alternarsi solista/coro: il solista all'inizio cantava la \"ripresa\" o \"ritornello\", direttore della danza, ripetuta dal coro danzante, donde il termine \"ripresa\". Si ha un esempio di questa danza nel particolare dell'affresco \"Effetti del Buon Governo in citt\u00e0\" di Ambrogio Lorenzetti: nove fanciulle si tengono per mano e danzano mentre la decima accompagna la danza col tamburello.\nDi queste opere ce ne sono pervenute poche dal momento che venivano spesso improvvisate; probabilmente erano l'equivalente italiano del polifonico virelai francese. I testi sono di carattere amoroso, dove il poeta si rivolge direttamente alla donna amata. Raggiunse il suo massimo grado con Francesco Landini.\nLa struttura musicale \u00e8:\n\"A bba A bba A bba A\"\ndove A \u00e8 la ripresa, b sono i piedi e a \u00e8 la volta\nBallata romantica.\nNel XIX secolo diversi compositori, soprattutto di lingua tedesca, scrissero delle composizioni musicali su testo poetico nella forma ballata o del lied e fra essi si ricordano Robert Schumann.\nNello stesso secolo ebbe grande successo la ballata strumentale, scritta in genere per pianoforte solista; ne fu sommo esponente Fryderyk Chopin che reinvent\u00f2 la Ballata scrivendo per primo la composizione per pianoforte senza riferirsi ad alcun testo letterario. Le sue quattro ballate Ballata n. 1 op. 23, Ballata n. 2 op. 38, Ballata n. 3 op. 47 e Ballata n. 4 op. 52 sono le opere pi\u00f9 importanti e popolari di questo genere. Anche altri compositori dell'epoca scrissero composizioni in questa forma musicale e fra essi si ricordano Johannes Brahms, Franz Liszt, Edvard Grieg e Gabriel Faur\u00e9. Vennero altres\u00ec composte ballate per altri strumenti musicali.\nBallata nella musica moderna.\nA partire dal XX secolo viene utilizzato sempre pi\u00f9 spesso il termine anglosassone \"ballad\" per indicare il termine ballata, nella musica pop e nel jazz, un brano musicale suonato con un tempo lento, in genere strumentale o con testo di argomento sentimentale; ne \u00e8 un esempio il brano \"Je suis malade\" di Serge Lama. Nella musica tradizionale questa forma musicale identifica anche canzoni dal tempo pi\u00f9 sostenuto e dall'argomento non necessariamente sentimentale, ma con un deciso contenuto narrativo."}
{"id": "1510195", "revid": "125956236", "url": "https://it.wikipedia.org/wiki?curid=1510195", "title": "Shadow Warrior", "text": "Shadow Warrior \u00e8 uno sparatutto in prima persona, sviluppato dalla 3D Realms, e pubblicato dalla GT Interactive nel 1997 per PC.\nIl 1\u00ba aprile del 2005, la 3D Realms ha pubblicato il codice sorgente del gioco, che in seguito \u00e8 stato convertito per Windows, Linux e Macintosh. Un remake del gioco \u00e8 stato pubblicato il 26 settembre 2013 ad opera di Flying Wild Hog.\nNel 2013 ne \u00e8 stato realizzato un \"remake\" dallo stesso titolo, per PC e alcune console disponibile per l'acquisto tramite sistemi di distribuzione digitale come \"Steam\" e \"GOG.com\".\nTrama.\nLo Wang \u00e8 un ninja che lavora come guardia del corpo presso una grande compagnia, la \"Zilla Enterprises\"; quando scoprir\u00e0 che il presidente, Master Zilla, \u00e8 deciso a conquistare il Giappone con l'aiuto di creature del \"lato oscuro\", si dimette. \"Master Zilla\" si rende conto che \"se Wang non \u00e8 con lui, \u00e8 contro di lui\": per questo decide di scatenargli contro le forze oscure.\nModalit\u00e0 di gioco.\nUtilizza il medesimo motore grafico di \"Duke Nukem 3D\", il BUILD, \u00e8 stato uno degli ultimi esponenti, insieme a \"Blood\", dei giochi in prima persona che utilizzavano motori grafici in falso 3D (detti anche 2.5D).\nPer la modalit\u00e0 giocatore singolo ci sono 20 livelli (pi\u00f9 due segreti) suddivisi in 2 episodi; il gioco \u00e8 ambientato in Giappone, \u00e8 ricco di stereotipi e citazioni di film sulle arti marziali; tutto \u00e8 permeato da una forte vena umoristica. Il gameplay di Shadow Warrior \u00e8 simile a quello di altri giochi dello stesso genere: occorre trovare l'uscita di ogni livello, facendosi strada tra orde di nemici e semplici enigmi, utilizzando varie armi e power-up, alcuni richiamabili tramite apposito inventario. \u00c8 inoltre possibile guidare dei veicoli e fare fuoco con le armi presenti su di essi. Inoltre offre anche supporto al multiplayer, con una serie di mappe appositamente dedicate.\nEspansioni.\nFurono pubblicate due espansioni ufficiali: \"Twin Dragon\" e \"Wanton destruction\". Un'ulteriore espansione, \"Deadly Kiss\", era in fase di sviluppo da parte di SillySoft, non venne mai completata e pubblicata.\nTwin Dragon.\nVenne pubblicata come freeware nel 1998. Sviluppata da Wylde Productions offriva 13 nuovi livelli, nuove armi e nuovi nemici.\nWanton Destruction.\nVenne pubblicata nel 2004 dalla Sunstorm Interactive, che ottenne i diritti per la creazione di un'espansione. Anche se non venne mai completata, a causa di problemi finanziari della societ\u00e0, come dichiarato dal presidente della stessa, venne resa disponibile come freeware nel 2005. Offriva 12 nuovi livelli, nuove armi e nuovi nemici.\nRomanzi.\nEsistono due romanzi basati sulla trama di \"Shadow Warrior\": \"For Dead Eyes Only\", scritto da Dean Wesley Smith e \"You Only Die Twice\", di Ryan Hughes."}
{"id": "1510199", "revid": "92723", "url": "https://it.wikipedia.org/wiki?curid=1510199", "title": "Vitae Mysterium", "text": "Vitae Mysterium (in italiano \"Il mistero della vita\"), \u00e8 una lettera apostolica di papa Giovanni Paolo II, pubblicata in forma di \"Motu proprio\" l'11 febbraio 1994.\nIl \"Motu proprio\" istituisce la Pontificia Accademia per la Vita."}
{"id": "1510203", "revid": "125101059", "url": "https://it.wikipedia.org/wiki?curid=1510203", "title": "Aiello Calabro", "text": "Aiello Calabro (\"Ajiellu\" in calabrese, \"Agg\u00e8llu\", \u0386\u03b3\u03b3\u03b5\u03bb\u03bf in greco bizantino), fino al 1861 Ajello, dal 1861 al 1928 Aiello in Calabria , \u00e8 un comune italiano di 1549 abitanti della provincia di Cosenza in Calabria.\nGeografia fisica.\nAiello \u00e8 un piccolo paesino, arroccato sulle colline dell'entroterra tirrenico, che affonda le sue radici nel passato remoto. \nA chi si trovasse a passare da questa cittadina medioevale appaiono subito particolarmente suggestivi lo sperone roccioso e i resti del Castello che domina il borgo principale, e la verdeggiante natura circostante. \nL'impianto urbanistico e architettonico dell'abitato tradisce subito le sue origini antiche. Un giro per le viuzze che attraversano il centro ci svela le bellezze di Aiello. Il palazzo Cybo Malaspina (XVI secolo), gli altri palazzi signorili del sei-settecento, le chiese, la bella e rinascimentale Cappella Cybo presso l'ex Convento degli Osservanti. E poi la montagna con i suoi alberi secolari e il boschetto del Casellone con i suoi chioschi attrezzati per trascorrervi una giornata immersi nel verde della natura.\nUn breve soggiorno, in questo paesello che si pone a met\u00e0 strada tra il mare (10 minuti dalla costa amanteana) e la montagna, non \u00e8 sufficiente per assaporare e gustare le bellezze che si offrono al visitatore.\nCon la calma necessaria si potranno scoprire tutte le particolarit\u00e0 dell'ingegno locale e i prodotti della gastronomia di questa terra: gli insaccati e i formaggi, i sottoli, i prodotti da forno, i fichi lavorati del cosentino. \nLe occasioni per mangiare tali prelibatezze non mancano. A cominciare dai punti ristoro di alcune aziende agrituristiche, ai ristorantini del centro.\nStoria.\nI segni della storia in questo piccolo ma suggestivo paese di Calabria sono ben visibili. Le origini (sebbene alcuni hanno sostenuto fosse la mitica Tilesio, citt\u00e0 greca) risalgono ai Romani (il nome \"Agellus\", piccolo campo, da cui deriva il nome attuale ne \u00e8 una chiara testimonianza). Posto in un luogo strategico, per il controllo delle vie di comunicazione (una deviazione della Via Capua-Rhegium passava proprio da qui), Aiello \u00e8 stato nel corso dei secoli al centro di aspre lotte di potere. I Saraceni del vicino Emirato di Amantea, come racconta la leggenda, nel tentativo di farlo capitolare \u201cper fame\u201d, furono persuasi a desistere dal genio degli aiellesi che per dimostrare di avere scorte a sufficienza, dalle mura del castello lanciarono delle pizze di formaggio ottenute dal latte delle loro donne. I normanni, nel 1065, guidati da Roberto il Guiscardo lo assediarono per quattro mesi, prima di ottenerne la resa.\nL'importanza di questo lembo di terra \u201c\u2026grossa, nobile, et civile\u201d \u00e8 dimostrata nel corso delle alterne vicende storiche. Con gli Aragonesi, il feudo aiellese, dai Sersale fu assegnato al vicer\u00e9 di Calabria e conte di Ajello, Francesco Siscar. Tale periodo per Aiello \u00e8 molto florido e si registra una notevole espansione demografica, sociale ed economica che continua con il Viceregno spagnolo in cui cresce l'agricoltura e la produzione della seta. \nNel 1566 il Feudo aiellese viene acquistato per 38.000 ducati dal principe di Massa, Alberico Cybo Malaspina. Con questa famiglia di origini liguri toscane, che mantenne la propriet\u00e0 del feudo sino all'eversione della feudalit\u00e0, lo \u201cStato di Aiello\u201d passa da contea a marchesato e poi a ducato nel 1605. A questo periodo si devono alcune delle pi\u00f9 pregevoli testimonianze architettoniche artistiche e storiche del Borgo antico: il palazzo Cybo e la omonima cappella gentilizia. Ma anche il castello, \u201cuna delle prime fortezze del regno\u201d, come ebbe a definirlo Leandro Alberti nel 1525-6, che fu scelta come dimora dal cavaliere Francesco Cybo, dove organizz\u00f2 una ricca biblioteca con opere rarissime. \nNel decennio francese la cittadina passa nella giurisdizione del cantone di Belmonte, quindi nel governo di Rogliano, sino al 1811, anno in cui diventa capoluogo di Circondario (comprendente Terrati, Serra, Lago, Laghitello, Pietramala e Savuto). \nDopo vi fu: la Restaurazione borbonica, poi Garibaldi che un\u00ec l'Italia, il Brigantaggio, e il terremoto del 1905 che distrusse buona parte dell'abitato. Nel 1864 prese il nome di Aiello di Calabria che mut\u00f2 poi nel 1928 in Aiello Calabro, incorporando Cleto e Serra, i quali divennero comuni autonomi il primo nel 1934, il secondo nel 1937.\nCultura.\nIstruzione.\nBiblioteche.\nNel 2003 \u00e8 stata inaugurata una biblioteca civica, allestita nei locali dell'ex-convento dei minori osservanti, dotata di circa un migliaio di volumi e di tavoli da lettura e computer. Al momento risulta tuttavia chiusa.\nScuole.\nAiello era sede centrale dell'istituto comprensivo statale Aiello-Cleto-Serra d'Aiello, per via della riorganizzazione delle sedi degli istituti scolastici \u00e8 diventata sede aggregata dell'Istituto Comprensivo di Campora San Giovanni. In particolare, vi hanno sede una scuola dell'infanzia, una scuola elementare, una scuola media inferiore.\nEconomia.\nLa produzione dell'olio di oliva e vino sono le basi dell'economia locale insieme ad alcune aziende agrituristiche e di lavorazione dei fichi secchi, oltre al turismo e l'agricoltura in generale. .\nInfrastrutture e trasporti.\nStrade.\nAiello \u00e8 facilmente raggiungibile dall'autostrada Salerno-Reggio Calabria uscendo all'uscita Falerna, proseguendo poi direzione nord verso Campora San Giovanni, da qui si sale verso la collina per circa , \u00e8 inoltre anche raggiungibile uscendo all\u2019uscita ROGLIANO dell\u2019Autostrada SA/RC, proseguendo poi sulla SS108\nFerrovie.\nFermata Amantea, la stazione dista da Aiello Calabro.\nAeroporti.\nL'Aeroporto di Lamezia Terme \u00e8 a circa 45km da Aiello Calabro.\nSport.\nAd Aiello calabro,nel 2018,nasce la A.S.D Nuova Aiello,squadra di calcio del paese che milita,dalla stagione 2020-2021,in Seconda Categoria Calabria"}
{"id": "1510204", "revid": "125460815", "url": "https://it.wikipedia.org/wiki?curid=1510204", "title": "Scala di Brinell", "text": "La scala Brinell \u00e8 una scala di valori ricavati dalla prova di durezza dei materiali con il metodo Brinell, ideata dal metallurgista svedese Johan August Brinell (1849 - 1925).\nSvolgimento della prova.\nDurante la prova viene esercitata pressione nota su di un materiale tramite un penetratore (o \"indentatore\"), per poi misurarne in seguito il diametro dell'impronta da esso lasciata e da questo ricavare il valore della durezza. Come altre prove di questo tipo \u00e8 standardizzata dalle norme internazionali al fine di garantire la comparabilit\u00e0 di valori di durezza per una corretta valutazione delle caratteristiche dei materiali. In particolare tale prova \u00e8 normata dallo standard ASTM E10-17, \"Standard Test Method for Brinell Hardness of Metallic Materials\".\nIl metodo Brinell prevede la possibilit\u00e0 di usare due diversi penetratori: uno in acciaio temprato, l'altro in metallo duro, tipo carburo di tungsteno.\nEntrambi i penetratori sono comunque di forma sferica.\nLa prova con penetratore in acciaio temprato \u00e8 generalmente considerata affidabile quando il valore trovato \u00e8 inferiore a 350, mentre deve essere inferiore a 650 se si usa quello in metallo duro.\nCalcolo della durezza.\nLa durezza Brinell si calcola a partire dai valori ottenuti dalla prova come:\ndove \"F\" \u00e8 la forza misurata in kgf e \"S\" \u00e8 la superficie dell'impronta lasciata dal penetratore in mm\u00b2. Essendo tale impronta di forma circolare, \u00e8 possibile calcolare il valore della durezza dalla seguente formula:\ndove \"D\" \u00e8 il diametro del penetratore e \"d\" \u00e8 il diametro dell'impronta lasciata.\nIndicazione dei valori.\nEsempi di valore di durezza Brinell:\nNota: se il tempo di applicazione \u00e8 quello standard (15 secondi), nella definizione estesa pu\u00f2 non essere specificato."}
{"id": "1510207", "revid": "287204", "url": "https://it.wikipedia.org/wiki?curid=1510207", "title": "Gran Premio motociclistico di Gran Bretagna 2007", "text": "Il Gran Premio motociclistico di Gran Bretagna 2007 corso il 24 giugno, \u00e8 stato l'ottavo Gran Premio della stagione 2007 e ha visto vincere: la Ducati di Casey Stoner nella classe MotoGP, Andrea Dovizioso nella classe 250 e Mattia Pasini nella classe 125."}
{"id": "1510212", "revid": "119159", "url": "https://it.wikipedia.org/wiki?curid=1510212", "title": "Colosseo", "text": "Il Colosseo, originariamente conosciuto come Anfiteatro Flavio (in latino: \"Amphitheatrum Flavium\") o semplicemente \"Amphitheatrum\" (in italiano: Anfiteatro\")\", situato nel centro della citt\u00e0 di Roma, \u00e8 il pi\u00f9 grande anfiteatro romano del mondo. In grado di contenere un numero di spettatori stimato tra 50 000 e 87 000 unit\u00e0, \u00e8 il pi\u00f9 importante anfiteatro romano, nonch\u00e9 il pi\u00f9 imponente monumento dell'antica Roma che sia giunto fino a noi.\nInserito nel 1980 nella lista dei Patrimoni dell'umanit\u00e0 dall'UNESCO, assieme a tutto il Centro storico di Roma, le Zone extraterritoriali della Santa Sede in Italia e la Basilica di San Paolo fuori le mura, nel 2007 il complesso, unico monumento europeo, \u00e8 stato anche inserito fra le \"Nuove sette meraviglie del mondo\", a seguito di un concorso organizzato da \"New Open World Corporation\" (NOWC).\nL'anfiteatro fu edificato in epoca Flavia su un'area al limite orientale del Foro Romano. La sua costruzione, iniziata da Vespasiano nel 70 d.C., fu conclusa da Tito, che lo inaugur\u00f2 il 21 Aprile nell'80 d.C. Ulteriori modifiche vennero apportate durante l'impero di Domiziano, nel 90. L'edificio forma un'ellisse di 527 m di perimetro, con assi che misurano 187,5 e 156,5 m. L'arena all'interno misura 86 \u00d7 54 m, con una superficie di 3 357 m\u00b2. L'altezza attuale raggiunge 48,5 m, ma originariamente arrivava a 52 m. La struttura esprime con chiarezza le concezioni architettoniche e costruttive romane della prima Et\u00e0 imperiale, basate rispettivamente sulla linea curva e avvolgente offerta dalla pianta ellittica e sulla complessit\u00e0 dei sistemi costruttivi. Archi e volte sono concatenati tra loro in un serrato rapporto strutturale.\nIl nome \"Colosseo\" si diffuse solo nel Medioevo, e deriva dalla deformazione popolare dell'aggettivo latino \"colosseum\" (traducibile in \"colossale\", come appariva nell'Alto Medioevo tra le casette a uno o due piani) o, pi\u00f9 probabilmente, dalla vicinanza della colossale statua acrolitica di Nerone che sorgeva nei pressi.\nPresto l'edificio divenne simbolo della citt\u00e0 imperiale, espressione di un'ideologia in cui la volont\u00e0 celebrativa giunge a definire modelli per lo svago e il divertimento del popolo.\nAnticamente era usato per gli spettacoli di gladiatori e altre manifestazioni pubbliche (spettacoli di caccia, battaglie navali, rievocazioni di battaglie famose, e drammi basati sulla mitologia classica). La tradizione che lo vuole luogo di martirio di cristiani \u00e8 infondata. Non pi\u00f9 in uso dopo il VI secolo, l'enorme struttura venne variamente riutilizzata nei secoli, anche come cava di materiale. Oggi \u00e8 un simbolo della citt\u00e0 di Roma e una delle sue maggiori attrazioni turistiche sotto forma di monumento archeologico regolarmente visitabile.\nNel 2012 le condizioni della struttura del Colosseo destarono preoccupazione, in seguito a studi che avevano individuato oltre tremila lesioni e un esteso stato fessurativo. Inoltre venne rilevata un'inclinazione di 40\u00a0cm della struttura, probabilmente a causa di un cedimento della platea di fondazione su cui poggia.\nNel 2018 il circuito archeologico Colosseo, Foro Romano e Palatino ha ottenuto 7\u00a0650\u00a0519 visitatori, risultando il secondo sito museale statale italiano pi\u00f9 visitato (il primo tra quelli a pagamento), alle spalle del Pantheon.\nStoria.\nCostruzione.\nLa costruzione inizi\u00f2 fra il 70 e il 72 sotto l'imperatore Vespasiano, della dinastia flavia. I lavori furono finanziati, come altre opere pubbliche del periodo, con il provento delle tasse provinciali e il bottino del saccheggio del tempio di Gerusalemme (70). \nNel 1813 fu rinvenuto un blocco di marmo reimpiegato in epoca tarda, che recava ancora i fori delle lettere di bronzo dell'iscrizione dedicatoria, in origine posta sopra un ingresso: il testo \u00e8 stato ricostruito nel modo seguente: \nL'area scelta era una vallata tra la Velia, il colle Oppio e il Celio, in cui si trovava un lago artificiale (lo \"stagnum\" citato dal poeta Marziale), fatto scavare da Nerone per la propria \"Domus Aurea\".\nQuesto specchio d'acqua, alimentato da fonti che sgorgavano dalle fondazioni del Tempio del Divo Claudio sul Celio, venne ricoperto da Vespasiano con un gesto \"riparatorio\" contro la politica del \"tiranno\" Nerone, che aveva usurpato il terreno pubblico e lo aveva destinato a uso proprio, rendendo cos\u00ec evidente la differenza tra il vecchio e il nuovo principato. Vespasiano fece dirottare l'acquedotto per uso civile, bonific\u00f2 il lago e vi fece gettare delle fondazioni, pi\u00f9 resistenti nel punto in cui avrebbe dovuto essere edificata la \"cavea\".\nVespasiano vide la costruzione dei primi due piani e riusc\u00ec a dedicare l'edificio prima di morire nel 79. L'edificio era il primo grande anfiteatro stabile di Roma, dopo due strutture minori o provvisorie di epoca giulio-claudia (l\"amphiteatrum Tauri\" e l\"amphiteatrum Caligulae\") e dopo 150 anni dai primi anfiteatri in Campania.\nTito aggiunse il terzo e quarto ordine di posti e inaugur\u00f2 l'anfiteatro con cento giorni di giochi nell'80. Poco dopo il secondo figlio di Vespasiano, l'imperatore Domiziano, oper\u00f2 notevoli modifiche, completando l'opera \"ad clipea\" (probabilmente scudi decorativi in bronzo dorato), aggiungendo forse il \"maenianum summum in ligneis\" e realizzando i sotterranei dell'arena: dopo il completamento dei lavori non fu pi\u00f9 possibile tenere nell'anfiteatro le naumachie (rappresentazioni di battaglie navali), che invece le fonti riportano per l'epoca precedente.\nContemporaneamente all'anfiteatro furono innalzati alcuni edifici di servizio per i giochi: i \"ludi\" (caserme e luoghi di allenamento per i gladiatori, tra cui sono noti il \"Magnus\", il \"Gallicus\", il \"Matutinus\" e il \"Dacicus\"), la caserma del distaccamento dei marinai della \"Classis Misenensis\" (la flotta romana di base a Miseno) adibiti alla manovra del \"velarium\" (\"castra misenatium\"), il \"summum choragium\" e gli \"armamentaria\" (depositi delle armi e delle attrezzature), il \"sanatorium\" (luogo di cura per le ferite dei combattimenti) e lo \"spoliarum,\" un luogo in cui venivano trattate le spoglie dei gladiatori morti in combattimento.\nL'epoca imperiale.\nNerva e Traiano fecero dei lavori, attestati da alcune iscrizioni, ma il primo intervento di restauro si ebbe sotto Antonino Pio. Nel 217 un incendio, innescato presumibilmente da un fulmine, fece crollare le strutture superiori; i lavori di restauro fecero chiudere il Colosseo per cinque anni, dal 217 al 222, e i giochi si trasferirono al Circo Massimo. I lavori di restauro furono iniziati sotto Eliogabalo (218-222) e portati avanti da Alessandro Severo, che rifece il colonnato sulla \"summa cavea\". L'edificio fu riaperto nel 222, ma solo sotto Gordiano III i lavori poterono dirsi conclusi, come sembra anche dimostrare la monetazione di questi due imperatori. Un altro incendio causato da un fulmine fu all'origine dei lavori di riparazione ordinati dall'imperatore Decio nel 250.\nDopo il sacco di Roma del 410 per opera dei Visigoti di Alarico, sul podio che circondava l'arena fu incisa un'iscrizione in onore dell'imperatore Onorio, forse in seguito a restauri. Onorio proib\u00ec i \"ludi gladiatori\" e da allora fu adibito alle \"venationes\". L'iscrizione fu successivamente cancellata e riscritta per ricordare grandi lavori di restauro dopo un terremoto nel 442, per opera dei \"praefecti urbi\" Flavio Sinesio Gennadio Paolo e Rufio Cecina Felice Lampadio. Costanzo II lo ammir\u00f2 sommamente. Altri restauri a seguito di terremoti si ebbero ancora nel 470, per opera del console Messio Febo Severo. I restauri continuarono anche dopo la caduta dell'impero: dopo un terremoto nel 484 o nel 508 il \"praefectus urbi\" Decio Mario Venanzio Basilio cur\u00f2 i restauri a proprie spese.\nLe \"venationes\" proseguirono fino all'epoca di Teodorico. Abbiamo i nomi delle pi\u00f9 importanti famiglie senatorie dell'epoca di Odoacre iscritte sui \"gradus\": tale usanza \u00e8 molto pi\u00f9 antica, ma periodicamente i nomi erano cancellati e sostituiti con quelli dei nuovi occupanti (anche a seconda del diverso grado tra \"clarissimi\", \"spectabilis\" e \"illustres\"), per cui restano solo quelli dell'ultima redazione prima del crollo dell'impero.\nDal Medioevo all'epoca moderna.\nDopo l'abbandono fu adibito nel VI secolo ad area di sepoltura e poco dopo utilizzato come castello. Tra il VI e il VII secolo fu fondata all'interno del Colosseo una cappella oggi nota come chiesa di Santa Maria della Piet\u00e0 al Colosseo. Sotto papa Leone IV fu gravemente danneggiato da un terremoto (847 circa). Il grande terremoto del 1349 provoc\u00f2 il crollo dell'esterno lato sud, costruito su un terreno alluvionale instabile. A lungo utilizzato come fonte di materiale edilizio, nel XIII secolo fu occupato da un palazzo dei Frangipane, successivamente demolito, ma il Colosseo continu\u00f2 a essere occupato da altre abitazioni. I blocchi di travertino furono sistematicamente asportati nel XV e XVI secolo per nuove costruzioni, e blocchi caduti a terra furono ancora utilizzati nel 1634 per la costruzione di Palazzo Barberini e nel 1703, dopo un altro terremoto, per il porto di Ripetta.\nBenvenuto Cellini, nella sua \"Autobiografia\", raccont\u00f2 di una spettrale notte tra demoni evocati nel Colosseo, a testimonianza della fama sinistra del luogo.\nNel corso del Giubileo del 1675 assunse il carattere di luogo sacro in memoria dei molti martiri cristiani qui condannati al supplizio. Nel 1744 papa Benedetto XIV ordin\u00f2 la fine delle spoliazioni con un editto e vi fece costruire le quattordici edicole della \"Via Crucis\", e nel 1749 dichiar\u00f2 il Colosseo chiesa consacrata a Cristo e ai martiri cristiani.\nNel 1787 durante il soggiorno di Goethe a Roma lasci\u00f2 una descrizione enfatica del monumento visto di notte tra le pagine del suo \"Viaggio in Italia\":\nEpoca contemporanea: i restauri ottocenteschi.\nLiberato in due grandi riprese, con gli scavi diretti da Carlo Fea, Commissario per le Antichit\u00e0, nel 1811 e 1812 e con quelli di Pietro Rosa (1874-1875), agli inizi dell'Ottocento, oltre a essere oggetto dei pi\u00f9 fantasiosi progetti di riuso fino alla met\u00e0 del Settecento, il Colosseo era staticamente compromesso, dopo esser stato per secoli abitato, adibito a luogo di culto cristiano e utilizzato come cava di travertino. Uno dei principali e pi\u00f9 evidenti problemi era l'interruzione brusca dell'anello pi\u00f9 esterno nei lati in corrispondenza delle attuali via di San Giovanni in Laterano e via dei Fori Imperiali che furono non a caso oggetto dei restauri pi\u00f9 importanti. Il Fea descrisse pure le possibili motivazioni della presenza di fori sulle pietre del monumento interpretandoli come sistema per rimuovere le grappe metalliche che tenevano unite le pietre.\nL'intervento di Raffaele Stern.\nDopo l'istituzione di una commissione straordinaria da parte di papa Pio VII, i primi restauri iniziarono dopo il 1806, anno in cui un violento terremoto compromise la statica dei due lati liberi dell'anello pi\u00f9 esterno. Il terremoto aveva particolarmente aggravato la situazione del terzo anello sul lato occidentale dove, a causa di conci ormai pericolanti, era richiesto un intervento di emergenza.\nDopo il puntellamento dei conci, furono immediatamente montati i ponteggi per la creazione di uno sperone che facesse da contrafforte. Raffaele Stern escogit\u00f2 due modalit\u00e0 di intervento da sottoporre al vaglio dell'Accademia di San Luca: \"\"per via di togliere\", che consisteva nell'eliminazione della parte di attico e delle arcate del terz'ordine danneggiate, soluzione scartata, e \"per via d'aggiungere\"\", poi effettivamente realizzata con l'aggiunta di uno sperone in laterizio.\nLe prime due arcate di ogni ordine furono tamponate e lo sperone rustico fu realizzato privo delle forme architettoniche delle arcate esistenti a causa dell'emergenza e della necessit\u00e0 di praticare l'intervento in economia e rapidit\u00e0. Anche i conci puntellati, caricati successivamente di significato romantico e descritti come bloccati nell'atto della caduta, non sono in realt\u00e0 che il frutto di un intervento d'emergenza. Stern aveva inizialmente pensato di tinteggiare lo sperone, poi ironicamente chiamato \u201cstampella\u201d, con un intonaco color travertino per evitare l'eccessivo contrasto con le parti autentiche, ma la tinteggiatura non fu mai realizzata.\nL'intervento di Giuseppe Valadier.\nGiuseppe Valadier, che si era gi\u00e0 interessato del Colosseo nel 1815 con un \"Progetto per chiudere decentemente l'Anfiteatro Flavio\" mediante cancellate, si occup\u00f2 nel 1823 del recupero dell'anello perimetrale nel lato verso i fori. La differenza sostanziale fra l'impostazione del restauro di Stern e quello di Valadier \u00e8 che, mentre il primo fu realizzato sotto il pericolo di un crollo imminente, l'altro pot\u00e9 essere praticato in tutta calma.\nDal punto di vista statico l'intervento consistette in un nuovo sperone, realizzato con arcate identiche alle originali. L'aggiunta, interamente in mattoni, fu costruita utilizzando materiale diverso rispetto all'originale per motivi economici, e non per una volont\u00e0 di differenziazione, con l'eccezione delle basi e dei capitelli in travertino, messi in opera in maniera identica agli originali e con lo stesso livello di definizione. Anche in questo caso, per non guastare esteticamente la preesistenza, si progett\u00f2 una scialbatura color travertino, mai realizzata.\nA dieci anni dall'inizio dei lavori, l'opera fu celebrata da Giuseppe Valadier al pari di una nuova architettura in \"Opere di Architettura ed Ornamento\", ove descrisse e illustr\u00f2 minuziosamente il cantiere dalla costruzione delle impalcature alla fine del restauro, esaltandolo come una delle sue pi\u00f9 grandi realizzazioni.\nI lavori di Gaspare Salvi e Luigi Canina.\nDagli anni trenta fino alla conclusione dei lavori avvenuta a met\u00e0 del secolo, i lavori passarono sotto la direzione di Gaspare Salvi e Luigi Canina.\nIl primo intervento di Salvi riguard\u00f2 la parte pi\u00f9 gravemente compromessa dell'intera costruzione rimasta in piedi: il terzo anello sul lato dell'attuale via San Gregorio. Su delle basi in travertino Salvi costru\u00ec un completamento con archi in laterizio su imposte di travertino; dagli archi fece partire dagli speroni per ricollegare la parte di nuova costruzione alla parte antica, che fu cos\u00ec staticamente assicurata. I nuovi archi sono segnalati da mattoni bipedali disposti radialmente. I riempimenti dei muri radiali sono realizzati in travertino al primo ordine e in laterizio negli ordini superiori, mentre i pilastri di restauro sono interamente in mattoni. Alla morte di Salvi, Canina assunse la direzione dei lavori, risolvendo sullo stesso lato un problema di strapiombo verso l'interno della parte pi\u00f9 alta della costruzione, che fu assicurata con tiranti in ferro ai contrafforti in mattoni di nuova costruzione.\nL'ultimo grande intervento fu operato sul lato a nord, verso l'attuale via degli Annibaldi, il pi\u00f9 conservato con l'eccezione dell'attico, che presentava uno strapiombo di oltre 60 centimetri fuori dall'asse. Era dunque necessario costruire un sostegno per la parte pi\u00f9 esterna strapiombante. Fu cos\u00ec costruito verso l'interno un abbozzo di quart'ordine nel secondo anello, in cui furono affondate catene binate per assicurare la parte d'attico non pi\u00f9 in asse.\nIl Novecento e i lavori contemporanei.\nI resti della Meta Sudans, la fontana flavia, furono demoliti definitivamente tra il 1933 e il 1936, insieme ai resti della base del Colosso di Nerone durante i lavori per la costruzione di via dell'Impero, attuale via dei Fori Imperiali, voluta da Mussolini.\nFra il 1938 e il 1939 furono completamente scavate le strutture sotterranee dell'arena, in parte alterate dalle ricostruzioni.\nDal 2002 il Colosseo \u00e8 raffigurato sul rovescio della moneta da 5 centesimi di euro coniata dalla Repubblica Italiana.\nNel 2007 il complesso \u00e8 stato inserito fra le \"Sette meraviglie del mondo moderno\". Il Colosseo al giorno d'oggi \u00e8 la maggiore fonte turistica ed \u00e8 il simbolo di Roma.\nOrigini dell'attuale nome.\nNelle vicinanze era presente una statua colossale di Nerone in bronzo, dalla quale si dice derivi il nome Colosseo, attestato a partire dal Medioevo e legato anche alle dimensioni colossali dell'edificio.\nDopo l'uccisione di Nerone, la statua fu rimodellata per raffigurare \"Sol Invictus\", il dio Sole, aggiungendo intorno alla testa i raggi della corona solare. Il Colosso fu quindi spostato dalla sua originale collocazione, l'atrio della \"Domus Aurea\" per far posto al tempio di Venere e Roma sotto Adriano, nel 126. Il sito del basamento della statua colossale dopo lo spostamento \u00e8 segnato da un moderno basamento in tufo.\nLa colossale statua di Nerone fu abbattuta in et\u00e0 imperiale ed \u00e8 difficile che se ne serbasse il ricordo nel VI secolo. Il notaio e giudice Armannino da Bologna, nel XIV secolo, sosteneva che il Colosseo fosse il principale luogo pagano del mondo. Secondo la sua interpretazione \u00abil Colosseo era diventato la sede di alcune sette di maghi ed adoratori del demonio. A chi si avvicinava era chiesto: \"Colis Eum?\" (cio\u00e8 \"adori lui?\", intendendo il diavolo) a cui bisognava rispondere \"Ego Colo\"\u00bb. Papa Benedetto XIV fece esorcizzare il Colosseo e lo consacr\u00f2 alla memoria della passione di Cristo e di tutti i santi.\nDescrizione dell'edificio.\nStruttura.\nL'edificio poggia su una piattaforma in travertino sopraelevata rispetto all'area circostante. Le fondazioni sono costituite da una grande platea in tufo di circa 13 m di spessore, foderata all'esterno da un muro in laterizio.\nLa struttura portante \u00e8 costituita da pilastri in blocchi di travertino, collegati da perni: dopo l'abbandono dell'edificio si cercarono questi elementi metallici per fonderli e riutilizzarli, scavando i blocchi in corrispondenza dei giunti: a questa attivit\u00e0 si devono i numerosi fori ben visibili sulla facciata esterna. I pilastri erano collegati da setti murari in blocchi di tufo nell'ordine inferiore e in laterizio superiormente. La cavea era sostenuta da volte a botte trapezoidali volte a crociera e archi che poggiavano sui pilastri di travertino e sui setti radiali di tufi o mattoni. All'esterno \u00e8 usato il travertino, come nella serie di anelli concentrici di sostegno alla \"cavea\". In queste pareti anulari si aprono vari archi, decorati da paraste che li inquadrano. Le volte a crociera (tra le pi\u00f9 antiche del mondo romano) sono in \"opus caementicium\" e spesso sono costolonate tramite archi incrociati in laterizio, usato anche nei paramenti. I muri radiali, oltre i due ambulacri esterni, sono rafforzati da blocchi di tufo. \nUn complesso sistema di adduzione e smaltimento idrico consentiva la manutenzione dell'edificio e alimentava le fontane poste nella \"cavea\" per gli spettatori.\nFacciata esterna.\nLa facciata esterna (alta fino a 48,50 m) \u00e8 in travertino e si articola in quattro ordini, secondo uno schema tipico di tutti gli edifici da spettacolo del mondo romano: i tre registri inferiori con 80 arcate numerate, rette da pilastri ai quali si addossano semicolonne, mentre il quarto livello (attico) \u00e8 costituito da una parete piena, scandita da lesene in corrispondenza dei pilastri delle arcate. Gli ordini per ogni piano sono successivamente tuscanico, ionico e corinzio. L'ultimo piano \u00e8 definito di stile composito.\nNei tratti di parete tra le lesene si aprono 40 piccole finestre quadrangolari, una ogni due riquadri (nei riquadri pieni dovevano trovarsi i clipei bronzei), e immediatamente sopra il livello delle finestre vi sono collocate tre mensole sporgenti per ogni riquadro, nelle quali erano alloggiati i pali di legno che venivano utilizzati per aprire e chiudere il \"velarium,\" probabilmente ancorato a terra alla serie di cippi inclinati di pietra che ancora oggi sono in parte visibili esternamente, al limite della pedana in travertino su cui poggia il Colosseo (visibili quelli sul lato verso il Celio). Nel primo ordine sono presenti 80 ingressi di cui 4 particolari, posti sugli assi dell\u2019ellisse.\nSull\u2019asse corto vi erano gli ingressi per le tribune d\u2019onore (l\u2019ingresso per l\u2019imperatore); sull\u2019asse lungo gli ingressi che conducevano direttamente all\u2019arena. Inoltre i diversi piani erano riservati per ogni classe sociale.\nL\u2019imperatore sedeva la mattina nel podio verso l\u2019Arco di Costantino e il pomeriggio in quello verso l'odierna Metropolitana.\nAl secondo e terzo livello gli archi sono bordati da una parapetto continuo, in corrispondenza del quale le semicolonne presentano un dado come base.\nLe semicolonne e le lesene dei quattro ordini hanno a partire dal basso capitelli tuscanici, ionici, corinzi e corinzi a foglie lisce. I primi tre ordini ripetono la medesima successione visibile sulla facciata esterna del teatro di Marcello.\nLe raffigurazioni monetarie ci tramandano la presenza di quattro archi alle terminazioni delle assi dell'ovale della pianta, ornati da un piccolo protiro marmoreo.\nIl velario.\nIl Colosseo aveva una copertura in tessuto (\"velarium\" in latino) formata da molti teli che coprivano gli spalti degli spettatori ma lasciavano scoperta l'arena centrale. Il \"velarium\" era usato per proteggere le persone dal sole ed era manovrato da un distaccamento di marinai della flotta di Miseno, stanziata accanto al Colosseo. I teli erano fissati con un complesso sistema di funi e guidati da pulegge e contemporaneamente l'intera struttura era fissata a terra con funi legate a cippi di pietra posti all'esterno del Colosseo, e in parte visibili ancora oggi.\nCavea e accessi per il pubblico.\nAll'interno si trova la \"cavea\" con i gradini per i posti degli spettatori; era interamente in marmo e suddivisa, tramite \"praecinctiones\" o \"baltea\" (fasce divisorie in muratura), in cinque settori orizzontali (\"maeniana\"), riservati a categorie diverse di pubblico, il cui grado decresceva con l'aumentare dell'altezza. Il settore inferiore, riservato ai senatori e alle loro famiglie, aveva gradini ampi e bassi che ospitavano seggi di legno (\"subsellia\"); sulla balaustra del podio venivano iscritti i nomi dei senatori a cui i posti inferiori erano riservati.\nSeguivano il \"maenianum primum\", con una ventina di gradini di marmo, il \"maenianum secundum\", suddiviso in \"imum\" (inferiore) e \"summum\" (superiore), ancora con circa sedici gradini in marmo, e infine il \"maenianum summum\", con circa undici gradini lignei all'interno del portico colonnato che coronava la cavea (\"porticus in summa cavea\"): i resti architettonici di quest'ultimo appartengono ai rifacimenti di epoca severiana o di Gordiano III. Sui gradini sotto il colonnato prendevano posto le donne, alle quali, da Augusto in poi, fu sempre vietato di mescolarsi ad altri spettatori. Il posto peggiore era sul terrazzo sopra il colonnato, solo con posti in piedi, destinato alle classi infime della plebe.\nVerticalmente i settori erano scanditi da scalette e dagli accessi alla \"cavea\" (\"vomitoria\"), ed erano protetti da transenne in marmo (risalenti ai restauri del II secolo).\nAlle due estremit\u00e0 in corrispondenza dell'asse minore, precedute esternamente da un avancorpo, si trovavano due palchi riservati agli alti personaggi ospitati nei due palchi oggi scomparsi. Uno, a forma di \"S\", era destinato all'imperatore, ai consoli e alle vestali; l'altro al \"praefectus urbi\" e ad altri dignitari.\nGli spettatori raggiungevano il loro posto entrando dalle arcate loro riservate. Gli imperatori e le autorit\u00e0 raggiungevano i loro posti fruendo del privilegio di entrare da ingressi riservati, posti sull'asse minore dell'ovale, mentre gli ingressi collocati al centro dell'asse maggiore erano riservati agli attori e ai protagonisti degli spettacoli. Ma il resto del pubblico doveva mettersi in coda sotto l'arcata che mostrava il numero corrispondente alla tessera assegnata. Ciascuna delle arcate per il pubblico era quindi contraddistinta da un numerale, inciso sulla chiave di volta, per consentire agli spettatori di raggiungere rapidamente e ordinatamente il proprio posto. I numeri incisi sulle arcate del Colosseo erano colorati di rosso per essere visibili anche da lontano. Lo hanno rivelato i restauri sponsorizzati dal gruppo Tod's e durante i quali, agendo con la nebulizzazione d'acqua per rimuovere lo sporco e lo smog depositati sul prospetto dell'edificio, sono venute alla luce tracce di colore piccole, ma inequivocabili. Da qui si accedeva a scale incrociate che portavano a una serie simmetrica di corridoi anulari coperti a volta. Immettono ciascuna in un ampio settore comprendente tre cunei, scompartito da pilastri. Il percorso aveva le pareti rivestite in marmo e presentava una decorazione a stucco sulla volta, ancora quella originale di epoca flavia. Il palco meridionale, che ospitava l'imperatore, aveva anche un altro accesso pi\u00f9 diretto, attraverso un criptoportico che dava direttamente all'esterno.\nDodici arcate erano riservate ai senatori e immettevano in corridoi che raggiungevano l'anello pi\u00f9 interno: da qui con una breve scala si raggiungeva il settore inferiore della \"cavea\". Anche questi passaggi erano rivestiti di marmo.\nLe altre arcate davano accesso alle numerose scale a una o due rampe che portavano ai settori superiori. Le pareti erano qui rivestite di intonaco, anche sulle volte.\nArena e ambienti di servizio sottostanti.\nL'arena ellittica (86 \u00d7 54 m) presentava una pavimentazione parte in muratura e parte in tavolato di legno, e veniva ricoperta da sabbia, costantemente pulita, per assorbire il sangue delle uccisioni. Era separata dalla \"cavea\" tramite un alto \"podium\" di circa 4 m, decorato da nicchie e marmi e protetto da una balaustra bronzea, oltre la quale erano situati i sedili di rango. L'arena aveva varie trappole e montacarichi che comunicavano con i sotterranei e che potevano essere utilizzati durante lo spettacolo.\nSotto l'arena erano stati realizzati ambienti di servizio (ipogeo), articolati in un ampio passaggio centrale lungo l'asse maggiore e in dodici corridoi curvilinei, disposti simmetricamente sui due lati. Qui si trovavano i montacarichi che permettevano di far salire nell'arena i macchinari o gli animali impiegati nei giochi e che, in numero di 80, si distribuivano su quattro dei corridoi: i resti conservati si riferiscono a un rifacimento del III o IV secolo. Tuttavia \u00e8 ancora possibile fare un confronto con i sotterranei dell'Anfiteatro Flavio di Pozzuoli, realizzato dagli stessi architetti del Colosseo, in modo da avere un'idea di come potevano essere in epoca romana i sotterranei del Colosseo: a Pozzuoli infatti sono tuttora visibili gli ingranaggi che i Romani utilizzavano per sollevare le gabbie contenenti belve feroci sull'arena. Il tetto dei sotterranei non \u00e8 pi\u00f9 conservato, quindi gli ambienti sottostanti l'arena sono oggi visibili all'aperto.\nLe strutture di servizio sottostanti all'arena erano fornite di ingressi separati:\nChiesa di Santa Maria della Piet\u00e0 al Colosseo.\nAll'interno del Colosseo \u00e8 situata la chiesa di Santa Maria della Piet\u00e0 al Colosseo, luogo di culto cattolico. La piccola chiesa \u00e8 inserita in uno dei fornici dell'anfiteatro Flavio. Venne probabilmente fondata tra il VI e il VII secolo, sebbene le prime notizie certe riguardo la sua esistenza risalgono al XIV secolo.\nLa chiesa ha rappresentato da sempre un luogo di culto in memoria dei martiri cristiani che persero la vita all'interno del Colosseo, e fu frequentata da numerosi santi tra cui San Ignazio di Loyola, San Filippo Neri e San Camillo de Lellis. L'archeologo romano Mariano Armellini racconta che la cappella: \" \u2026 era destinata in origine a guardaroba della compagnia che soleva rappresentare nell'arena dell'anfiteatro il gran dramma della Passione di Ges\u00f9 Cristo, uso che si mantenne fino ai tempi di Paolo IV\". In seguito, nel 1622, l'edicola fu acquistata dalla Confraternita del Gonfalone che la trasform\u00f2 in un oratorio, e la affid\u00f2 a un monaco come custode del luogo.\nNel 1936 il Vicariato di Roma affid\u00f2 al Circolo San Pietro l'incarico di provvedere all'officiatura della chiesa.\nGiochi.\nIl Colosseo ospitava i giochi dell'anfiteatro, che comprendevano: lotte tra animali (\"venationes\"), l'uccisione di condannati da parte di animali feroci o altri tipi di esecuzioni (\"noxii\") e i combattimenti tra gladiatori (\"munera\").\nLe attivit\u00e0 seguivano un programma codificato: la mattina c'erano i combattimenti fra gli animali o fra un gladiatore e un animale, all'ora di pranzo si eseguivano le condanne a morte e solo nel pomeriggio si svolgevano i combattimenti fra gladiatori.\nPer l'inaugurazione dell'edificio, l'imperatore Tito diede dei giochi che durarono tre mesi, durante i quali morirono circa 2 000 gladiatori e 9 000 animali. Per celebrare il trionfo di Traiano sui Daci vi combatterono 10 000 gladiatori.\nGli ultimi combattimenti tra gladiatori sono testimoniati nel 437, ma l'anfiteatro fu ancora utilizzato per le \"venationes\" (uccisione di animali) fino al regno di Teodorico il Grande: le ultime vennero organizzate nel 519, in occasione del consolato di Eutarico (genero di Teodorico), e nel 523, per il consolato di Anicio Massimo.\nGli scavi dei collettori fognari del Colosseo hanno restituito resti di scheletri di numerosi animali domestici e selvatici, tra cui orsi, leoni, cavalli, struzzi.\nVisitatori.\nIl Colosseo \u00e8 un bene in consegna al Parco archeologico del Colosseo e da esso \u00e8 direttamente gestito e tutelato .\nNel 2016 il circuito di Colosseo, Foro romano e Palatino \u00e8 stato visitato da 6 408 852 persone, confermandosi il sito pi\u00f9 visitato in Italia. Nel 2018 \u00e8 stato visitato da oltre 7,6 milioni di visitatori. Nella tabella che segue \u00e8 riportato l'andamento complessivo del \"Circuito archeologico Colosseo, Foro romano e Palatino\" negli ultimi anni, sulla base dei dati dell'ufficio statistico dei beni culturali italiani: "}
{"id": "1510227", "revid": "1718925", "url": "https://it.wikipedia.org/wiki?curid=1510227", "title": "Marques Green", "text": "Caratteristiche tecniche.\nPlaymaker dotato di grande intelligenza tattica, predilige il gioco per i compagni piuttosto che le soluzioni personali, sebbene disponga di un'ottima precisione al tiro, specie quello da tre. Terzo miglior assistman di sempre del campionato italiano (1446 passaggi vincenti contro i 1454 di Riccardo Pittis e i 1772 di Gianmarco Pozzecco), nonostante la bassa statura, grazie al suo innato senso della posizione, riesce a dare un contributo notevole anche a rimbalzo, soprattutto quello difensivo.\nCarriera.\nLa sua carriera da cestista \u00e8 iniziata nelle scuole di Philadelphia e dintorni. La sua bassa statura (1,65 m) non gli ha mai dato problemi, tanto che gi\u00e0 quando militava nelle squadre dei licei di Philadelphia era molto conosciuto nella citt\u00e0 per il suo stile di gioco.\nNegli anni in cui giocava nel college di St. Bonnaventure ottenne la nomination al \"Bob Cousy Award\", premio annuale assegnato negli USA alla miglior point guard scelta tra i ragazzi iscritti al campionato NCAA, e per 2 volte al \"NABC All-District\", prestigioso riconoscimento della NABC (National Association of Basketball Coaches).\nTra il 2004 ed il 2007 gioca in Francia (2004-05 con il Roanne, 2005-06 con il Nancy) ed in Turchia (stagione 2006-07 con il Kolejliler).\nGreen \u00e8 arrivato ad Avellino il 1\u00ba luglio 2007, con un contratto fino al 30 giugno 2008.\nIl suo debutto nella Lega Basket Serie A \u00e8 avvenuto il 30 settembre 2007 giocando con il numero 4, nel ruolo di playmaker.\nIl 10 febbraio 2008, in occasione della finale di Coppa Italia, vinta dall'Air Avellino, \u00e8 stato premiato miglior assist-man del campionato.\nNel 2008 passa al Fenerbah\u00e7e \u00dclker, dove gioca 16 gare con 13,1 punti di media a partita.\nNel 2009 passa a Pesaro dove disputa 28 partite con 11,9 punti di media a partita.\nNel 2010 viene acquistato dalla Felice Scandone Basket Avellino.\nNella partita Air Avellino - Benetton Treviso del 17 aprile 2008 ha eguagliato il record di assist in una sola partita (16) detenuto da Toni Kuko\u010d e successivamente raggiunto anche da Dee Brown. L'11 febbraio 2011 realizzando 20 assist nell'incontro vinto da Avellino contro Milano supera il precedente record e stabilisce il primato anche in Coppa Italia. Il precedente (10), ottenuto nel 2009, apparteneva a Terrell McIntyre e Earl Boykins\nNel corso dell'ultimo incontro della stagione 2011-12 vinto dalla formazione irpina contro Venezia, Green supera Larry Middleton nella classifica dei migliori marcatori della Scandone con 1420 punti.\nIl 22 agosto 2012 firma per il Cedevita Zagabria, e, dopo essere stato svincolato, il 2 gennaio 2013 passa all'Olimpia Milano. Sceglie come numero di canotta il 30, la sua et\u00e0 al momento della firma, essendo il numero 4, suo numero abituale, ritirato in precedenza dall'Olimpia.\nIl 7 luglio 2013 firma un contratto annuale con la Dinamo Sassari.\nAl termine della stagione, pur avendo raggiunto le semifinali scudetto, gli ottavi di finale di Eurocup e trionfato in Coppa Italia, non viene confermato dalla compagine sarda e il 25 agosto firma per i turchi del TED Ankara.\nIl 13 marzo 2015 torna per la terza volta ad Avellino.\nIl 2 dicembre 2015 torna per la quarta volta ad Avellino.\nViene ingaggiato dalla Reyer Venezia a met\u00e0 del girone d'andata della stagione 2017/18 ed esordisce con la nuova maglia proprio contro Avellino. Con i lagunari Green disputa le rimanenti partite del girone d'andata (giornate 9-15) affrontando, per ironia della sorte, tutte le squadre con cui in precedenza aveva giocato in Italia. Durante la sua breve avventura in Veneto non segna alcun punto, ma mette a referto 3 rimbalzi, altrettante palle recuperate e 4 assist. Prima del termine della stagione si trasferisce all\u2019Aurora Basket Jesi dove conclude la stagione. Nella stagione 2018-2019 si trasferisce alla Pallacanestro Piacentina.\nVita privata.\n\u00c8 padre di quattro figli, il primo dei quali lo ha avuto a soli 17 anni. Tutti i suoi figli hanno il nome iniziante con la lettera L."}
{"id": "1510231", "revid": "767487", "url": "https://it.wikipedia.org/wiki?curid=1510231", "title": "Cancelliere del Ducato di Lancaster", "text": "Il cancelliere del Ducato di Lancaster (\"Chancellor of the Duchy of Lancaster\") \u00e8 un membro del Governo del Regno Unito e, spesso, anche del Consiglio dei ministri (\"Cabinet\").\nResponsabilit\u00e0 del cancelliere.\nDa un punto di vista formale, il cancelliere del Ducato di Lancaster amministra, per conto di Sua Maest\u00e0, il Ducato di Lancaster. In pratica, per\u00f2, \u00e8 un ministro senza portafoglio, quasi sempre un fedele alleato del primo ministro cui fornisce su richiesta pareri o consigli. In certi casi gli \u00e8 attribuito il ruolo di leader di una della camere.\nDucato di Lancaster.\nIl ducato di Lancaster \u00e8 l'istituto che comprende l'insieme delle propriet\u00e0 immobiliari che appartengono personalmente al Sovrano inglese (ben distinte dai possedimenti della Corona). Le stime pi\u00f9 recenti indicano che l'estensione complessiva di tali propriet\u00e0 sia pari a pi\u00f9 di 18.800 ettari, sparsi in molte localit\u00e0 dell'Inghilterra e del Galles. La maggior parte, tuttavia, \u00e8 localizzata nella contea del Lancashire.\nIl ducato di Lancaster \u00e8 associato alla Corona inglese da quando, nel 1399, Enrico Bolingbroke, figlio del primo duca di Lancaster, imprigion\u00f2 il re Riccardo II d'Inghilterra costringendolo ad abdicare e diventando cos\u00ec re Enrico IV d'Inghilterra."}
{"id": "1510236", "revid": "125594419", "url": "https://it.wikipedia.org/wiki?curid=1510236", "title": "Quirino De Giorgio", "text": "Biografia.\nGiovanissimo \u00e8 affascinato da Antonio Sant'Elia, ed cui sono ispirati suoi primi disegni di architettura.\nSi iscrive all'Istituto Superiore di Architettura di Venezia, interrompendo tuttavia gli studi, che riprender\u00e0 alcuni decenni dopo. Dopo un periodo di pratica presso uno studio di architettura in Francia rientra in patria, avviando rapporti con alcuni esponenti del movimento futurista: Filippo Tommaso Marinetti (dal 1931), con Carlo Maria Dormal, Gerardo Dottori, Fortunato Depero, Bruno Giordano Sanzin, Tullio Crali, con cui partecipa a numerose mostre d'arte a Padova, Napoli, Bologna e Mantova.\nNegli anni '30 riceve numerosi incarichi di progettazione da parte delle autorit\u00e0 fasciste: sono di questo periodo le Case del Fascio di Noventa Padovana, di Sant'Urbano, di Vigonza, di Pontelongo, di Piazzola sul Brenta, le sedi dei gruppi rionali fascisti a Padova in via Giordano Bruno e in Via Cristoforo Moro. Progetta ex novo i nuovi nuclei dei paesi di Vigonza e di Candiana, che vengono realizzati a tempo di record, in poco pi\u00f9 di due mesi. In questo periodo De Giorgio vive tra Padova e Roma.\nAl termine della guerra ha un breve periodo di inattivit\u00e0 professionale in quanto emarginato a seguito della sua adesione al fascismo, riprendendo tuttavia a lavorare alla fine degli anni '40 progettando e realizzando i cinema \"Altino\" (in Via Altinate a Padova) e \"Quirinetta\" (in Piazza Insurrezione a Padova). Nei decenni successivi realizza numerosi progetti sia in Italia che all'estero.\nPur avendo svolto attivit\u00e0 professionale per oltre 30 anni consegue la laurea solo in et\u00e0 matura nel 1959, iscrivendosi all'Ordine degli Architetti nell'anno successivo, dopo una lunga polemica con gli ordini professionali che lo avevano accusato di esercitare la professione senza essere iscritto ad alcun Albo.\nTra gli ultimi progetti si ricorda quello per la nave fluviale per turismo \"Regina del Nilo\", realizzato tuttavia in maniera difforme.\nNegli ultimi anni della sua vita De Giorgio abita ed esercita la professione ad Abano Terme, in un complesso residenziale e commerciale da lui progettato in Piazza della Repubblica. Nel 1996 dona al Comune di Vigonza il proprio archivio professionale (o almeno ci\u00f2 che ne rimaneva a seguito alle numerose dispersioni di materiale), ordinato e conservato dalla compagna dell\u2019epoca, costituito prevalentemente da progetti, disegni, preventivi, foto, modellini e campioni di materiali. Dopo aver subito diversi spostamenti che ne compromettono gravemente l'ordinamento e la conservazione, finendo per essere immagazzinato alla rinfusa in stanze inagibili di Villa Da Peraga (Vigonza). Oggi il materiale \u00e8 in via di riordinamento. Tale archivio era gi\u00e0 stato comunque oggetto di segnalazione da parte di studiosi di architettura alla Soprintendenza ai Beni Archivistici di Roma nel 1993.\nTra le sue opere perdute \u00e8 da ricordare il grande complesso sportivo situato in Via Giordano Bruno a Padova, lungo le mura rinascimentali della citt\u00e0, a fianco del \"Gruppo Rionale Fascista Bonservizi\": esso comprendeva il \"Teatro dei 10.000\", un grande teatro all'aperto costruito sullo stile di una arena romana, demolito negli anni '60\" \"per far posto a dei campi da tennis.\nDe Giorgio, oltre all'attivit\u00e0 di progettazione, si \u00e8 dedicato anche al disegno e alla fotografia, oltre che essersi personalmente impegnato come pilota\u00a0\u2013 da giovane\u00a0\u2013 nell'automobilismo sportivo, partecipando a numerose Mille Miglia."}
{"id": "1510238", "revid": "599013", "url": "https://it.wikipedia.org/wiki?curid=1510238", "title": "Claudio Mantovani", "text": "Carriera.\nDopo essere cresciuto calcisticamente nella squadra del suo paese di residenza, Castel d'Ario, Mantovani inizia a prendere confidenza con il professionismo giocando nel Valdagno militante in serie B.\nDopo una breve esperienza nel in Serie C nel 1963 viene acquistato dal . Salvo una breve parentesi in prestito al , Mantovani rimane quattro anni in rossonero alternandosi tra i pali con Luigi Balzarini, Mario Barluzzi e Pierangelo Belli.\nAlla fine il Milan lo cedette dapprima in prestito al Bari e poi a titolo definitivo all'Atalanta che non lo schiera mai in campo. In Serie B disputa da titolare due positive stagioni nel prima di approdare nel 1971-1972 al .\nNel 1972-1973 ottenne la prima promozione nella massima serie della societ\u00e0 romagnola. Mantovani mantenne inviolata la sua porta per 1251 minuti, record assoluto per la Serie B e inferiore nell'intero settore professionistico solo alle prestazioni di Emmerich Tarabocchia (1791 minuti) nel 1974-1975, Antonio Gridelli (1531 minuti) nel 1970-1971 e Trevisan (1268 minuti) nel 1968-1969.\nConfermato per l'anno successivo, inizia il campionato come titolare; \nIn carriera ha totalizzato complessivamente 20 presenze in Serie A e 143 in Serie B."}
{"id": "1510249", "revid": "485846", "url": "https://it.wikipedia.org/wiki?curid=1510249", "title": "Flatiron Building", "text": "Il Fuller Building, meglio noto come Flatiron Building (\"ferro da stiro\"), con i suoi 86,9 metri di altezza al suo completamento nel 1902 era uno dei pi\u00f9 alti edifici di New York.\nSituato a Manhattan, l'edificio fu progettato dall'architetto di Chicago Daniel Burnham in stile Beaux-Arts su un lotto triangolare compreso tra la 23a strada, la Fifth Avenue e Broadway guardando verso il Madison Square Park Conservancy.\nCaratteristiche.\nI newyorkesi furono subito attratti dall'edificio tanto da scommettere quanto a lungo sarebbe riuscito a resistere alle forti raffiche di vento che soffiano dove sorge. Il nome Flatiron fu coniato proprio dai cittadini della Grande Mela a causa della forma del palazzo che ricorda molto quella di un ferro da stiro (in inglese \"flatiron\"). La punta dell'edificio \u00e8 larga solamente 2 metri e si estende per 87 metri in altezza, divisi su ventidue piani. \u00c8 erroneamente ricordato per essere stato il primo grattacielo pi\u00f9 alto di New York, tuttavia gi\u00e0 all'epoca della sua costruzione il Park Row Building deteneva questo primato. \nL'area limitrofa all'edificio viene chiamata Flatiron District.\nDal 2009 la maggioranza del grattacielo appartiene a uno dei fondi immobiliari di Sorgente Group SpA."}
{"id": "1510251", "revid": "339392", "url": "https://it.wikipedia.org/wiki?curid=1510251", "title": "Eurovision 2007", "text": ""}
{"id": "1510253", "revid": "183114", "url": "https://it.wikipedia.org/wiki?curid=1510253", "title": "Variolazione", "text": ""}
{"id": "1510261", "revid": "1573940", "url": "https://it.wikipedia.org/wiki?curid=1510261", "title": "Santuario del Santo Crocifisso", "text": "Il santuario del Santo Crocifisso di Desio si trova in via Lampugnani 39, Desio (Mb)\nL'edificio.\nLa costruzione odierna, opera dell'ingegnere Spirito Maria Chiappetta, \u00e8 in stile neogotico e fu consacrata il 26 luglio 1913 dall'arcivescovo di Milano, il cardinale Andrea Ferrari.\nSi segnalano all'interno l'altare maggiore in marmi policromi di stile neogotico fiorito, racchiudente il simulacro di Nostro Signore in Croce della fine del '500, oggetto di venerazione popolare ed incoronato dal cardinale Ildefonso Schuster nel 1948, quale voto della cittadinanza di Desio per la protezione ottenuta dai bombardamenti durante la guerra.\nTra gli altri beni artistici, una copia accademica ottocentesca del polittico di Sant'Andrea del Mantegna, un olio su tela del XVII secolo raffigurante san Bartolomeo apostolo (donato nel 1941 in ricordo di don Paolo Rigamonti, cappellano del civico ospedale, dal cugino P. Cermenati) e un \"Ecce Homo\" di maniera caravaggesca della fine del '600.\nLe pitture del catino absidale raffigurano i sette sacramenti e sono opera del pittore contemporaneo Alberto Bogani di Como, sempre dell'artista sono anche le raffigurazioni della Madonna e di san Giuseppe alle estremit\u00e0 delle due navate laterali.\nI due altari laterali, collocati alle estremit\u00e0 della crociera centrale, sono dedicati rispettivamente alla Madonna del Carmelo e a san Francesco d'Assisi.\nNumerose le reliquie conservate e gli ex voto donati per grazie ricevute.\nLo snello campanile raggiunge circa i 30 metri di altezza alla sommit\u00e0 della guglia in rame e racchiude nella sua cella 5 campane (donate dalla famiglia dei droghieri Sala) in tonalit\u00e0 di la bemolle calante fuse nel 1948 dalla fonderia Carlo Ottolina di Seregno, 3 delle precedenti campane del 1936 furono sacrificate per salvare quelle ben pi\u00f9 famose della basilica dalla requisizione per gli scopi bellici.\nStoria.\nMolto antica ed articolata la storia di questo luogo di culto occupato, prima della demolizione per la costruzione l'odierno edificio, dall'oratorio di San Bartolomeo, gi\u00e0 menzionato nel duecento da Goffredo da Bussero nel \"Liber Notitiae Sanctorum Mediolani\" e successivamente dalla visita nel 1567 del padre Lionetto da Clivone che ci offre la prima descrizione precisa dell'edificio antico.\nL'edificio aveva forma quadrata molto sviluppata nel senso dell'altezza (m. 6,6 x 6,5 x 11,3 circa). Coperto adeguatamente, aveva il pavimento di semplice terra battuta e le pareti risultavano piene di crepe. Il visitatore apostolico ricorda la presenza di un solo altare privo di ornamenti, a fianco del quale era collocato un fonte battesimale, fatto motivato dalla contrapposizione tra il centro ariano longobardo della Piazza avente un altro fonte, da quello cattolico romano della contrada Vigana (poi D\u00fcgana).\nNei secoli seguenti l'oratorio di San Bartolomeo conobbe una profonda crisi, forse causata dall'arrivo dei francescani nella zona oggi occupata dalla Torre del Palagi.\nNel 1570 viene fondata la Confraternita del Santo Crocifisso, sodalizio durato fino al XVIII secolo e poi soppresso dai decreti dell'imperatore Giuseppe II sulle confraternite.\nTra il 1567 e il 1596 si segnalano profondi interventi di restauro all'edificio con l'aggiunta di un ambiente ad uso del coro nello spazio retrostante l'altare; in quest'ultima data risulta presente il santo crocifisso. Nel 1680 seguono lavori di ampliamento. Nel 1850 fu creata una cappella laterale dedicata alla Madonna e fu realizzato un nuovo altare maggiore in marmo su disegno dell'ing. Villoresi.\nA causa dell'aumento della popolazione agli inizi del XX secolo, l'oratorio si dimostr\u00f2 insufficiente e nel 1912 si diede inizio ai lavori per la costruzione dell'odierno santuario.\nFede e tradizioni.\nLa festa del santuario originariamente era celebrata l'11 di maggio in ricordo di una pioggia miracolosa caduta in seguito ad una processione con il trasporto del crocifisso dopo un lungo periodo di siccit\u00e0 nel 1817. Dal 1820 fu fissato un triduo nei giorni 9-11 maggio. Dopo poco tempo la festa fu trasferita alla quarta domenica di ottobre e doveva costituire una sorta di festa del ringraziamento per l'annata agricola. In questa occasione si teneva una attesissima lotteria il cui premio principale era tradizionalmente costituito da un maialino. Dopo la soppressione del convento francescano, l'oratorio di san Bartolomeo ottenne il privilegio di potervi lucrare l'indulgenza del Perdono di Assisi.\nNel 1925 per volere di papa Pio XI, si istitu\u00ec nella quarta domenica di ottobre la solennit\u00e0 liturgica di Nostro Signore Ges\u00f9 Cristo Re dell'universo, da allora la festa del santuario fu fissata con questa festivit\u00e0 liturgica. In seguito alle ultime riforme liturgiche e del calendario la solennit\u00e0 di Cristo Re \u00e8 collocata come ultima domenica dell'anno liturgico (domenica che cade tra il 5 e l'11 novembre) e anche la festa del santuario si svolge in quella domenica."}
{"id": "1510264", "revid": "296631", "url": "https://it.wikipedia.org/wiki?curid=1510264", "title": "Videogiochi nel 1976", "text": ""}
{"id": "1510266", "revid": "767487", "url": "https://it.wikipedia.org/wiki?curid=1510266", "title": "Amorin\u00f3polis", "text": "Amorin\u00f3polis \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ipor\u00e1."}
{"id": "1510271", "revid": "9498", "url": "https://it.wikipedia.org/wiki?curid=1510271", "title": "Cecilia Vettorazzi", "text": "Biografia.\nCompiuti gli studi musicali con i maestri Camillo Moser, Renato Dionisi e Francesco Valdambrini, si \u00e8 diplomata in composizione, musica corale e direzione di coro al Conservatorio \"Cesare Pollini\" di Padova e al Conservatorio \"Evaristo Felice Dell'Abaco\" di Verona.\nIl tempo dedicato alla composizione non le ha impedito di dirigere regolarmente gruppi corali, polifonici e popolari.\nLo studio del repertorio dei canti tradizionali del Trentino, e del nord Italia in generale, le ha dato l'opportunit\u00e0 di collaborare con varie Federazioni corali (tra cui A.S.A.C. Veneto, Federazione Cori Trentino, Feniarco) alla ricostruzione ed elaborazione di melodie provenienti dalla tradizione orale.\nCecilia Vettorazzi deve all'insegnamento del padre la passione per la musica.\nPresso il Santuario della Madonna delle Laste di Trento svolge servizio liturgico come direttore di coro, ed \u00e8 docente al Conservatorio \"Francesco Antonio Bonporti\" di Trento per l'insegnamento di Esercitazioni corali.\nOpere.\nIl suo impegno compositivo \u00e8 dedicato alle figure storiche dell'Ordine della Beata Vergine del Monte Carmelo. Il brano \"Flos Carmeli\", eseguito in Italia e a Vienna, segna l'esordio di questo cammino.\nDa ricordare inoltre fra le sue composizioni: \"Que bien se yo la fonte\" su testo di San Giovanni della Croce per organo e soprano, eseguito a Cambridge e a Bruxelles nel 2001; \"Elevation\" su testi di Elisabetta della Trinit\u00e0 per quintetto d'archi e due soprani, composto in occasione del centenario dalla morte della Santa carmelitana e\" Crois toujours \u00e0 l'Amour\" per due soprani, archi e organo eseguito a Trento e Brescia nel 2007 di cui \u00e8 stato realizzato un cd (Note Carmelitane, 2008). \nIl Festival di Musica Sacra di Trento e Bolzano le ha commissionato i brani \"Vieni Santo Spirito\" (1998) per organo e coro e \"Fiore del Carmelo\" (2008) per quintetto d'archi.\nLa sua musica \u00e8 pubblicata a cura della casa editrice Armelin di Padova. Per la stessa casa ha pubblicato la raccolta \"Mane nobiscum\", cinque brani per coro a cappella eseguiti in prima assoluta nel 2005 in San Pietro a Roma.\nOpere vocali\nOpere per insiemi vocali e strumentali\nOpere per coro e organo\nOpere per organo\nOpere orchestrali"}
{"id": "1510272", "revid": "287204", "url": "https://it.wikipedia.org/wiki?curid=1510272", "title": "Cachoeira de Goi\u00e1s", "text": "Cachoeira de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ipor\u00e1."}
{"id": "1510273", "revid": "287204", "url": "https://it.wikipedia.org/wiki?curid=1510273", "title": "C\u00f3rrego do Ouro", "text": "C\u00f3rrego do Ouro \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ipor\u00e1."}
{"id": "1510274", "revid": "287204", "url": "https://it.wikipedia.org/wiki?curid=1510274", "title": "Fazenda Nova", "text": "Fazenda Nova \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ipor\u00e1."}
{"id": "1510276", "revid": "110157", "url": "https://it.wikipedia.org/wiki?curid=1510276", "title": "Ipor\u00e1", "text": "Ipor\u00e1 \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ipor\u00e1."}
{"id": "1510278", "revid": "767487", "url": "https://it.wikipedia.org/wiki?curid=1510278", "title": "Katastrophy Wife", "text": "I Katastrophy Wife sono una band alternative rock/grunge fondata nel 1998 da Kat Bjelland (cantante delle ormai sciolte Babes in Toyland) e dall'ex marito Glenn Mattson."}
{"id": "1510279", "revid": "110157", "url": "https://it.wikipedia.org/wiki?curid=1510279", "title": "Israel\u00e2ndia", "text": "Israel\u00e2ndia \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ipor\u00e1."}
{"id": "1510285", "revid": "106908", "url": "https://it.wikipedia.org/wiki?curid=1510285", "title": "M (standard di videoregistrazione)", "text": "Il formato M \u00e8 uno standard di videoregistrazione professionale, sviluppato e commercializzato nel 1982 da Matsushita e RCA, proposto come alternativa al formato Betacam della SONY.\nLo stesso formato, con il nome Recam (REcording CAMera), fu commercializzato anche dalla Panasonic (divisione della stessa Matsushita) e dalla Ampex.\nAspetti tecnici.\nAllo stesso modo in cui il betamax fu sviluppato partendo dalle videocassette all'ossido del sistema betamax, il formato M utilizzava le stesse comuni videocassette del sistema VHS, registrando per\u00f2 il video a componenti e con il nastro fatto scorrere a una velocit\u00e0 molto pi\u00f9 elevata del VHS (un nastro da 120 minuto ne dura solo 20 in formato M): questo assicurava una qualit\u00e0 d'immagine molto pi\u00f9 elevata, con una larghezza di banda di circa 4 MHz. \nIl nome del formato, M, deriva dallo schema di avvolgimento del nastro attorno al tamburo di scansione, che assomiglia a questa lettera maiuscola. Si tratta dello stesso tipo di avovlgimento usato dal VHS.\nInsuccesso di mercato.\nIl formato non ebbe successo nell'industria e nel campo professionale, probabilmente per il marketing scadente e per la chiusura del settore broadcast della RCA nel 1984, poco dopo l'introduzione del formato.\nNel, 1986, la Panasonic svilupp\u00f2 il formato MII, come concorrente del Betacam SP."}
{"id": "1510286", "revid": "287204", "url": "https://it.wikipedia.org/wiki?curid=1510286", "title": "Ivol\u00e2ndia", "text": "Ivol\u00e2ndia \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ipor\u00e1."}
{"id": "1510287", "revid": "767487", "url": "https://it.wikipedia.org/wiki?curid=1510287", "title": "Jaupaci", "text": "Jaupaci \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ipor\u00e1."}
{"id": "1510288", "revid": "2148522", "url": "https://it.wikipedia.org/wiki?curid=1510288", "title": "La musica che mi gira intorno", "text": "La musica che mi gira intorno \u00e8 il diciassettesimo e ultimo album di Mia Martini, prodotto da Nando Sepe e pubblicato il 5 dicembre 1994 su etichetta RTI Music e ristampato dalla Sony.\nIl disco.\nSi tratta dell'ultimo album di Mia Martini, in cui la cantante ha raccolto alcuni dei brani da lei maggiormente amati, composti da noti cantautori italiani, che l'interprete ha voluto \"vestire\" a proprio modo, dando loro una nuova caratterizzazione.\nIl disco, inizialmente, doveva intitolarsi \"Per niente facili...\", dall'incipit de \"La musica che gira intorno\", uno dei brani di Ivano Fossati ripresi in questo disco, ma la cantante successivamente abbandon\u00f2 questa idea perch\u00e9, a detta sua, non voleva che, equivocando, si potesse pensare che \u201cper niente facili\u201d si riferisse alla difficolt\u00e0 di queste interpretazioni.\nGli arrangiamenti sono di Fio Zanotti.\nIl singolo.\nDal disco venne estratto il singolo \"Viva l'amore\", scritto da Mimmo Cavallo, con durata di 4:36."}
{"id": "1510289", "revid": "287204", "url": "https://it.wikipedia.org/wiki?curid=1510289", "title": "Moipor\u00e1", "text": "Moipor\u00e1 \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ipor\u00e1."}
{"id": "1510290", "revid": "287204", "url": "https://it.wikipedia.org/wiki?curid=1510290", "title": "SimIsle", "text": "SimIsle \u00e8 un videogioco strategico pubblicato dalla Maxis nel 1995. Sviluppato sulla scia del pi\u00f9 conosciuto \"Simcity\", la casa produttrice non lo definisce come un semplice videogioco ma come \"software toy\", per indicare che in realt\u00e0 non vi \u00e8 un vero obiettivo conclusivo, come d'altronde nella maggior parte dei videogiochi della serie Sim.\nModalit\u00e0 di gioco.\nPrima di poter iniziare una nuova partita, il giocatore deve scegliere tra una delle numerose isole tropicali di forme e dimensioni diverse. Ciascuna isola \u00e8 diversa dalle altre per varie caratteristiche, come la presenza di piante di specie diverse, foreste, montagne, indigeni e risorse naturali. Generalmente le isole sono quasi completamente non ancora sviluppate quando la partita comincia, ma anche questo parametro varia a seconda dell'isola scelta. In realt\u00e0, a differenza degli altri videogiochi della stessa serie, un obiettivo finale esiste, e varia anch'esso a seconda dell'isola scelta, ma questo \u00e8 sempre opzionale e la simulazione pu\u00f2 continuare anche quando questo viene raggiunto.\nIl motore di gioco \u00e8 piuttosto simile a quello di \"SimCity 2000\" (\"SC2K\"). Ad esempio, le mappe delle isole sono progettate isometricamente; comunque, la grafica \u00e8 pi\u00f9 sofisticata e altre schermate sono diverse rispetto a quelle del \"fratello maggiore\". Un altro punto simile \u00e8 la possibilit\u00e0 di ruotare la visuale di 90\u00b0 per volta, il che consente di vedere l'isola da pi\u00f9 prospettive. Inoltre, ci sono 3 diversi livelli di zoom, che spaziano da molto lontano, consentendo di vedere l'intera mappa nello schermo, a molto vicino, per osservare dettagli specifici della mappa. \nCiascuna mappa ha la sua situazione iniziale che il giocatore deve modificare. Una nota importante \u00e8 che lo scenario dove i nativi hanno iniziato a coltivare narcotici e si sviluppa conseguentemente un mercato estero di droga. Il giocatore pu\u00f2 scegliere se ignorare la situazione, tagliare i profitti o mandare un agente per calmare la situazione. Se il giocatore stipula un accordo coi mercanti esteri, riceve una parte dei fondi depositati nelle casse, ma rischia di trovarsi con un'opinione pubblica sfavorevole. Se sceglie la terza possibilit\u00e0, l'agente inviato pu\u00f2 essere ucciso dagli indigeni."}
{"id": "1510294", "revid": "287204", "url": "https://it.wikipedia.org/wiki?curid=1510294", "title": "Novo Brasil", "text": "Novo Brasil \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ipor\u00e1."}
{"id": "1510295", "revid": "287204", "url": "https://it.wikipedia.org/wiki?curid=1510295", "title": "Argus As 8", "text": "L'Argus As 8 era un motore aeronautico a 4 cilindri in linea invertito raffreddato ad aria prodotto dalla tedesca Argus Motoren GmbH negli anni trenta. Adatto ad equipaggiare velivoli leggeri, venne utilizzato da alcuni modelli da turismo e da addestramento."}
{"id": "1510297", "revid": "919135", "url": "https://it.wikipedia.org/wiki?curid=1510297", "title": "Estensione ciclotomica", "text": "In matematica, in particolare in teoria dei campi, un'estensione di campi formula_1 \u00e8 detta ciclotomica se formula_2 \u00e8 un sottocampo di formula_3 e se formula_4 si ottiene aggiungendo a formula_2 una radice primitiva ennesima dell'unit\u00e0. Di conseguenza formula_4 \u00e8 il campo di spezzamento su formula_2 del polinomio\nformula_8\nI sottocampi di formula_3 generati su formula_10 da una radice primitiva dell'unit\u00e0 si dicono \"campi ciclotomici\".\nSi dimostra che l'estensione ciclotomica ottenuta aggiungendo a un campo formula_11 una radice primitiva formula_12-esima dell'unit\u00e0 (con formula_12 primo) ha gruppo di Galois ciclico. In particolare, se formula_14 si ha che il gruppo di Galois \u00e8 isomorfo al gruppo formula_15."}
{"id": "1510299", "revid": "111319", "url": "https://it.wikipedia.org/wiki?curid=1510299", "title": "Microregione di Alvorada D'Oeste", "text": ""}
{"id": "1510300", "revid": "110157", "url": "https://it.wikipedia.org/wiki?curid=1510300", "title": "Microregione di Porto Velho", "text": "Porto Velho \u00e8 una microregione dello Stato della Rond\u00f4nia in Brasile, appartenente alla mesoregione di Madeira-Guapor\u00e9.\nComuni.\nComprende 7 comuni:"}
{"id": "1510302", "revid": "73843", "url": "https://it.wikipedia.org/wiki?curid=1510302", "title": "Gran Premio motociclistico d'Olanda 2007", "text": "Il Gran Premio motociclistico d'Olanda 2007, corso il 30 giugno, \u00e8 stato il nono Gran Premio della stagione 2007 e ha visto vincere: Valentino Rossi in MotoGP, Jorge Lorenzo nella classe 250 e Mattia Pasini nella classe 125.\nMotoGP.\nQualifiche.\nLe qualifiche della MotoGP sono state svolte in cattive condizioni atmosferiche."}
{"id": "1510303", "revid": "287204", "url": "https://it.wikipedia.org/wiki?curid=1510303", "title": "The Temptations", "text": "The Temptations \u00e8 un gruppo musicale vocale composto da cinque cantanti statunitensi che, rifacendosi alla musica gospel, hanno fondato il cosiddetto genere \"Detroit Sound\", il \"sound\" creato dall'etichetta discografica Motown Records di Detroit (la stessa delle Supremes di Diana Ross e dei Jackson 5), fusione di R&amp;B e rock psichedelico californiano.\nDal 1999 il gruppo fa parte della Vocal Group Hall of Fame.\nStoria.\nCome accaduto a molti gruppi di successo, anche i Temptations hanno avuto traversie e cambiamenti di organico, fino alla confusione pi\u00f9 totale culminata nelle sfida continua tra due gruppi con lo stesso nome Temptations. Il gruppo originale \u00e8 considerato quello capitanato da Otis Williams in quanto al suo interno aveva il pi\u00f9 alto numero di membri originali.\nDel gruppo ha fatto parte, per un breve periodo, anche Samuel J. Palmisano, ex presidente e amministratore delegato della IBM.\nNel 1965 il singolo \"My Girl\" raggiunge la prima posizione nella Billboard Hot 100.\nNel 1965 il singolo \"I Can't Get Next to You\" raggiunge la prima posizione nella Billboard Hot 100 per due settimane.\nNel 1971 il singolo \"Just My Imagination (Running Away with Me)\" raggiunge la prima posizione nella Billboard Hot 100 per due settimane.\nNel 1972 il singolo \"Papa Was a Rollin' Stone\" raggiunge la prima posizione nella Billboard Hot 100, la terza in Olanda e la sesta in Sud Africa e nel 1973 vince con il lato A del 45 giri il Grammy Award for Best R&amp;B Performance by a Duo or Group with Vocals, con il lato B il Grammy Award for Best R&amp;B Instrumental Performance ed il Grammy Award alla miglior canzone R&amp;B.\nAgli inizi degli anni ottanta, \u00e8 stato pubblicato un LP dal titolo \"Reunion\" e il brano \"Standing on the Top\" ha avuto un discreto successo, ma l'evento importante fu la \"riunione\" dei due gruppi in uno solo.\nA oggi The Temptations continuano a cantare dal vivo, ma Otis Williams \u00e8 rimasto l'unico in vita della formazione originale."}
{"id": "1510305", "revid": "842", "url": "https://it.wikipedia.org/wiki?curid=1510305", "title": "Mattel Intellivision", "text": ""}
{"id": "1510311", "revid": "842", "url": "https://it.wikipedia.org/wiki?curid=1510311", "title": "Fairchild Channel F System II", "text": ""}
{"id": "1510313", "revid": "842", "url": "https://it.wikipedia.org/wiki?curid=1510313", "title": "Magnavox Odyssey2", "text": ""}
{"id": "1510318", "revid": "640389", "url": "https://it.wikipedia.org/wiki?curid=1510318", "title": "Kosovska Mitrovica", "text": "Kosovska Mitrovica (; ) \u00e8 il capoluogo dell'omonimo distretto del Kosovo settentrionale ed uno dei principali centri del territorio ( abitanti).\nViene considerato il \"capoluogo\" del Kosovo del Nord. La parte nord a maggioranza serba costituisce dal 2013 un comune a s\u00e9 stante ed \u00e8 sede di tutte le istituzioni serbe nel Kosovo che sono riconosciute dal governo di Belgrado ma non riconosciute dal governo secessionista kosovaro. \nDue anni dopo la morte del Maresciallo Tito, nel 1982, assunse il nome di \"Titova Mitrovica\" (letteralmente \"Mitrovica di Tito\"), ma torn\u00f2 al nome originario nel 1991.\nStoria.\nStoria antica.\nLa localit\u00e0, posta in una posizione strategicamente favorevole, alla confluenza di due fiumi, vide i primi insediamenti gi\u00e0 nella preistoria. Nell'antichit\u00e0 la zona fu abitata da popolazioni di stirpe illirica, quali, ad esempio, i Dardani. Da scavi in e intorno a Mitrovica sono state ritrovate una necropoli illirica e molte statue di quel periodo. \u00c8 stato accertato che l'economia dei Dardani era impostata sull'agricoltura e sull'allevamento di bestiame. Dal I secolo la zona appartenne all'Impero romano e successivamente a quello bizantino.\nMedioevo.\nIl pressappoco costante dominio secolare bizantino sull'attuale Mitrovica fu interrotto nel trentennio che va dall'897 al 927 dal dominio bulgaro di Simeone I il Grande. Dal 1185 il territorio appartenne al regno serbo dei Nemanidi, che si espandeva continuamente verso sud. \nMitrovica era innanzitutto un insediamento locale della Rascia, che nel XIV secolo, durante il rifiorire economico dei Serbi, si espanse in una citt\u00e0. La localit\u00e0 prese il nome da una delle chiese dedicate a San Demetrio, attorno alla quale si estese l'insediamento. Nel 1455, in un documento dell'Impero ottomano la localit\u00e0 viene citata con il nome \"Dimitrovce\".\nA met\u00e0 del XV secolo la citt\u00e0 cadde sotto il dominio ottomano e vi rimase fino alla prima guerra balcanica (1912\u20131913).\nEt\u00e0 moderna.\nTra il 1873 e il 1874 Mitrovica ebbe il suo collegamento ferroviario. Il suo sbocco fu costruito dalle Ferrovie Orientali, dirette dal barone Maurice de Hirsch, verso la citt\u00e0 di Salonicco, attraverso un tratto ancora sotto il dominio turco. \nUn ulteriore impulso allo sviluppo venne dalla scoperta di giacimenti di minerale di piombo, per la cui estrazione furono scavate numerose miniere.\nQuando Serbia e Montenegro ottennero la loro indipendenza con il Congresso di Berlino del 1884, Mitrovica rimase nel sangiaccato di Novi Pazar, che stava ancora sotto la signoria e amministrazione ottomane, ma che fu occupato in ottemperanza agli accordi, dalle truppe austro-ungariche. Dopo la prima guerra balcanica pass\u00f2 nel 1913 al Regno di Serbia, che il 29 ottobre del 1918 si realizz\u00f2 nel Regno dei Serbi, Croati e Sloveni e che nel 1929 prese il nome di Regno di Jugoslavia. Dal 1941 il territorio fu occupato dalle truppe della Wehrmacht fino all'autunno del 1944, quando furono cacciate dall'Offensiva dell'Armata Rossa.\nNel 1981 la citt\u00e0 contava 105.000 abitanti, di cui 66.500 albanesi e 20.000 tra serbi e Montenegrini.\nNel 1982 la citt\u00e0 prese il nome di \"Titova Mitrovica\", dal nome del da poco defunto Maresciallo Tito, fino al 1991, quando riprese l'attuale nome.\nDivisione dopo il 1999.\nDopo la guerra del Kosovo, nel 1999, la citt\u00e0 fu divisa in due parti: la parte meridionale, abitata quasi totalmente da popolazione di origine albanese (circa 60.000 abitanti), e la parte settentrionale, con prevalenza di popolazione serba (ca. 13.000 abitanti). Le due parti della citt\u00e0 sono collegate fra loro da due ponti stradali e una passerella, sul fiume Ibar. La citt\u00e0, come molte altre del Kosovo, \u00e8 sorvegliata dalle truppe NATO della \"Kosovo Force\" (KFOR). In particolare, dall'anno 2012, \u00e8 sorvegliata giornalmente, 24 ore su 24, dai Carabinieri della Multinational Specialized Unit.\nGeografia.\nGeografia fisica.\nLa citt\u00e0 si trova sulla falda occidentale del monte Kopaonik, nella zona collinare all'inizio della piana dei Merli. Essa \u00e8 infatti circondata da colline alte circa 700\u00a0metri s.l.m. tranne che dal lato sud-est, ove si apre alla piana dei Merli. \nLa citt\u00e0 \u00e8 divisa in due dal fiume Ibar, nel quale confluisce il fiume Sitnica.\nGeografia antropica.\nLa parte a nord dell'Ibar \u00e8 abitata in grandissima parte da serbi (oltre 20.000), con sparute minoranze di rom e di altre etnie.\nA sud abitano solo albanesi (ca. 80.000). La doppia indicazione delle localit\u00e0 e/o distretti si spiega in questo modo: la prima \u00e8 la dizione serba, la seconda albanese. Un'altra differenza ovviamente \u00e8 che le scritte serbe sono in caratteri cirillici, quelle albanesi in caratteri latini. La convivenza fra le due comunit\u00e0 \u00e8 estremamente problematica.\nAmministrazione.\nSuddivisioni amministrative.\nLa municipalit\u00e0 \u00e8 costituita dai seguenti villaggi:\nBajgora, Bare, Bataire, Braboni\u00e7, Vaganic\u00eb, kqiq i madh, Vidomiri\u0107, Vidishiq, Vlahinje, Vrbnica, Gornje Vinarce, Gornje \u017dabare, Gornje Ra\u0161ane, Gornji Suvi Do, Gu\u0161avac, Dedinje, Donje Vinarce, Donje \u017dabare, Donje Ra\u0161ane, Donji Suvi Do, Zabr\u0111e, Zasela, Zija\u010da, Ka\u010dandol, Kova\u010dica, Kopriva, Kosovska Mitrovica, Ko\u0161utovo, Kutlovac, Lisica, Lju\u0161ta, Ma\u0111are, Ma\u017ei\u0107, Malo Ki\u010di\u0107e, Meljenica, Ov\u010dare, Orahovo, Pir\u010de, Prvi Tunel, Reka, R\u017eana, Svinjare, Seljance, Stari Trg, Stari Trg(selo), Strana, Trstena, \u0160ipolje e \u0160upkovac\nSociet\u00e0.\nEvoluzione demografica.\nMitrovica sud"}
{"id": "1510319", "revid": "1543377", "url": "https://it.wikipedia.org/wiki?curid=1510319", "title": "World Series of Poker 1986", "text": "Le World Series of Poker 1986 furono la diciassettesima edizione della manifestazione. Si tennero dal 10 al 23 maggio presso il casin\u00f2 Binion's Horseshoe di Las Vegas.\nIl vincitore del Main Event fu Berry Johnston.\nMain Event.\nI partecipanti al Main Event furono 141. Ciascuno di essi pag\u00f2 un buy-in di 10.000 dollari."}
{"id": "1510326", "revid": "110157", "url": "https://it.wikipedia.org/wiki?curid=1510326", "title": "Bree Olson", "text": "Biografia.\nI nonni materni di Bree sono originari dell'Ucraina. Si conobbero durante la Seconda guerra mondiale, quando entrambi vennero deportati in un campo di concentramento in Germania. In molte interviste su Internet, ha dichiarato che il suo pi\u00f9 grande eroe \u00e8 la nonna materna.\nSopravvissuti alla deportazione, dopo la guerra riuscirono ad emigrare negli Stati Uniti, dove si stabilirono nell'Indiana. Ebbero due figlie, tra cui la madre di Bree che, a vent'anni, si trasfer\u00ec in California con il suo ragazzo. Questi l'abbandon\u00f2 quando rimase incinta.\nBree nacque a Houston (Texas), dove la madre si era trasferita per stare con alcuni amici. Dopo un anno, per avere l'aiuto dei genitori, torn\u00f2 con la figlia a Fort Wayne (Indiana). L\u00ec si spos\u00f2 e si trasfer\u00ec col marito a Woodburn, una citt\u00e0 pi\u00f9 piccola, dove Bree \u00e8 cresciuta. Durante l'adolescenza, Bree ha avuto una relazione, durata quattro anni, con un'altra ragazza. Dopo le superiori \u00e8 andata all'Indiana University-Purdue University Fort Wayne dove ha studiato biologia. \u00c8 stata una delle fidanzate di Charlie Sheen.\nApparizioni televisive.\nLa Olson \u00e8 stata vista nel reality show \"Al passo con i Kardashian\" (\"Keeping Up with the Kardashians\") su E!: Entertainment Television. Ha avuto un piccolo ruolo da babysitter.\n\u00c8 stata diverse volte ospite del The Howard Stern Show.\nCarriera.\nBree Olson ha debuttato nel settore del cinema per adulti nel novembre 2006 in \"Young as They Cum 21\" assieme a Manuel Ferrara. Aveva in precedenza interrotto gli studi di biologia per fare piccoli lavori come venditrice di televendite o impiegata in una stazione di servizio. In paragone, il cinema pornografico le sembrava \u00abmolto pi\u00f9 divertente\u00bb. Ha poi recitato in produzioni gonzo e per diversi siti Internet.\nHa siglato un contratto di esclusiva con la Adam &amp; Eve per il periodo di un anno, dal 1\u00ba agosto 2007.\nHa scelto lo pseudonimo Olson, in riferimento alle gemelle Olsen, personaggi televisivi molto noti negli Stati Uniti, anche se non crede di assomigliare alle due attrici.\nNel marzo 2008 \u00e8 stata la Pet of the Month di Penthouse. Il 22 settembre 2011 ha dichiarato, sul suo account Twitter, l'abbandono al porno.\nFra i vari film interpretati, la parodia pornografica di Scooby Doo, Scooby-Doo, a XXX parody, dove interpreta Daphne Blake."}
{"id": "1510328", "revid": "767487", "url": "https://it.wikipedia.org/wiki?curid=1510328", "title": "Sire\u021bel", "text": "Sire\u021bel \u00e8 un comune della Romania di 4.150 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: Berezlogi, Humosu, Satu Nou, Sire\u021bel, Slobozia."}
{"id": "1510329", "revid": "287204", "url": "https://it.wikipedia.org/wiki?curid=1510329", "title": "Siretel", "text": ""}
{"id": "1510330", "revid": "729019", "url": "https://it.wikipedia.org/wiki?curid=1510330", "title": "Tennessee State Route 2", "text": "La Tennessee State Route 2 \u00e8 un'autostrada a carattere statale che va da est ad ovest nello stato statunitense del Tennessee ed \u00e8 lunga 317\u00a0km (197\u00a0mi). L'inizio \u00e8 nella Contea di Loudon e la fine nella Contea di Rutherford.\nCorre a nord-est dalla Contea di Ludon a Chattanooga e poi a sud-est da l\u00ec fino alla Contea di Rutherford. Poich\u00e9 quasi tutta l'autostrada \u00e8 coperta dalle U.S. Route, la designazione \u201cTennessee State Route 2\u201d \u00e8 raramente utilizzata; l'unica eccezione \u00e8 dove una piccola porzione parallela alla Interstate 24 vicino a Kimball \u00e8 stata rimossa dal sistema autostradale statunitense; tuttavia l'autostrada esiste ancora ed \u00e8 in uso."}
{"id": "1510331", "revid": "486946", "url": "https://it.wikipedia.org/wiki?curid=1510331", "title": "Aleksandr Nikolayevi\u010d Sokurov", "text": ""}
{"id": "1510333", "revid": "111885928", "url": "https://it.wikipedia.org/wiki?curid=1510333", "title": "Sacrificio di Isacco (Lanzani)", "text": "Il Sacrificio di Isacco \u00e8 un dipinto a olio su tela (237x147 cm) di Andrea Lanzani, di datazione incerta, oggi facente parte della pinacoteca civica di Caravaggio, in Lombardia.\nStoria.\nIl dipinto fu inventariato nel 1977-78 dalla sovrintendenza ai beni culturali di Milano; in tale data risultava collocato, in condizioni precarie, nell'abside della chiesa di San Giovanni. Come per altre opere presenti in tale edificio, tuttavia, manca una citazione nell'inventario redatto all'atto della soppressione del monastero dei Cistercensi, occorsa nel 1800.\nUn restauro successivo ha privato l'opera degli offuscamenti del colore che l'avevano interessata nel corso dei secoli.\nDescrizione e stile.\nIl quadro raffigura il celebre episodio del sacrificio di Isacco, tratto dalla Bibbia.\nLa rappresentazione \u00e8 caratterizzata da un'atmosfera plastica e idilliaca, chiaramente pre-settecentesca, e ci\u00f2 permette di ricondurre il dipinto ad un'epoca antecedente al viaggio di Lanzani a Vienna.\nUna caratteristica tipica dello stile di Lanzani che si ritrova nell'opera \u00e8 l'utilizzo di colori accesi e brillanti (come gialli, lilla, rosa luminosi); \u00e8 notevole, da questo punto di vista, l'impiego della lacca nella raffigurazione del drappo svolazzante dell'angelo.\nI volti aggraziati del patriarca Abramo, di Isacco e dell'Angelo richiamano uno stile caratteristico dell'ambiente pittorico milanese del primo Seicento; \u00e8 tuttavia innovativa la libert\u00e0 formale, contraddistinta da pose dinamiche e colori luminosi. I personaggi risultano collocati lungo una linea spiraleggiante, e la loro tensione dinamica risulta accentuata dai vivaci contrasti chiaroscurali, dalla luce incidente sul corpo di Isacco e dal riverbero argenteo dell'Angelo, nonch\u00e9 dalle ombreggiature presenti sul busto di Abramo."}
{"id": "1510335", "revid": "767487", "url": "https://it.wikipedia.org/wiki?curid=1510335", "title": "Stolniceni-Pr\u0103jescu", "text": "Stolniceni-Pr\u0103jescu \u00e8 un comune della Romania di 5.547 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Br\u0103te\u0219ti, Cozme\u0219ti, Stolniceni-Pr\u0103jescu."}
{"id": "1510336", "revid": "287204", "url": "https://it.wikipedia.org/wiki?curid=1510336", "title": "Stolniceni-Prajescu", "text": ""}
{"id": "1510337", "revid": "86343", "url": "https://it.wikipedia.org/wiki?curid=1510337", "title": "Stolniceni Prajescu", "text": ""}
{"id": "1510343", "revid": "22475", "url": "https://it.wikipedia.org/wiki?curid=1510343", "title": "Super Smash Bros Melee", "text": ""}
{"id": "1510348", "revid": "87865", "url": "https://it.wikipedia.org/wiki?curid=1510348", "title": "Ch\u014djik\u016b kidan Southern Cross", "text": "Ch\u014djik\u016b kidan Southern Cross (\u8d85\u6642\u7a7a\u9a0e\u56e3\u30b5\u30b6\u30f3\u30af\u30ed\u30b9, \"Ch\u014djik\u016b kidan Sazan Kurosu\") \u00e8 un anime televisivo di 23 episodi giapponese del 1984.\n\u00c8 stato utilizzato da Carl Macek come seconda stagione di \"Robotech\", saga che univa tre serie d'animazione giapponesi assolutamente indipendenti tra loro: \"Macross\", \"Southern Cross\" e \"Kiko soseiki Mospeada\".\nTrama.\nSuper Dimension Cavalry Southern Cross narra della guerra tra la colonia umana sul pianeta Gloire e gli alieni Zor provenienti dallo spazio.\nCasus belli.\nAD 2120 anni, le forze armate del pianeta Gloire si trovavano in stato di allerta a causa dell'improvvisa cessazione di ogni contatto con la base sulla luna Aluce. Poco tempo dopo, una nave aliena, identificata come appartenente agli Zor, distrusse i satelliti artificiali di Gloire. Poich\u00e9 era ignoto come si fosse svolto l'incidente della base Aluce, il generale Rolf di Gloire proib\u00ec che venisse aperto il fuoco contro l'astronave Zor.\nL'ordine viene contravvenuto da un ufficiale sul campo, che lanci\u00f2 un attacco a base di artiglieria contro l'astronave aliena. Gli Zor risposero con un violento contrattacco. L'astronave aliena fu costretta all'atterraggio, apparentemente a causa dei danni subiti nel corso della prima battaglia.\nBattaglie sul pianeta Gloire.\nLe armi principali usate nel corso della battaglia erano dei robot androidi di grosse dimensioni (da cui il titolo \"Super Dimensional Cavalry\") pilotati al loro interno da esseri umani, bio-umani o Zor.\nIl grosso della flotta Zor rimase in orbita attorno a Gloire, ostacolando le comunicazioni tra Gloire e il vicino pianeta Libert\u00e9, anch'esso colonizzato dagli esseri umani.\nNel corso delle ostilit\u00e0, venne appurata la somiglianza tra gli Zor e gli esseri umani. Il comandante Jeanne (protagonista della serie) sosteneva invece che i piloti dei Bioroidi avversari fossero proprio esseri umani modificati, chiamati Bio-umani, e che i veri Zor rimanessero all'interno della loro astronave, al riparo delle battaglie. Purtroppo, Jeanne non aveva prove a sostegno della propria ipotesi.\nAl termine del nono episodio, l'astronave Zor decoll\u00f2 e torn\u00f2 nello spazio, mentre uno dei migliori piloti di Bioroidi, Saifrit, venne appositamente abbattuto dagli Zor affinch\u00e9 divenisse una spia tra gli umani di Gloire.\nMovimenti tattici.\nA partire dal decimo episodio, le battaglie si svolsero nello spazio, pertanto Jeanne e la 15\u00aa Squadra non furono coinvolte. Nacquero invece storie d'amore che coinvolgevano le tre protagoniste femminili: Jeanne pass\u00f2 molto tempo con Saifrit, Marie si innamor\u00f2 dell'ex-ufficiale Charles, Lana si innamor\u00f2 del luogotenente Brown.\nNel decimo episodio, Gloire ricevette rinforzi da Libert\u00e9, ma questi vennero decimati ancor prima di atterrare sul Gloire in una battaglia spaziale contro gli Zor. Successivamente, Gloire forz\u00f2 il blocco degli Zor e stabil\u00ec un avamposto sulla luna Aluce, in modo da poter attaccare gli Zor su due fronti.\nNel frattempo, gli Zor ricevevano informazioni dall'ignaro Seifret riguardo agli umani di Gloire e alle loro strategie di guerra. Gli Zor, inoltre, svilupparono un nuovo tipo di bioroide, chiamato Bio-Psycher, i cui piloti sarebbero stati proprio Zor invece che bio-umani.\nAnche Gloire svilupp\u00f2 nuove armi: gli Spartas usati dalla 15\u00aa squadra e dalle altre forze di terra vennero adattati per il combattimento nello spazio e potenziati. Era tempo che Jeanne tornasse in azione.\nBattaglie nello spazio.\nJeanne e la 15\u00aa Squadra riuscirono a fare incursione nella nave ammiraglia degli Zor. Vennero catturati ma riuscirono a liberarsi e a fuggire assieme a Musica. Tornati su Gloire, Saifrit rivel\u00f2 un profondo odio verso gli Zor, che lo spinse a tradire Musica per farla consegnare alle autorit\u00e0. Musica e Bowie fuggirono verso le rovine Zor, inseguiti dagli altri componenti della squadra e dalla polizia militare.\nVenne svelato il segreto degli Zor: erano tornati sui Gloire, il loro pianeta natale, perch\u00e9 per sopravvivere necessitavano la bio-energia dei cosiddetti fiori di luce nascosti nelle rovine.\nNel frattempo, nello spazio la battaglia infuriava. Gli Zor si stavano indebolendo, ma erano decisi a compiere ogni sacrificio pur di raggiungere i fiori di luce. Nel corso della battaglia, il generale Rolf venne catturato dagli Zor.\nSu Gloire, alcuni Zor erano riusciti ad avvicinarsi alle rovine, ma dovettero fermarsi quando Saifrit minacci\u00f2 di distruggere i fiori di Luce. Gli Zor proposero uno scambio: il generale Rolf e altri prigionieri in cambio di Saifrit e Musica. La 15\u00aa squadra torn\u00f2 a bordo dell'ammiraglia Zor, dove le trattative fallirono e la battaglia riprese. Jeanne e la 15\u00aa squadra fuggirono assieme a un nutrito gruppo di Zor considerati sacrificabili dai loro capi. Saifrit invece, trasportato dal risentimento, uccise i capi alieni, e l'astronave fuori controllo precipit\u00f2 sulle rovine Zor.\nEpisodi.\nI titoli originali giapponesi sono in realt\u00e0 in inglese, ma scritti con caratteri Katakana (giapponesi). I titoli italiani riportati in tabella sono la traduzione letterale di tali titoli giapponesi in inglese. La serie mandata in onda negli Stati Uniti e in Italia negli anni ottanta come parte della trilogia di Robotech aveva titoli differenti."}
{"id": "1510353", "revid": "767487", "url": "https://it.wikipedia.org/wiki?curid=1510353", "title": "Strunga", "text": "Strunga \u00e8 un comune della Romania di 4.418 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 8 villaggi: Br\u0103tule\u0219ti, Crive\u0219ti, Cucova, F\u0103rc\u0103\u0219eni, Fedele\u0219eni, Gura V\u0103ii, H\u0103b\u0103\u0219e\u0219ti, Strunga."}
{"id": "1510355", "revid": "1752268", "url": "https://it.wikipedia.org/wiki?curid=1510355", "title": "Dirottamento aereo", "text": "Il dirottamento aereo \u00e8 un'azione illegale (spesso di matrice terroristica o dimostrativa) che consiste nell'assumere il controllo di un aeroplano, per opera di una persona o di un gruppo, generalmente con l'uso di armi. Il fenomeno \u00e8 altrimenti noto come pirateria aeronautica o pirateria aerea, mentre i relativi affiliati sono talora noti come pirati del cielo o pirati dell'aria. Con l'espressione \"dirottamento\" si indica talvolta anche la diversione dell'aeromobile verso l'aeroporto alternato, manovra indicata in inglese come \"diversion\" e spesso tradotta appunto come \"dirottamento\".\nAntefatto ed esiti.\nNella maggioranza dei casi, il pilota \u00e8 costretto a volare in conformit\u00e0 agli ordini dei dirottatori.\nIn alternativa, uno dei dirottatori si mette personalmente ai comandi del velivolo. \u00c8 stato questo il caso degli attacchi al World Trade Center e al Pentagono dell'11 settembre 2001; secondo la ricostruzione del governo americano, i dirottatori presero lezioni di volo (o addirittura un brevetto), o furono selezionati da al-Q\u0101\u02bfida anche per le loro conoscenze in fatto di pilotaggio di aeromobili.\nTra i mezzi per impedire tale esito, la Repubblica federale tedesca ha prefigurato nel 2005 - con il c.d. \"Luftsicherheitsgesetz\" (\u00a7 14, co. 3) - la possibilit\u00e0 dell\u2019abbattimento da parte dell\u2019Aviazione militare di un aereo civile sequestrato da dirottatori che potrebbero utilizzarlo come arma contro la popolazione. Nel febbraio 2006, per\u00f2, la norma \u00e8 stata parzialmente caducata dalla Corte costituzionale federale tedesca: i giudici hanno ritenuto incostituzionale la norma, nella parte in cui autorizzava l\u2019utilizzo della forza mortale da parte dell\u2019Aviazione militare contro l\u2019aereo civile c.d. \u00abRenegade\u00bb, che avesse a bordo persone \u00abestranee al fatto\u00bb.\nCasistica.\nVi \u00e8 stato almeno un caso in cui il pilota ufficiale stesso ha dirottato il proprio volo: nell'ottobre 1998, un volo di Air China da Pechino a Kunming nello Yunnan si diresse su Taiwan, dopo che il comandante aveva minacciato di mandare il mezzo a schiantarsi, se gli altri membri dell'equipaggio lo avessero ostacolato.\nUn caso invece in cui il copilota ha dirottato l'aereo: il 17 febbraio 2014 il volo ET702 dell'Ethiopian Airlines operato con un Boeing 767 partito da Addis Abeba alle 0:30 ora locale (le 22:30 in Italia) e diretto a Roma con 193 passeggeri a bordo, fra cui 140 italiani, mentre sorvolava il Sudan, \u00e8 stato dirottato a Ginevra dal copilota (un trentunenne etiope) che voleva chiedere asilo politico in Svizzera perch\u00e9 si sentiva minacciato nel suo paese. All'arrivo a Ginevra avvenuto alle 6 del mattino, il copilota ha tentato di calarsi con una corda dal finestrino della cabina di pilotaggio ma \u00e8 stato bloccato. \u00c8 stato arrestato e rischia 20 anni di carcere per sequestro di persona. Un testimone ha raccontato che i passeggeri a bordo avevano temuto un'avaria e che un messaggio registrato in un inglese incerto aveva intimato loro di indossare le maschere per l'ossigeno. L'aeroporto di Ginevra \u00e8 stato chiuso e i passeggeri sono stati fatti scendere uno alla volta senza bagagli e senza gli indumenti depositati nella cappelliera. Sono stati fatti salire su alcuni bus e sono stati consegnati loro coperte, panini e bibite. I passeggeri hanno potuto riprendere i bagagli a met\u00e0 pomeriggio dopo essere stati interrogati dalla polizia locale, poi sono stati fatti salire su due autobus messi a disposizione dalla compagnia etiope che li ha riportati a casa.\nQuattro sono stati invece i tentativi di dirottare i voli:"}
{"id": "1510359", "revid": "1543377", "url": "https://it.wikipedia.org/wiki?curid=1510359", "title": "James Mackenzie", "text": "Biografia.\nVita.\nJames Mackenzie nacque in una famiglia di agricoltori. Frequent\u00f2 l'Universit\u00e0 di Edimburgo dove consegu\u00ec la laurea in medicina nel 1882. Per oltre venticinque anni fu medico di famiglia a Burnley, una cittadina nel Lancashire, in Inghilterra. Nonostante l'impegno gravoso e la mancanza di tempo libero, fu autore di molte ricerche originali e pubblic\u00f2 numerosi lavori scientifici.\nNel 1887 spos\u00f2 Frances Jackson e si rec\u00f2 in Italia in viaggio di nozze; dal matrimonio nacquero due figlie: Dorothy (nel 1888) e Jean (nel 1893). \nAlla fine del 1907 lasci\u00f2 Burnley per Londra dove apr\u00ec uno studio specialistico, e la sua reputazione crebbe rapidamente. Nel 1915 lui accolto nella Royal Society e fu nominato baronetto."}
{"id": "1510361", "revid": "767487", "url": "https://it.wikipedia.org/wiki?curid=1510361", "title": "\u0218cheia (Ia\u0219i)", "text": "\u0218cheia \u00e8 un comune della Romania di 3.359 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: C\u0103ue\u0219ti, Cioca-Boca, Poiana \u0218cheii, Satu Nou, \u0218cheia."}
{"id": "1510364", "revid": "842", "url": "https://it.wikipedia.org/wiki?curid=1510364", "title": "Akalabeth", "text": ""}
{"id": "1510366", "revid": "767487", "url": "https://it.wikipedia.org/wiki?curid=1510366", "title": "\u0218ipote", "text": "\u0218ipote \u00e8 un comune della Romania di 5.459 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 6 villaggi: Chi\u0219c\u0103reni, H\u0103lceni, Iazu Nou, Iazu Vechi, Mitoc, \u0218ipote."}
{"id": "1510367", "revid": "287204", "url": "https://it.wikipedia.org/wiki?curid=1510367", "title": "Sipote", "text": ""}
{"id": "1510369", "revid": "80960", "url": "https://it.wikipedia.org/wiki?curid=1510369", "title": "Sozomene", "text": ""}
{"id": "1510370", "revid": "767487", "url": "https://it.wikipedia.org/wiki?curid=1510370", "title": "Tansa", "text": "Tansa \u00e8 un comune della Romania di 2.916 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 2 villaggi: Suhule\u021b e Tansa."}
{"id": "1510371", "revid": "767487", "url": "https://it.wikipedia.org/wiki?curid=1510371", "title": "Stephen McManus", "text": "Carriera.\nClub.\nHa esordito in prima squadra nel corso della stagione 2003-2004, sotto la guida del tecnico Martin O'Neill, ma \u00e8 diventato titolare inamovibile soltanto sotto la gestione di Gordon Strachan.\nNella stagione 2005-2006, ha messo a segno ben 8 reti, di cui 7 nella Scottish Premier League.\nIndoss\u00f2 per la prima volta la fascia di capitano del nella stagione 2006-2007 per l'assenza di Neil Lennon ed il 31 luglio 2007 divenne ufficialmente il capitano.\nAl termine della stagione 2008-2009 l'allenatore Gordon Strachan lascia la panchina del per quella del ; i dirigenti del club di Glasgow chiamano cos\u00ec alla guida della squadra l'inglese Tony Mowbray. Non essendo mai entrato nelle grazie del nuovo manager, agli inizi del 2010 McManus viene ceduto per 1,5 milioni di sterline al , \nNel febbraio del 2012 il cede McManus in prestito al Bristol City sino al termine della stagione.\nRientrato nel proprio club di appartenenza, nell'estate del 2012 McManus ritrova Tony Mowbray come nuovo manager del Middlesbrough; rispetto ai tempi del il rapporto tra l'allenatore inglese e il difensore della nazionale scozzese non \u00e8 per nulla mutato e di conseguenza Stephen si trova costretto a trascorrere anche la stagione 2012-2013 in prestito al Bristol City.\nNell'estate del 2013 McManus viene ingaggiato dal Motherwell.\nNazionale.\nHa esordito con la l'11 ottobre 2006 contro l', nella partita persa 2 a 0 a Kiev.\nDopo l'esclusione di Barry Ferguson dalla Nazionale (aprile 2009), McManus \u00e8 diventato il nuovo capitano."}
{"id": "1510373", "revid": "767487", "url": "https://it.wikipedia.org/wiki?curid=1510373", "title": "T\u0103t\u0103ru\u0219i", "text": "T\u0103t\u0103ru\u0219i \u00e8 un comune della Romania di 5.645 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: Iorcani, Pietrosu, T\u0103t\u0103ru\u0219i, Uda, V\u00e2lcica."}
{"id": "1510374", "revid": "287204", "url": "https://it.wikipedia.org/wiki?curid=1510374", "title": "Tatarusi", "text": ""}
{"id": "1510376", "revid": "767487", "url": "https://it.wikipedia.org/wiki?curid=1510376", "title": "Todire\u0219ti (Ia\u0219i)", "text": "Todire\u0219ti \u00e8 un comune della Romania di 4.888 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 localit\u00e0: B\u0103iceni, Stroe\u0219ti, Todire\u0219ti."}
{"id": "1510390", "revid": "287204", "url": "https://it.wikipedia.org/wiki?curid=1510390", "title": "Capo degli insetti", "text": "Il capo \u00e8 la prima regione morfologica del corpo degli Insetti. \u00c8 composta dai primi sei somiti che si fondono in una struttura in cui si perde l'originaria metameria. Raramente si suddivide in pi\u00f9 parti fra loro articolate.\nMorfologia.\nAspetto generale.\nNella sua fisionomia generale, il capo si presenta come una regione ben distinta dal resto del corpo; \u00e8 spesso separato dal torace da un anello membranoso detto \"collo\", talvolta \u00e8 seminascosto da un'espansione del pronoto. Assume la conformazione di una capsula, di varia forma, che reca due aperture: quella anteriore \u00e8 l\"apertura boccale\", delimitata dal \"peristoma\", quella posteriore \u00e8 il \"foro occipitale\", attraverso il quale l'interno del capo comunica con il torace. La posizione relativa delle due aperture pu\u00f2 variare secondo il gruppo sistematico.\nNella sua conformazione tipica presenta nella zona dorsale un paio di antenne, due occhi composti e, in genere, tre ocelli. Nella zona ventrale sono inseriti invece le appendici dell'apparato boccale, dette genericamente \"gnatiti\".\nSecondo le teorie attualmente pi\u00f9 accreditate, il capo deriva dalla fusione dei primi sei segmenti postorali e si suddivide in due parti non bene distinte fra loro: i primi tre somiti formano il \"procefalo\", i successivi tre lo \"gnatocefalo\". Da questi ultimi si differenzierebbero le appendici boccali.\nSottoregioni.\nLa posizione delle appendici e l'eventuale presenza di linee di sutura permettono di individuare delle sottoregioni, pi\u00f9 o meno delineate, utili in molti casi per la descrizione morfologica ai fini della determinazione tassonomica:\nIl labbro superiore, o \"labrum\", deriva dal primo somite cefalico, perci\u00f2 \u00e8 considerato la prima regione morfologica, indipendentemente dalla posizione. \u00c8 articolato con il suo lato caudale (apparentemente superiore secondo l'orientamento del capo) con il \"clipeo\", da cui \u00e8 in genere distinto dalla \"sutura clipeo-labrale\". A rigore va distinto dall'apparato boccale, ma nella maggior parte degli Insetti concorre alla sua funzionalit\u00e0, oltre a delimitare l'apertura boccale. La faccia dorsale \u00e8 sclerificata, mentre quella ventrale, rivolta verso cavit\u00e0 orale, \u00e8 rivestita da una membrana che si estende fino alla faringe.\nIl \"clipeo\" \u00e8 una regione a sviluppo approssimativamente quadrangolare, derivato dal secondo somite cefalico. \u00c8 delimitato anteriormente dal solco clipeo-labrale e posteriormente dalla \"sutura clipeo-frontale\", che lo separano rispettivamente dal labbro superiore e dalla fronte.\nLa \"fronte\" \u00e8 derivata da una parte del terzo somite cefalico; \u00e8 una regione che sormonta il clipeo, di forma approssimativamente triangolare, delimitata anteriormente dal solco clipeo-frontale e caudalmente (lateralmente secondo la conformazione e la posizione del capo) da due linee di sutura che convergono posteriormente. Quando \u00e8 presente pu\u00f2 contenere l'ocello impari e, in alcuni gruppi sistematici, l'inserzione delle antenne. Confina lateralmente con le gene, caudalmente con il vertice.\nLa \"regione parietale\" \u00e8 un'area pari e simmetrica che occupa gran parte della faccia laterale del capo. In esso sono presenti due o tre ocelli (quando l'insetto ne \u00e8 provvisto), i due occhi composti e, spesso, l'inserzione delle antenne. Vi si possono individuare pi\u00f9 regioni fra cui quelle pi\u00f9 estese sono rispettivamente il \"vertice\" e le \"gene\". Il vertice \u00e8 una regione impari in cui s'incontrano i parietali; corrisponde alla sommit\u00e0 del capo ed \u00e8 compresa fra gli occhi composti, la fronte e la regione occipitale. Le \"gene\" o \"guance\" sono invece due regioni simmetriche che si estendono sulle due facce laterali fra l'occhio composto, l'apparato boccale, la fronte e la regione occipitale. Dietro l'occhio composto pu\u00f2 estendersi, infine, la \"tempia\" che collega la gena al vertice.\nLa \"regione occipitale\" rappresenta la parte posteriore del capo ed \u00e8 delimitata anteriormente dalla \"sutura occipitale\", che la separa dalla regione parietale, e posteriormente dal collo, una regione membranosa che la separa dal torace. Posteriormente pu\u00f2 essere presente una \"sutura postoccipitale\", che divide la regione occipitale in due parti, l'occipite e il postoccipite. Questa regione differenzia lateralmente un condilo occipitale, sul quale si articolano gli scleriti cervicali.\nLa \"gola\" \u00e8 una regione sclerificata ventrale, posta subito dopo il labbro inferiore, non sempre presente e di origine complessa. In alcuni insetti si fonde con la parte basale del labbro inferiore (postlabio) formando una regione detta \"gulamentum\".\nIl \"peristoma\" \u00e8 il margine dell'apertura boccale, sul quale si inseriscono le appendici boccali. Si suddivide in quattro tratti, di cui i due intermedi, laterali, sono pari e simmetrici: il tratto anteriore, compreso fra i condili dorsali delle mandibole, \u00e8 detto \"epistoma\" e corrisponde al margine inferiore del clipeo, sul quale si inserisce il labbro superiore; i due laterali, compresi fra il condilo dorsale e il condilo ventrale delle mandibole, prendono il nome di \"pleurostoma\"; il tratto posteriore, compreso fra i condili ventrali delle mandibole, prende il nome di \"ipostoma\" e su esso si articolano i cardini delle mascelle e il postlabio del labbro inferiore.\nClassificazioni.\nNella descrizione morfologica si fa in genere ricorso a terminologie specifiche riferite ad alcuni aspetti del capo. Il modo con cui il capo si articola al torace influisce su particolari conformazioni che vanno interpretate in relazione al resto del corpo.\nIn base all'articolazione in corrispondenza del collo, il capo si dice:\nIn base alla direzione che assume rispetto all'asse del corpo, al capo si attribuiscono le seguenti denominazioni:\nIn base alle dimensioni relative del foro occipitale e alla sua posizione, il capo \u00e8 detto:\nUna specifica terminologia si adotta per fare riferimento all'eventuale notevole sviluppo degli occhi: il capo si dice \"oloptico\", quando gli occhi si estendono dorsalmente o frontalmente fino a toccarsi, oppure \"cicloptico\" quando si fondono in un unico organo che avvolge dorsalmente buona parte della capsula cranica.\nFotorecettori.\nI fotorecettori sono organi sensoriali che percepiscono stimoli luminosi. Sono disposti sempre nel capo.\nOcelli.\nGli \"ocelli\" sono occhi primitivi, presenti in numero di tre, meno frequentemente due, oppure assenti del tutto. Sono localizzati nella regione frontale, davanti agli occhi composti, oppure sul vertice, fra gli occhi o dietro questi. La struttura anatomica di un ocello \u00e8 molto semplice, composta da una cornea, da una porzione sottostante rifrangente e dalla retinula, formata da 2-4 cellule. A differenza degli occhi composti, gli ocelli non percepiscono le immagini, bens\u00ec reagiscono all'intensit\u00e0 della luce e percepiscono la luce polarizzata. Questa propriet\u00e0 \u00e8 di fondamentale importanza per l'orientamento degli insetti, in quanto la percezione della luce polarizzata permette loro di individuare la posizione del sole anche in condizioni di nuvolosit\u00e0.\nGli \"stemmata\" sono organi simili agli ocelli disposti ai lati del capo delle larve. La struttura anatomica \u00e8 analoga a quella degli ommatidi degli occhi composti, perci\u00f2 svolgono la funzione di percezione delle immagini.\nOcchio composto.\nGli \"occhi composti\" sono i fotorecettori pi\u00f9 complessi, preposti alla percezione delle immagini. Hanno forma e sviluppo vario e in generale si localizzano nella parte dorso laterale del capo, talvolta fondendosi in un'unica struttura in corrispondenza del vertice. In alcuni insetti sono sostenuti da brevi processi. Strutturalmente sono composti da un insieme di unit\u00e0 elementari, dette \"ommatidi\", in numero elevato, fino a diverse migliaia.\nOgni ommatide (o ommatidio) si presenta come un elemento prismatico formato dai seguenti componenti (dall'esterno all'interno): la \"cornea\", il \"cristallino\", la \"retinula\". La cornea \u00e8 una lente, prodotta da apposite cellule, meno spessa rispetto a quella degli ommatidi; immediatamente sotto \u00e8 presente un corpo rifrangente, il cristallino, in genere composto da quattro cellule. La retinula \u00e8 composta da 4-8 cellule sensoriali e da un asse centrale a forma di bastoncello, detto \"rabdoma\", composto dalle terminazioni nervose. Nel rabdoma si concentra il recettore chimico (\"retinene\"). La struttura dell'ommatidio pu\u00f2 variare in relazione alla genesi e alla consistenza del cristallino, al rapporto che sussiste fra cristallino e retinula, ecc. Tali differenze possono incidere pi\u00f9 o meno sensibilmente sulla funzionalit\u00e0 della percezione visiva.\nL'elemento differenziale pi\u00f9 importante \u00e8 tuttavia quello che distingue gli insetti diurni da quelli crepuscolari e notturni: negli insetti diurni ogni ommatidio \u00e8 otticamente isolato da un rivestimento di cellule pigmentate (\"iride\"), mentre negli insetti notturni le cellule dell'iride isolano solo la porzione superiore dell'ommatidio. Questa differenza di struttura implica una differenza funzionale che si ripercuote sulla qualit\u00e0 della percezione visiva:\nAppendici.\nLe appendici presenti nel capo sono le antenne e lapparato boccale.\nAntenne.\nLe antenne sono organi con una prevalente funzione sensoriale, inserite sulla regione frontale del capo sotto le suture divergenti oppure fra gli occhi composti e la fronte. Sono di vario sviluppo e forma: possono avere una lunghezza superiore a quella del corpo oppure essere pi\u00f9 o meno ridotte, fino a scomparire del tutto nelle forme involute.\nSi compongono di un numero variabile di articoli, detti \"antennomeri\", pi\u00f9 o meno differenziati nella forma e nello sviluppo. In generale si suole distinguere l'articolo prossimale, detto \"scapo\", il secondo, detto \"pedicello\", dal resto dell'antenna, che viene denominato \"flagello\". Quando gli antennomeri distali del flagello hanno dimensioni maggiori rispetto a quelli prossimali, si distingue la parte terminale, indicandola con il nome di \"clava\", dal resto del flagello, detto \"funicolo\".\nL'inserzione delle antenne sul capo avviene in alloggiamenti, dette \"toruli\". Il torulo \u00e8 in genere circondato da un cercine sclerificato e presenta un condilo sul quale si articola lo scapo.\nApparato boccale.\nL'apparato boccale \u00e8 composto dal \"labbro superiore\" e dagli \"gnatiti\" veri e propri. Questi ultimi sono le appendici boccali derivate dai somiti del gnatocefalo (dal 4\u00b0 al 6\u00b0 somite cefalico) e si distinguono, in direzione antero-posteriore, in un paio di \"mandibole\", un paio di \"mascelle\" e un \"labbro inferiore\". Ad essi si aggiunge la prefaringe (o \"ipofaringe\" o \"lingua\"), un processo membranoso o sclerificato che in genere resta all'interno della cavit\u00e0 orale, ma che in qualche gruppo sistematico pu\u00f2 concorrere a formare l'apparato esterno. Labbro superiore e gnatiti si articolano al capo in corrispondenza del \"peristoma\", di cui si \u00e8 parlato in precedenza.\nLa morfologia e la struttura dell'apparato boccale possono presentare profonde modificazioni, adattate a specifiche funzioni, proprie di determinati gruppi sistematici. L'apparato boccale \u00e8 perci\u00f2 un utile elemento per la determinazione tassonomica a livello di ordine e, in qualche caso, di taxa inferiori. Il tipo pi\u00f9 rappresentativo \u00e8 l'apparato boccale masticatore, in genere adatto all'assunzione di alimenti solidi, sia di origine animale sia di origine vegetale. In questa sede viene descritto l'apparato boccale tipo, rimandando ad altre sedi gli approfondimenti.\nIl labbro superiore si presenta in genere come un processo sclerificato di forma quadrangolare, pi\u00f9 o meno arrotondato distalmente, articolato all'epistoma o clipeo. Internamente \u00e8 rivestito da una membrana, detta \"epifaringe\", che forma la volta palatina della cavit\u00e0 boccale, in continuit\u00e0 con la faringe. A differenza delle altre pendici, il labbro superiore deriva dalla differenziazione del I somite cefalico. Ha in genere una funzione passiva, limitata alla chiusura anteriore dell'apertura boccale, ma in alcuni Insetti pu\u00f2 concorrere alla presa degli alimenti.\nLe mandibole sono un organo pari e, in genere, simmetrico. Ogni mandibola si articola al peristoma per mezzo di due condilo, uno anteriore e uno posteriore, e ha un movimento prevalentemente trasversale rispetto all'asse cefalico. La funzione primaria \u00e8 quella della masticazione, ma in alcuni insetti le mandibole possono trasformarsi in organi di difesa-offesa o, in specie predatrici, in organi raptatori. Differenze nella forma possono permettere la distinzione delle specie fitofaghe da quelle carnivore.\nLe mascelle sono un organo pari e simmetrico e si articolano all'ipostoma, subito dopo le mandibole, con un solo condilo (\"stipite\"). In genere sono costituite ciascuna da un corpo biarticolato sul quale si differenziano due lobi distali e lateralmente s'inserisce un \"palpo mascellare\", un'appendice laterale esterna, pluriarticolata. Le mascelle concorrono generalmente alla prensione dell'alimento e all'introduzione nella cavit\u00e0 boccale, mentre i palpi hanno funzioni principalmente sensoriali.\nIl labbro inferiore o \"labium\" \u00e8 un organo impari che si articola rigidamente all'ipostoma con la sua porzione prossimale e chiude posteriormente la bocca. Si compone di un corpo unico, suddiviso in genere in una porzione prossimale (\"postlabio\") e una distale (\"prelabio\"). Differenze morfostrutturali possono tuttavia presentarsi con ulteriori divisioni. Distalmente il prelabio termina in due coppie di lobi simmetriche (\"glosse\" e \"paraglosse\"). Ai lati si articolano due \"palpi labiali\", con funzioni analoghe a quelle dei palpi mascellari.\nLa bocca \u00e8 suddivisa dalla prefaringe in due cavit\u00e0. Quella dorsale costituisce la \"faringe\" e rappresenta l'inizio del tubo digerente, quella ventrale costituisce lo sbocco delle ghiandole salivari.\nAnatomia.\nIl capo \u00e8 principalmente sede degli organi di senso e al suo interno trovano collocazione, principalmente, una parte dell'apparato nervoso, l'inizio dell'apparato digerente.\nOltre ai gi\u00e0 citati fotorecettori, altri organi di senso, genericamente denominati \"sensilli\", sono localizzati in particolare sulle antenne, sui palpi mascellari e sui palpi labiali.\nL'apparato nervoso localizzato nel capo \u00e8 costituito da una parte del sistema nervoso centrale (cerebro, gnatocefalo e cingolo parastomodeale), dal sistema nervoso periferico che innerva le parti del capo e da una porzione del simpatico dorsale.\nL'apparato digerente \u00e8 invece rappresentato dal tratto iniziale dello stomodeo (faringe e tratto iniziale dell'esofago). Nel capo trovano collocazione, inoltre, parti del sistema muscolare, circolatorio (lacunoma e tratto terminale del vaso dorsale), respiratorio e dell'apparato secretore.\nFra le strutture interne che costituiscono l'endoscheletro quella pi\u00f9 sviluppata \u00e8 il \"tentorio\". Si tratta di una struttura sclerificata, conformata a X o a Y e composta da due bracci anteriori e due posteriori. I bracci anteriori si inseriscono in corrispondenza del peristoma, presso i margini laterali del clipeo, mentre i bracci posteriori si inseriscono sotto il foro occipitale. Dai bracci anteriori partono rispettivamente due rami dorsali che si dirigono verso l'alto senza per\u00f2 collegarsi al tegumento."}
{"id": "1510392", "revid": "599013", "url": "https://it.wikipedia.org/wiki?curid=1510392", "title": "Beno\u00eet Assou-Ekotto", "text": "Biografia.\nHa un fratello maggiore, di nome Mathieu, ex calciatore (ritiratosi nel 2012). I due hanno passato parte delle giovanili insieme con la maglia del Lens. Francese di nascita, ha origini camerunensi grazie al padre.\n\u00c8 ambasciatore dello Standard Disposessed Found, fondo di beneficenza dello stesso giornale londinese. Nel corso della sua esperienza al Tottenham era solito spostarsi in metro.\nSpesso \u00e8 stato criticato dalla stampa per la sua visione riguardo al calcio:\nCaratteristiche tecniche.\nTerzino sinistro di spinta - forte fisicamente - era dotato di una notevole velocit\u00e0. Tra le sue doti spiccavano la rapidit\u00e0 nelle ripartenze, la precisione nei cross, la lettura del gioco avversario (caratteristica che ha affinato nel corso degli anni, insieme al senso della posizione) e un'ottima capacit\u00e0 di muoversi tra le linee.\nEsprimeva al meglio le sue doti in una difesa a quattro - coadiuvato da un'ala veloce - dove aveva la possibilit\u00e0 di spingersi lungo la fascia mancina.\nCarriera.\nClub.\nMuove i suoi primi passi nel settore giovanile del Lens assieme al fratello Mathieu, in cui approda all'et\u00e0 di 10 anni. Esordisce in prima squadra il 28 marzo 2004 contro il PSG. Nel 2005 - dopo aver vinto la Coppa Intertoto - prende parte alla Coppa UEFA, dove i francesi vengono eliminati ai sedicesimi dall'Udinese.\nIl 9 giugno 2006 il Tottenham se ne assicura le prestazioni sportive. Partito inizialmente come riserva di Lee Young-Pyo, con il passare delle giornate riesce a scavalcarlo nelle gerarchie e a imporsi come titolare. In seguito si sottopone ad un intervento di pulizia cartilaginea che ne preclude l'utilizzo.\nRipresosi dall'infortunio, subisce una ricaduta che lo costringe ad una nuova operazione che lo tiene fuori tutto l'anno, compromettendone il proseguimento di carriera.\nMette a segno la sua prima rete con gli \"Spurs\" il 16 agosto 2009 contro il Liverpool con un tiro dalla distanza. Il 19 agosto 2009 rinnova il proprio contratto fino al 2013. Nel corso della stagione il tecnico Harry Redknapp - per favorire l'adattamento di Gareth Bale - ne cambia la posizione adattandolo a terzino, in modo da favorire entrambi.\nIl 14 settembre 2010 esordisce - da titolare - in UEFA Champions League, durante la partita disputata contro il Werder Brema. In precedenza aveva preso parte agli incontri preliminari della competizione.\nIl 26 novembre 2010 si accorda per altre cinque stagioni con gli \"Spurs\".\nIl 2 settembre 2013 passa in prestito al QPR, squadra militante in Championship. Qui ritrova Harry Redknapp, suo allenatore al Tottenham tra il 2008 e il 2012. Esordisce con i londinesi il 18 settembre contro il Brighton &amp; Hove, sostituendo Nedum Onuoha al 23'. Autore di prestazioni altalenanti, nel corso della sua esperienza agli \"Hoops\" - culminata con il ritorno in Premier League - non riesce a esprimersi sui suoi livelli.\nFuori dai progetti tecnici degli \"Spurs\" - anche a causa dell'elevato ingaggio percepito dal laterale sinistro - il 2 febbraio 2015 rescinde il contratto che lo legava alla societ\u00e0 londinese, rimanendo svincolato.\nIl 30 giugno 2015 si lega per mezzo di un contratto annuale al Saint-\u00c9tienne, in Francia. Esordisce con i francesi il 30 luglio contro il T\u00e2rgu Mure\u0219 (vittoria per 0-3), partita valida per i preliminari di Europa League. Viene sostituito al 61' da Jonathan Brison.\nIl 16 agosto 2016 firma per una stagione con il Metz.\nNazionale.\nEsordisce con la selezione dei \"Leoni Indomabili\" l'11 febbraio 2009 in Camerun-Guinea (3-1). Incluso tra i convocati che prenderanno parte alla Coppa d'Africa 2010, a pochi giorni dalla manifestazione \u00e8 costretto a dare forfait a causa di un infortunio all'inguine rimediato in un incontro con il Tottenham.\nIl 3 giugno 2010 viene incluso dal CT Paul Le Guen tra i 23 convocati che prenderanno parte ai Mondiali 2010, disputati in Sudafrica. Esordisce nella competizione il 14 giugno contro il Giappone (1-0 per i \"nipponici\"). La selezione africana verr\u00e0 eliminata al termine della fase a gironi.\nPrende parte ai Mondiali 2014 in Brasile. Il 18 giugno rifila - a pochi istanti dal termine della sfida persa 4-0 contro la Crozia - una testata al compagno di squadra Moukandjo. In seguito a questo gesto il calciatore non viene pi\u00f9 convocato in nazionale.\nStatistiche.\nPresenze e reti nei club.\n\"Statistiche aggiornate al 7 gennaio 2018.\"\nCronologia presenze e reti in Nazionale.\n "}
{"id": "1510393", "revid": "161374", "url": "https://it.wikipedia.org/wiki?curid=1510393", "title": "Paris-SG", "text": ""}
{"id": "1510403", "revid": "767487", "url": "https://it.wikipedia.org/wiki?curid=1510403", "title": "Imagine Me &amp; You", "text": "Imagine Me &amp; You \u00e8 un film del 2005 diretto da Ol Parker.\nLa pellicola, interpretata da Piper Perabo, Lena Headey e Matthew Goode, \u00e8 una commedia romantica a sfondo saffico. Il titolo dell'opera \u00e8 preso da una strofa della canzone \"Happy Together\", presente nella colonna sonora del film.\nTrama.\nLondra. Dopo essere stati dapprima compagni di gioco, poi amici e ancora fidanzati, Heck e Rachel si sentono finalmente pronti a diventare marito e moglie. Per Rachel, Heck \u00e8, oltre che il primo e unico ragazzo, anche il suo migliore amico; circostanze che forse le hanno fatto confondere la vera natura del rapporto con lui. Il giorno delle nozze, nel momento della traversata verso l'altare, Rachel incrocia lo sguardo di una ragazza a lei sconosciuta, Luce, la fiorista che ha curato gli addobbi del matrimonio; la giovane, presa in simpatia dalla sorella minore di Rachel, ha poi modo di rimanere al ricevimento e di conoscere la sposa, catturandone l'attenzione. Rachel si sente stranamente legata a Luce, tant'\u00e8 che dopo le nozze va a cercarla nel suo negozio, diventando subito amiche. Nonostante sia ancora una fresca sposa, Rachel inizia a provare dei sentimenti contrastanti nel tempo trascorso insieme a Luce, da par suo dichiaratamente lesbica: presto la ragazza capisce che ci\u00f2 che la sta opprimendo non appartiene alla sfera dell'amicizia, bens\u00ec all'amore.\nNon riuscendo a essere onesta col marito, e rendendosi conto del grande impegno che ha assunto sposandosi, Rachel decide di non abbandonare il suo compagno e cerca di soffocare i nuovi sentimenti per Luce. Ma questo le risulta pi\u00f9 difficile del previsto, e nel momento in cui le due amiche si fermano a un passo dal bacio, Rachel sceglie di confessare tutto a Heck il quale, innamorato fino in fondo della consorte, inizialmente finge che non sia accaduto nulla; la stessa Luce non vuole essere la causa del fallimento del matrimonio dell'amica, e sceglie di farsi da parte. Intuendo la sofferenza interiore di Rachel, Heck sceglie tuttavia di lasciarla andare, tenendo molto pi\u00f9 alla felicit\u00e0 della donna piuttosto che alla loro unione. Con l'aiuto dei suoi genitori, Rachel capisce quindi cosa prova davvero per Luce riuscendo cos\u00ec a confessarle i suoi sentimenti, cominciando con lei una nuova vita e vivendo, per la prima volta, il vero amore."}
{"id": "1510404", "revid": "73843", "url": "https://it.wikipedia.org/wiki?curid=1510404", "title": "Teorema di Cayley", "text": "Il teorema di Cayley, dal nome del matematico britannico Arthur Cayley, \u00e8 un teorema riguardante la teoria dei gruppi. \nIl teorema asserisce che ogni gruppo \u00e8 isomorfo a un sottogruppo di un gruppo simmetrico. In altre parole, ogni gruppo pu\u00f2 essere considerato come un particolare gruppo di permutazioni.\nEnunciato.\nSia formula_1 un gruppo di cardinalit\u00e0 arbitraria (non necessariamente finita). Sia formula_2 il gruppo simmetrico di formula_1 (vale a dire il gruppo delle permutazioni dell'insieme formula_1). Il teorema di Cayley asserisce il fatto seguente:\nIl gruppo formula_1 \u00e8 isomorfo ad un sottogruppo di formula_2.\nIn particolare, ogni gruppo finito formula_1 \u00e8 isomorfo ad un sottogruppo di un gruppo simmetrico finito.\nIl gruppo simmetrico su \"n\" oggetti contiene una copia di ogni gruppo di ordine n.\nCostruzione dell'isomorfismo.\nUn isomorfismo pu\u00f2 essere costruito come segue.\ncio\u00e8 si moltiplica a sinistra per l'elemento formula_10 di formula_1.\nL'applicazione formula_12 \u00e8 una permutazione sugli elementi di formula_1 e dunque risulta in formula_2. Per concludere basta definire l'applicazione:\nformula_15\nche associa ad ogni elemento formula_10 di formula_1 la corrispondente permutazione formula_12.\n\u00c8 semplice mostrare come questa applicazione realizzi effettivamente un omomorfismo (risulta cruciale, per la dimostrazione, la propriet\u00e0 associativa dell'operazione definita su formula_1)\nQuesto omomorfismo, inoltre, risulta essere iniettivo, e quindi formula_1 \u00e8 isomorfo alla sua immagine formula_21.\nOsservazione.\nIn generale, la dimostrazione standard del teorema di Cayley non produce la rappresentazione di formula_1 in un gruppo di permutazioni di ordine minimale. \nSemplici esempi di questo si vedono prendendo formula_1 coincidente proprio con un gruppo di permutazioni. \nAd esempio, si prenda formula_24, cio\u00e8 uguale al gruppo simmetrico su 3 oggetti (che ha ordine 3!=6). Utilizzando il procedimento dimostrativo del teorema si riesce a rappresentarlo come sottogruppo di formula_25 (un gruppo il cui ordine \u00e8 pari a ben 6!=720). \nTuttavia, siccome formula_26 \u00e8 gi\u00e0 di per s\u00e9 un gruppo di permutazioni, una sua rappresentazione \u00e8 quella su formula_26 stesso, che, come gi\u00e0 detto, ha solo ordine 6\nEsempi.\nLa costruzione appena descritta pu\u00f2 essere concretamente visualizzata su alcuni gruppi noti. Qui formula_28 \u00e8 il gruppo delle permutazioni dell'insieme formula_29 e ogni permutazione \u00e8 descritta come prodotto di cicli.\nApplicazioni.\nIl teorema trova numerose applicazioni sia dal punto di vista pratico che teorico.\nNella teoria dei grafi permette ad esempio di derivare numerose propriet\u00e0 strutturali di grafi ed alberi."}
{"id": "1510405", "revid": "183114", "url": "https://it.wikipedia.org/wiki?curid=1510405", "title": "Variola major", "text": ""}
{"id": "1510406", "revid": "183114", "url": "https://it.wikipedia.org/wiki?curid=1510406", "title": "Variola minor", "text": ""}
{"id": "1510409", "revid": "599013", "url": "https://it.wikipedia.org/wiki?curid=1510409", "title": "Radek \u010cern\u00fd", "text": "Carriera.\nClub.\nHa iniziato a giocare nel calcio professionistico nel 1994 quando entra nella prima squadra della Dynamo \u010cesk\u00e9 Bud\u011bjovice con cui gioca tre incontri di campionato nella stagione 1994-1995. Nella stagione successiva arriva al Cheb dove trova maggiore spazio riuscendo a collezionare 12 presenze nel 1996. Successivamente viene notato ed acquistato dallo Slavia Praga nel 1997, dove trova un posto da titolare col passare degli anni ottenendo tre coppe nazionali nel 1997, 1999 e 2002. Dopo aver trovato poco spazio nelle stagioni 96-97 e 97-98, dove conquista tredici gettoni di presenza, si guadagn\u00f2 il posto da titolare nel 1999 giocando tutti gli incontri di campionato nelle stagioni successive mantenendo un'alta inviolabilit\u00e0 (31 reti subite nel 2000 e 25 nel 2001). Nel campionato 2002 gioca mezza stagione e nelle successive stagioni riuscir\u00e0 a conservare il posto da titolare sino al campionato 2005 quando dopo aver giocato una buona prima parte di stagione viene ceduto in prestito al Tottenham: il prestito fu inizialmente di 18 mesi a partire da gennaio 2005, ma poi fu esteso fino alla fine del 2008. Nella prima stagione ai londinesi gioca 3 incontri di Premier League. In seguito non giocher\u00e0 alcun incontro di campionato nel 2006 e nel 2007 tornando a disputare mezzo campionato nel 2008. Con gli \"Spurs\" riesce a conquistare un trofeo, la Coppa di Lega proprio nel 2008, prima di firmare un contratto con il QPR. Nella stagione Football League Championship 2008-2009 gioca da titolare subendo 42 reti in 42 incontri e tenendo una difesa fra le migliori. Nella seconda stagione al QPR trova 29 partite di Championship da titolare. Incomincia la stagione 2010-2011 ancora nelle file della squadra inglese.\nIl 13 giugno 2011 rinnova il proprio contratto in scadenza ancora per un anno.\nNazionale.\nHa giocato per 3 volte per la Nazionale ceca fra il 2000 e il 2002."}
{"id": "1510413", "revid": "287204", "url": "https://it.wikipedia.org/wiki?curid=1510413", "title": "Radek Cerny", "text": ""}
{"id": "1510416", "revid": "1543377", "url": "https://it.wikipedia.org/wiki?curid=1510416", "title": "Simon Vouet", "text": "Stabilitosi in Italia per quasi vent'anni, fu uno dei maggiori esponenti del caravaggismo prima di ritornare in Francia nel 1627 dove fece evolvere il suo stile e contribu\u00ec all'introduzione del barocco italiano in Francia.\nBiografia.\nFu suo padre, il pittore Laurent Vouet, ad insegnargli i primi rudimenti dell'arte, ed egli, agli inizi, si dedic\u00f2 all'esecuzione di ritratti. Dopo un primo viaggio in Inghilterra, fece parte del seguito del barone di Sancy, ambasciatore di Francia a Costantinopoli dove realizz\u00f2 ritratti ottomani andati perduti. Inizi\u00f2 poi, nel 1614, un lungo soggiorno in Italia, visitando Venezia e Roma. Dal 1620 al 1622, fu a Genova al servizio della famiglia del principe Doria. Giunto a Roma, dove in un primo momento dipinge quadri ispirati alla produzione di Caravaggio (come la Buonaventura del 1617), riusc\u00ec a godere dei contatti con l'aristocrazia e questo gli diede sicurezze e garanzie (lavor\u00f2 anche per il cardinale Barberini, futuro papa Urbano VIII). Per la classe altolocata dipinse soggetti letterari, legati ai poemi o ai sonetti composti o solo conosciuti da questa intellighenzia. Vouet inoltre si dedic\u00f2 al tema di moda di rappresentare \"le belle\" e \"le eroine\" in ritratti. A Roma, dunque, Vouet riscosse un successo talmente vasto che ebbe occasione di dipingere una tela per la Basilica di San Pietro in Vaticano, la \"Adorazione del Crocefisso\" (opera andata perduta). Due importanti commissioni vennero dal Cardinal Del Monte: la \"Nascita della Vergine\" e il ciclo di San Francesco in San Lorenzo in Lucina (di cui si distingue \"La\" \"tentazione\" \"di San Francesco\"), che \u00e8 la commissione che sancisce il suo successo romano. Nel 1624, fu posto a capo dell'Accademia di San Luca fino al 1627, nomina di tipo politico volta a ribadire la centralit\u00e0 artistica nel piano internazionale di Roma.\nMa nel 1627 dovette rientrare improvvisamente in patria per le pressanti richieste del duca di B\u00e9thunes, dove apr\u00ec con la moglie Virginia Vezzi, anche lei pittrice, un'accademia di disegno. Fu cos\u00ec che Vouet import\u00f2 in Francia lo stile barocco italiano, in particolare quello di Paolo Veronese, del Tiziano e dei Carracci, adattandolo alle grandi decorazioni dell'epoca di Luigi XIII e di Richelieu. Fu nominato primo pittore del re, e lo stesso Luigi XIII gli commission\u00f2 ritratti, cartoni per le tappezzerie e pitture per i palazzi del Louvre, del Lussemburgo e per il Castello di Saint-Germain-en-Laye. Nel 1632, lavor\u00f2 ai cantieri del Cardinale Richelieu nel palazzo cardinalizio (attuale Palais-Royal) e nel Castello della Malmaison. Nel 1631 decor\u00f2 il Castello del presidente de Fourcy a Chessy, l'h\u00f4tel Bullion, il Castello del Maresciallo d'Effiat a Chilly, nonch\u00e9 il palazzo del duca d'Aumont, la cappella S\u00e9guier e la galleria del Castello di Wideville.\nSimon Vouet rappresent\u00f2 quindi la pittura barocca francese, divenendone l'artista emblematico. Denis Lavalle, ispettore capo dei monumenti storici, disse a proposito: \u00ab\"Se Charles Le Brun, Jacques Louis David o, in un certo senso, anche Eug\u00e8ne Delacroix sono esistiti, ci\u00f2 \u00e8 avvenuto perch\u00e9 vi era stato prima di loro Simon Vouet\"\u00bb.\nFu amico di Claude Vignon, uno dei pittori parigini pi\u00f9 attivi, ed ebbe come allievi Valentin de Boulogne, Michel Dorigny, Charles Le Brun, Pierre Mignard, Eustache Le Sueur, Nicolas Chaperon, Claude Mellan, Nicolas-Pierre Loir, Thomas Blanchet e Abraham Willaerts. Suo padre Laurent Vouet e suo fratello Aubin Vouet (1595-1641) furono anch'essi pittori. Sua moglie, Virginia Vezzi, compare nei tratti delle sue celebri Madonne.\nUn'importante retrospettiva dell'opera di Vouet fu allestita nel 1990 alle gallerie nazionali del Grand Palais.\nOpere.\nQuadri d'atelier.\nAlcune opere provenienti dall'atelier di Simon Vouet:"}
{"id": "1510417", "revid": "110157", "url": "https://it.wikipedia.org/wiki?curid=1510417", "title": "Sound of the Underground", "text": "Sound of the Underground \u00e8 l'album di debutto del gruppo musicale pop britannico Girls Aloud, formatosi dal programma televisivo \"Popstars\".\nContesto.\nL'album \u00e8 stato pubblicato dall'etichetta discografica Polydor il 26 maggio 2003, sei mesi dopo l'omonimo primo singolo, raggiungendo la posizione numero due della classifica britannica e rimanendo tra le prime dieci posizioni solo una settimana. Il primo singolo \u00e8 stato pubblicato nel dicembre del 2002 e ha riscosso un ottimo successo in classifica, rimanendo nella vetta per quattro settimane consecutive. I successivi singoli, \"No Good Advice\" e \"Life Got Cold\", hanno invece raggiunto rispettivamente la seconda e la terza posizione.\n\"No Good Advice\" ha vinto il \"Popjustice \u00a320 Music Prize\" nel primo anno in cui \u00e8 stato assegnato, nel 2003. Il premio \u00e8 assegnato al miglior singolo pop britannico dell'anno.\nIl 1\u00ba dicembre dello stesso anno \u00e8 stata pubblicata una ristampa del disco, contenente sempre quindici tracce ma con alcune variazioni nell'ordine delle stesse e alcune nuove canzoni in luogo di altre, che non sono state reinserite. Tra queste sono presenti \"Girls on Film\", cover di un singolo dei Duran Duran, e \"Jump\", colonna sonora del film \"Love Actually\" e cover dell'omonimo brano delle Pointer Sisters. Quest'ultima \u00e8 stata estratta come singolo e ha raggiunto la seconda posizione della classifica britannica, mentre la ristampa del disco \u00e8 arrivato appena alla posizione numero quarantadue della classifica.\nL'album \u00e8 riapparso in classifica il 6 gennaio 2007 alla posizione numero sessantasette, rimanendo in classifica per altre due settimane. Pochi mesi pi\u00f9 tardi, in giugno, \u00e8 stato reso possibile l'acquisto dell'album in versione digitale negli Stati Uniti.\nProduzione.\nL'album \u00e8 stato curato da un gran numero di produttori, tra cui spicca il team Xenomania che ha prodotto diverse tracce curandone anche la scrittura. Ai testi delle canzoni hanno collaborato, oltre agli Xenomania, nomi noti come Lene Nystr\u00f8m, voce degli Aqua, e Noel Gallagher degli Oasis, autori rispettivamente dei due singoli \"No Good Advice\" e \"Life Got Cold\". Proprio quest'ultima canzone \u00e8 stata oggetto di critica in quanto \u00e8 apparsa simili a \"Wonderwall\", noto singolo degli Oasis scritta anche quella da Gallagher."}
{"id": "1510418", "revid": "94902", "url": "https://it.wikipedia.org/wiki?curid=1510418", "title": "Kukaburra", "text": ""}
{"id": "1510420", "revid": "38120", "url": "https://it.wikipedia.org/wiki?curid=1510420", "title": "Rock and Roll (Led Zeppelin)", "text": "Rock and Roll \u00e8 una canzone della band rock britannica dei Led Zeppelin. Essa \u00e8 contenuta nel quarto album del gruppo, frequentemente identificato col titolo \"Led Zeppelin IV\" e fu pubblicata come secondo singolo estratto dall'album nel 1972.\nCome suggerito dal titolo, la canzone si basa su una delle strutture pi\u00f9 frequenti del rock and roll, il Blues in 12 misure di LA.\nStoria della canzone.\nIl chitarrista Jimmy Page ha dichiarato che la struttura della canzone \u00e8 venuta fuori mentre si cercava di completare (invano) la stesura di \"Four Sticks\". In un momento di ispirazione, Page ha cominciato a suonare, e Plant ha scritto i testi. In 15 minuti, la canzone era quasi completata.\nProbabilmente, la parte iniziale riprende in parte \"Keep A-Knockin\" di Little Richard o \"Something Else\" di Eddie Cochran.\nLa canzone \u00e8 sempre stata un caposaldo nei concerti dei Led Zeppelin dal 1971 in poi. Dal 1977, essa \u00e8 diventata un medley insieme a \"Whole Lotta Love\".\nCover.\nFra le altre, cover famose della canzone sono state eseguite dagli Heart, dai Van Halen, da Kid Rock e da Jerry Lee Lewis, nonch\u00e9 dal cantante degli AC/DC Brian Johnson insieme ai Velvet Revolver, durante un concerto. La canzone \u00e8 anche stata eseguita live da Page e Jones con Dave Grohl e Taylor Hawkins dei Foo Fighters rispettivamente alla batteria e alla voce."}
{"id": "1510429", "revid": "767487", "url": "https://it.wikipedia.org/wiki?curid=1510429", "title": "Fred Beardsley", "text": "Carriera.\nNato a Nottingham, inizi\u00f2 a lavorare in una locale fabbrica di munizioni e a giocare per il Nottingham Forest: nel 1884 ne difese la porta in FA Cup, giocando la semifinale contro i Queen's Park. Licenziato dalla sua precedente attivit\u00e0, trov\u00f2 occupazione presso il Royal Arsenal di Woolwich continuando per\u00f2 a giocare saltuariamente per il \"Forest\" fino al 1889.\nCon alcuni operai dell'officina \"Dial Square\" fond\u00f2 il primo nucleo del club, inizialmente gestito da uno scozzese, David Danskin, che compr\u00f2 il primo pallone da calcio della squadra, e da Jack Humble: Beardsley contribu\u00ec ottenendo dalla sua vecchia squadra una partita di completi rossi, dando cos\u00ec all'Arsenal i colori che ancora oggi compaiono sulle maglie del club. Il Dial Square gioc\u00f2 la sua prima partita l'11 dicembre 1886 contro gli Eastern Wanderers in un campo all'aperto nell'Isle of Dogs, vincendo per 6\u20130, con Beardsley titolare. Poco dopo, a Natale, il club fu rinominato \"Royal Arsenal\".\nGioc\u00f2 nell'Arsenal fino al 1891, quando venne rimpiazzato da Edmund Bee, dopo aver disputato 67 gare oltre a due gare di FA Cup. Con i \"Reds\" vinse i primi trofei della storia del club, la Kent Senior Cup e la London Charity Cup nel 1889\u20131890 e la London Senior Cup nel 1890\u20131891.\nDopo il ritiro.\nRitiratosi nel 1891, fece parte del consiglio direttivo del club fino al 1910, ricoprendo anche il ruolo di osservatore. Nel 1910, il club era vicino al fallimento e and\u00f2 in liquidazione volontaria prima di essere acquistato da un consorzio di uomini d'affari, il maggiore azionista dei quali era il magnate Sir Henry Norris, presidente del Fulham: Beardsley rifiut\u00f2 di far parte del nuovo direttivo."}
{"id": "1510430", "revid": "944090", "url": "https://it.wikipedia.org/wiki?curid=1510430", "title": "Legge 9 dicembre 1998, n. 426", "text": "La legge 426/98 \"Nuovi interventi in campo ambientale\", pubblicata sulla Gazzetta Ufficiale n\u00b0291 del 14 dicembre 1998, istituisce 16 interventi di bonifica di interesse nazionale:"}
{"id": "1510431", "revid": "149726", "url": "https://it.wikipedia.org/wiki?curid=1510431", "title": "Temistocle Calzecchi", "text": ""}
{"id": "1510434", "revid": "827882", "url": "https://it.wikipedia.org/wiki?curid=1510434", "title": "MII (standard di videoregistrazione)", "text": "Il formato MII (la sigla usa i numeri romani e si pronuncia Emme due) \u00e8 un standard di videoregistrazione professionale, sviluppato dalla Panasonic nel 1986 come risposta al formato concorrente della SONY, il Betacam SP. Tecnicamente molto simile, usa la registrazione video a componenti su nastro al metallo.\nAspetti tecnici.\nEsattamente come il Betacam SP \u00e8 l'evoluzione del precedente Betacam, il formato MII \u00e8 un'evoluzione del precedente M, con una qualit\u00e0 audio e video migliorata. Il nastro, come nel suo predecessore, \u00e8 contenuto in una cassetta meccanicamente uguale al sistema VHS, ma rivestito di metallo anzich\u00e9 di ossido di ferro, e fatto scorrere a una velocit\u00e0 superiore.\nDiffusione commerciale.\nA differenza del formato M, lo standard MII ebbe un discreto successo all'epoca dell'introduzione sul mercato, con clienti importanti come la NBC negli USA e la NHK in Giappone, che lo adottarono per le riprese ENG, e la PBS che lo adott\u00f2 per la messa in onda differita. Il prezzo molto vantaggioso favor\u00ec la sua diffusione.\nTuttavia, il sistema aveva delle carenze nel supporto tecnico e commerciale da parte della Panasonic e dalla casa madre Matsushita e, soprattutto, una scarsa affidabilit\u00e0 generale.\nIn particolare, un punto debole del sistema era il sistema di servoassistenza del capstan, con aggancio difettoso alla control track del nastro ed errori di trascinamento dello stesso, con velocit\u00e0 incostanti.\nAnche alcuni produttori di videocassette ebbero problemi di partite difettose, con frequenti e irregolari usure delle testine.\nIl formato MII ebbe vita commerciale breve, a tutto vantaggio della diffusione estremamente capillare del Betacam SP.\nIl formato oggi \u00e8 ancora usato in alcuni ambienti e ha una certo mercato sull'usato, nonostante la mancanza di supporto tecnico del produttore."}
{"id": "1510435", "revid": "227211", "url": "https://it.wikipedia.org/wiki?curid=1510435", "title": "Campo perfetto", "text": ""}
{"id": "1510437", "revid": "599013", "url": "https://it.wikipedia.org/wiki?curid=1510437", "title": "Jack Butler", "text": ""}
{"id": "1510443", "revid": "599013", "url": "https://it.wikipedia.org/wiki?curid=1510443", "title": "Alf Baker", "text": ""}
{"id": "1510446", "revid": "1543377", "url": "https://it.wikipedia.org/wiki?curid=1510446", "title": "Trisil", "text": "Il Trisil \u00e8 un componente elettronico progettato per proteggere i circuiti elettronici dalle sovratensioni; fa quindi parte della famiglia dei soppressori di tensioni (TVS, \"Transient Voltage Suppressor\").\nFunzionamento.\nA differenza di un Transil funziona come un circuito crowbar bidirezionale che diventa quasi un cortocircuito quando la tensione ai suoi capi supera il valore (assoluto) per cui \u00e8 stato progettato. Con vari nomi, ma caratteristiche di comportamento simile (mono e bidirezionale), questo tipo di dispositivo (protezione \"crowbar\") viene prodotto da vari costruttori di prodotti elettronici.\nOltre alla STMicroelectronics, depositaria del nome, tra gli altri vi sono \"Bourns\" e \"Littelfuse\".\nIl \"Trisil\" \u00e8 un componente bipolare: si comporta allo stesso modo in entrambe le direzioni. In pratica \u00e8 un triac senza il terminale di gate.\nLa curva caratteristica (A-V, Corrente-tensione) \u00e8 simile a quella del \"DIAC\" ma questo componente vi si differenzia perch\u00e9 \u00e8 progettato per proteggere i circuiti elettronici dalle sovratensioni. Per questo ha tempi di intervento minori e pu\u00f2 gestire potenze molto maggiori.\nQuesto tipo di protezione \u00e8 ampiamente utilizzata per proteggere le apparecchiature di telecomunicazione da transitori di sovratensione indotte da fulmini o per accoppiamento induttivo con linee di potenza. A monte di esso richiede un dispositivo di limitazione della corrente: un fusibile o un dispositivo che si ripristina automaticamente quando il transitorio \u00e8 stato bloccato come rel\u00e8 elettronici o PTC.\nUn miglioramento delle prestazioni si \u00e8 attenuto aggiungendo all'interno del componente un diodo zener. In questo modo invece di usare la tensione naturale di commutazione (\"breakdown\") si ha una maggiore precisione nella tensione di intervento.\nAltra variante che rende il dispositivo pi\u00f9 flessibile \u00e8 l'introduzione di un diodo o transistor che viene reso accessibile su un terzo terminale e che permette di fare intervenire la protezione alla tensione applicata ad esso. In questo modo non c'\u00e8 pi\u00f9 la necessit\u00e0 di scegliere un dispositivo diverso per ogni applicazione."}
{"id": "1510447", "revid": "287204", "url": "https://it.wikipedia.org/wiki?curid=1510447", "title": "Fiorenza Cossotto", "text": "Biografia.\nSi diplom\u00f2 al Conservatorio Giuseppe Verdi di Torino e successivamente, segnalata dal maestro Ettore Campogalliani, partecip\u00f2 al concorso per la scuola del Teatro alla Scala, che vinse. Esord\u00ec proprio nel teatro milanese il 22 dicembre 1956 ne \"L'angelo di fuoco\", cui segu\u00ec, per circa un triennio, una lunga serie di ruoli comprimari: Suor Matilde, Suzuki, Fenena, Neris, Maddalena, Siebel, Madelon, Preziosilla; serie interrotta solo sporadicamente da qualche parte pi\u00f9 importante, come Cherubino ne \"Le nozze di Figaro\" e soprattutto Giovanna Seymour in \"Anna Bolena\" al festival di Wexford nel 1958, che le valse un alto apprezzameno da parte della critica inglese.\nLe qualit\u00e0 espresse in quello spettacolo le schiusero definitivamente le porte di una brillante carriera. Nel 1959 debutt\u00f2 al Covent Garden di Londra come Neris in \"Medea\", al fianco di Maria Callas. Nel 1960 fu chiamata a sostituire Giulietta Simionato in \"Aida\" all'Arena di Verona, iniziando una progressiva ascesa, anche attraverso il graduale allargamento del repertorio: \"La Gioconda\" (Liceu di Barcellona 1960), \"La Favorita\" (RAI 1960), \"Adriana Lecouvreur\" (Teatro dell'Opera di Roma 1962), \"Don Carlo\" (Losanna 1962), \"Il trovatore\" (Barcellona 1962), \"Cavalleria rusticana\" (Venezia 1963), \"Carmen\".\nNel 1961 ancora un'indisposizione di Giulietta Simionato le spalanc\u00f2 come protagonista le porte della Scala, dove riport\u00f2 un vero e proprio trionfo ne \"La Favorita\", iniziando una regolare presenza per un trentennio nel massimo teatro milanese, di cui inaugur\u00f2 la stagione del 1962 con \"Il trovatore\". Nel 1964 debutt\u00f2 alla Lyric Opera di Chicago ne \"La Favorita\" e nel 1968 al Metropolitan di New York come Amneris in \"Aida\". Fu presente al Met per un ventennio in ruoli da protagonista.\nSeppur progressivamente assorbita dai pi\u00f9 celebri ruoli del repertorio ottocentesco, la Cossotto non trascur\u00f2, specie nella parte iniziale della carriera, il repertorio del 700 e del primo 800 (\"Il matrimonio segreto\", \"Serse\", \"Lucio Silla\", \"La pietra del paragone\", \"L'occasione fa il ladro\", \"Lo frate 'nnamorato\", \"Varrone e Perrica\", \"I Capuleti e i Montecchi\"), e il repertorio contemporaneo, tra cui le prime esecuzioni di \"La donna \u00e8 mobile\" di Gian Francesco Malipiero (Piccola Scala, 1957), \"La scuola delle mogli\" di Virgilio Mortari (Piccola Scala, 1959), \"L'isola del tesoro\" di Vieri Tosatti (Teatro Comunale di Bologna, 1958) e le riprese de \"Il cordovano\" di Goffredo Petrassi (Piccola Scala, 1959) e \"Mavra\" di Igor' Stravinskij (Piccola Scala, 1960).\nContinu\u00f2 la carriera fino al 2005, quando apparve in \"Suor Angelica\" a Liegi. Fu sposata con il basso Ivo Vinco.\nVocalit\u00e0 e personalit\u00e0 interpretativa.\nD'altra parte la facilit\u00e0 d'emissione le consentiva di raggiungere con la massima naturalezza gli acuti estremi (significativi, a questo proposito, la Eboli del \"Don Carlo\" e l'Urbano de \"Gli ugonotti\") e di eccellere anche nel genere coloratura (\"La Cenerentola\") . Occasionalmente, anche se solo in disco, ha affrontato alcune parti di soprano, come le verdiane Lady Macbeth e la Marchesa del Poggio in \"Un giorno di regno\". Ha anche inciso un recital dedicato alle arie per soprano di Giuseppe Verdi.\nCollegamenti esterni.\nIntervista al mezzosoprano Fiorenza Cossotto"}
{"id": "1510448", "revid": "729019", "url": "https://it.wikipedia.org/wiki?curid=1510448", "title": "George Armstrong (calciatore)", "text": "Caratteristiche tecniche.\nGiocava da ala."}
{"id": "1510454", "revid": "2056951", "url": "https://it.wikipedia.org/wiki?curid=1510454", "title": "In\u00e9s dell'anima mia", "text": "In\u00e9s dell'anima mia (titolo originale: \"In\u00e9s del alma mia\") \u00e8 un romanzo della scrittrice cilena Isabel Allende pubblicato nel 2006.\nTrama.\nIl libro \u00e8 strutturato come un diario, il resoconto delle avventure di In\u00e9s de Su\u00e1rez in Cile, destinato alla figlia adottiva Isabel. In\u00e9s non vuole che i suoi ricordi vadano persi, perch\u00e9 spera che un giorno verr\u00e0 eretto un monumento in suo onore. Il romanzo inizia con la sua vita a Plasencia e la sua decisione di lasciare la Spagna per cercare il marito di cui non ha pi\u00f9 notizie. Sbarcata in America viaggia fino in Per\u00f9 dove scopre di essere vedova e in quanto tale ottiene un piccolo appezzamento di terreno a Cuzco. \u00c8 proprio in quella citt\u00e0 che fa la conoscenza del futuro compagno Pedro de Valdivia. Con lui attraverser\u00e0 il deserto di Atacama e combatter\u00e0 per la conquista dei nuovi territori al di l\u00e0 della cordigliera delle Ande."}
{"id": "1510459", "revid": "2153076", "url": "https://it.wikipedia.org/wiki?curid=1510459", "title": "What Will the Neighbours Say?", "text": "What Will the Neighbours Say? \u00e8 il secondo album del gruppo musicale pop britannico Girls Aloud, pubblicato il 29 novembre 2004 dall'etichetta discografica Polydor nel Regno Unito.\nContesto.\nL'album \u00e8 stato anticipato dal singolo \"Jump\", colonna sonora del film \"Love Actually\" e gi\u00e0 contenuto nella ristampa dall'album precedente, \"Sound of the Underground\", che ha raggiunto la seconda posizione della classifica dei singoli britannica ed \u00e8 entrato nelle classifiche di diversi stati europei, dove il gruppo risultava sconosciuto.\nL'album raggiunse la sesta posizione della classifica in Gran Bretagna e fu pubblicato anche in alcuni stati europei. Il titolo dell'album \u00e8 tratto da una frase di una delle canzoni, \"Love Machine\", che a sua volta ha tratto spunto da una frase del primo singolo del gruppo, \"Sound of the Underground\".\nL'album \u00e8 stato promosso, oltre che da \"Jump\", anche dai singoli \"The Show\", \"Love Machine\", \"I'll Stand by You\" e \"Wake Me Up\". I primi due hanno raggiunto la seconda posizione della classifica britannica mentre il terzo, cover dell'omonimo brano dei Pretenders, ha raggiunto la prima posizione, abbinato alla campagna di beneficenza \"Children in Need\". Buon successo \u00e8 stato ottenuto anche da \"Wake Me Up\", che ha raggiunto la quarta posizione e ha vinto il \"Popjustice \u00a320 Music Prize\" nel 2005, premio assegnato al miglior singolo pop britannico dell'anno.\nL'album \u00e8 stato diffuso legalmente negli Stati Uniti solo nel 2007, quando \u00e8 stata resa disponibile la vendita dell'album in versione digitale.\nProduzione.\nLa produzione del disco \u00e8 stata interamente curata da Brian Higgins e dagli Xenomania, che hanno anche collaborato alla scrittura delle tracce. Ad alcuni testi hanno collaborato anche le Girls Aloud stesse.\nLe canzoni \"Deadlines &amp; Diets\" e \"Here We Go\" erano state originariamente incise e pubblicate, seppure con scarsissimo successo, da Miranda Cooper, gi\u00e0 componente degli Xenomania, con lo pseudonimo Moonbaby. \"Here We Go\" era gi\u00e0 stata ripresa nel 2003 da Lene Nystr\u00f8m, cantante degli Aqua, che ne ha inserita una cover del suo album di debutto \"Play with Me\"."}
{"id": "1510461", "revid": "48200290", "url": "https://it.wikipedia.org/wiki?curid=1510461", "title": "CORADIA Alstom", "text": ""}
{"id": "1510462", "revid": "1366307", "url": "https://it.wikipedia.org/wiki?curid=1510462", "title": "Ecoporanga", "text": "Ecoporanga \u00e8 un comune del Brasile nello Stato dell'Esp\u00edrito Santo, parte della mesoregione del Noroeste Esp\u00edrito-Santense e della microregione di Barra de S\u00e3o Francisco."}
{"id": "1510464", "revid": "38120", "url": "https://it.wikipedia.org/wiki?curid=1510464", "title": "Imagine me &amp; you", "text": ""}
{"id": "1510467", "revid": "1305772", "url": "https://it.wikipedia.org/wiki?curid=1510467", "title": "Fund\u00e3o (Brasile)", "text": "Fund\u00e3o \u00e8 un comune del Brasile nello Stato dell'Esp\u00edrito Santo, parte della mesoregione del Litoral Norte Esp\u00edrito-Santense e della microregione di Linhares."}
{"id": "1510468", "revid": "184925", "url": "https://it.wikipedia.org/wiki?curid=1510468", "title": "Pimento", "text": ""}
{"id": "1510470", "revid": "767487", "url": "https://it.wikipedia.org/wiki?curid=1510470", "title": "Governador Lindenberg", "text": "Governador Lindenberg \u00e8 un comune del Brasile nello Stato dell'Esp\u00edrito Santo, parte della mesoregione del Noroeste Esp\u00edrito-Santense e della microregione di Colatina."}
{"id": "1510472", "revid": "110157", "url": "https://it.wikipedia.org/wiki?curid=1510472", "title": "Gua\u00e7u\u00ed", "text": "Gua\u00e7u\u00ed \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Alegre."}
{"id": "1510473", "revid": "110157", "url": "https://it.wikipedia.org/wiki?curid=1510473", "title": "Guarapari", "text": "Guarapari \u00e8 un comune del Brasile nello Stato dell'Esp\u00edrito Santo, parte della mesoregione Central Esp\u00edrito-Santense e della microregione di Guarapari.\nSvariate zone di questa citt\u00e0 hanno fatto registrare alcune tra le pi\u00f9 alte concentrazioni di radioattivit\u00e0 naturale del mondo. In particolare, la sabbia di alcune delle sue spiagge \u00e8 ricchissima di monazite, un minerale che pu\u00f2 contenere fino al 10% di torio, cosicch\u00e9 la dose equivalente locale pu\u00f2 arrivare a 90 microSv/ora (massimo), corrispondenti a ben 800 milliSv/anno."}
{"id": "1510474", "revid": "1573940", "url": "https://it.wikipedia.org/wiki?curid=1510474", "title": "Regione Orientale (Marocco 1997-2015)", "text": "La Regione Orientale era una delle 16 regioni del Marocco, istituita nel 1997 e soppressa nel 2015. \nLa regione, nel 2009, comprendeva le seguenti province e prefetture:\nAll'interno della Regione Orientale si trova l'enclave spagnola di Melilla."}
{"id": "1510482", "revid": "1516566", "url": "https://it.wikipedia.org/wiki?curid=1510482", "title": "Tribolo (araldica)", "text": "In araldica il tribolo, strumento di ferro con quattro punte detto anche \"piede di corvo\", simboleggia la capacit\u00e0 di restare sempre in piedi. I \"triboli\" sono concessioni della Repubblica di San Marino."}
{"id": "1510483", "revid": "767487", "url": "https://it.wikipedia.org/wiki?curid=1510483", "title": "Ibatiba", "text": "Ibatiba \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Alegre."}
{"id": "1510486", "revid": "1543377", "url": "https://it.wikipedia.org/wiki?curid=1510486", "title": "Ferrania Technologies", "text": "Ferrania Technologies S.p.A. \u00e8 un'azienda un tempo produttrice di materiale fotografico, ora specializzata nell'industria chimica e nella produzione di pannelli solari a marchio Ferrania Solis, con sede a Ferrania (SV), in Italia. Aveva anche uno stabilimento di produzione di pellicole negli Stati Uniti d'America a Weatherford (OK).\nStoria.\nLe origini della Ferrania risalgono al 1882, quando venne impiantata una fabbrica di dinamite a Cengio, in Liguria, con il nome SIPE (Societ\u00e0 Italiana Prodotti Esplodenti). La prima guerra mondiale comport\u00f2 un ampliamento dell'impianto, e la nascita di una nuova fabbrica a Ferrania.\nVerso la fine del conflitto fu avviato un piano di riconversione industriale, e venne costituita la Societ\u00e0 per azioni FILM (Fabbrica Italiana Lamine Milano), per la produzione di pellicola cinematografica, consociata con la Path\u00e9 Fr\u00e8res di Vincennes, la maggiore fabbrica francese di materiale sensibile, fondando, nel 1923, quella che poi sarebbe diventata la Ferrania.\nNel 1932 nacque la Film Cappelli\u2013Ferrania, con l'assorbimento da parte della FILM della milanese Cappelli, produttrice di lastre fotografiche in vetro. Successivamente fu assorbita anche la Tensi, l'altra importante fabbrica milanese di prodotti fotografici. Nel 1938 la ragione sociale venne modificata, diventando \"Ferrania\".\nL'azienda produceva, accanto ai materiali fotosensibili, anche macchine fotografiche tramite la controllata Societ\u00e0 Anonima Apparecchi Fotografici Ferrania; alcune, come la Condor I, o la Elioflex (del 1950), erano dotate di ottima qualit\u00e0 ottica e meccanica.\nLa compagnia fu acquistata nel 1964 dall'azienda statunitense 3M, divenendo \"Ferrania-3M\". Nel 1971, con la creazione dell'azienda 3M Italia S.p.A., spar\u00ec il marchio Ferrania da tutti i prodotti. Successivamente, fino al 1999 quando la ditta \u00e8 stata acquistata da Schroder Ventures, i prodotti sono stati venduti a marchio Imation.\nAttualmente \u00e8 di propriet\u00e0 del Gruppo Messina di Genova.\nL'azienda, dal 2000 al 2009, ha prodotto le pellicole fotografiche Solaris nei formati 135 e APS. Questa pellicola fu venduta in un secondo momento sotto svariati nomi e marchi, come quelli di supermercati (ad esempio Coop e Esselunga) o grandi aziende come Samsung o Konica. Ferrania rimase l'unico produttore delle pellicole nel formato 126 \u201cInstamatic\u201d ma a sua volta smise di produrlo nel 2007.\nL'azienda ha prodotto inoltre componenti per stampa a getto d'inchiostro, pellicole per raggi X (produzione dismessa durante il 2008), fotocamere digitali, materiali per arti grafiche, plastiche speciali, software per ospedali (produzione venduta al gruppo NoemaLife di Bologna nel 2008).\nLa produzione di pellicole per uso fotografico \u00e8 definitivamente terminata nel 2009.\nA ottobre 2012 \u00e8 stata richiesta la mobilit\u00e0 per 198 dei 230 lavoratori di Ferrania Technologies. A ottobre 2013 altri 73 dipendenti sono stati posti in mobilit\u00e0, accompagnando - nei progetti industriali - la Ferrania verso una forte riduzione dell'attivit\u00e0 produttiva.\nA settembre 2017 l'azienda viene messa in liquidazione per un debito di 3 milioni della controllata Ferrania Solis con Invitalia, l\u2019Agenzia nazionale per l\u2019attrazione degli investimenti e lo sviluppo d\u2019impresa, con la quale Solis aveva un mutuo agevolato, con alcune rate non corrisposte. Per 45 lavoratori sui 49 complessivi in forza all\u2019azienda viene richiesta la cassa integrazione.\nA novembre 2019, dopo due anni di cassa integrazione vengono licenziati gli ultimi 34 lavoratori.\nFilm Ferrania.\nNel 2013 una nuova azienda, la FILM Ferrania ha acquistato la linea produttiva delle pellicole fotografiche, che include anche la maggior parte dei macchinari usati durante tutta la storia dell'azienda e parte degli edifici industriali.\nIl 19 novembre 2013 Film Ferrania ha presentato il gruppo principale di produzione, ricerca e sviluppo, formato da otto persone con esperienza nel settore."}
{"id": "1510487", "revid": "13077237", "url": "https://it.wikipedia.org/wiki?curid=1510487", "title": "Ferrania S.p.A.", "text": ""}
{"id": "1510488", "revid": "1305772", "url": "https://it.wikipedia.org/wiki?curid=1510488", "title": "Ibira\u00e7u", "text": "Ibira\u00e7u \u00e8 un comune del Brasile nello Stato dell'Esp\u00edrito Santo, parte della mesoregione del Litoral Norte Esp\u00edrito-Santense e della microregione di Linhares."}
{"id": "1510489", "revid": "287204", "url": "https://it.wikipedia.org/wiki?curid=1510489", "title": "Alcyone (nave)", "text": "L'Alcyone \u00e8 la seconda nave del comandante Cousteau.\nQuesta nave \u00e8 il punto d'arrivo nella ricerca di un nuovo sistema di propulsione non inquinante: la turbovela.\nTutto inizi\u00f2 nel 1983 con il varo del mulino a vento sul quale era installata una turbovela, ovvero un cilindro metallico orientabile che sui lati aveva delle aperture (anch'esse orientabili) e sulla cui estremit\u00e0 superiore vi era un ventilatore.\nQuesta vela venne testata per la prima volta durante una traversata atlantica da Algeri a New York e subito il progetto di Jacques Cousteau, Lucien Malavard e Bertrand Charrier dimostr\u00f2 il suo valore, anche se la turbovela and\u00f2 perduta nella traversata a causa di cedimenti strutturali delle saldature, causati dall'instabilit\u00e0 dello scafo a catamarano del battello.\n18 mesi dopo, nel 1985, esce dal porto di La Rochelle una nuova nave con 2 turbovele e dotata di uno scafo appositamente costruito in alluminio, era l\"Alcyone\" che ritent\u00f2 la traversata atlantica. Questa seconda nave progettata da Andr\u00e9 Mauric fondeva la turbovela con i motori diesel tradizionali gestiti da un computer, in modo tale da risparmiare pi\u00f9 carburante possibile. Mantenendo una velocit\u00e0 di crociera costante, gestita dal computer, si poteva inquinare meno l'ambiente e ridurre i costi. L\"Alcyone\" arrivando a New York dimostr\u00f2 la reale efficacia della turbovela.\nNegli anni successivi l\"Alcyone\" \u00e8 stata la seconda nave del gruppo di Cousteau."}
{"id": "1510490", "revid": "123923932", "url": "https://it.wikipedia.org/wiki?curid=1510490", "title": "Romeo Toffanetti", "text": "Nasce in Argentina ma si trasferisce in Italia con la famiglia in giovanissima et\u00e0.\nInizia la carriera artistica illustrando libri per bambini e nel 1985 debutta nel settore fumettistico disegnando una storia scritta da Ricardo Barreiro e pubblicata su \"Orient Express\". Nel 1988 crea con Emanuele Barison \"Alex il Britanno\", che appare sulle pagine de Il messaggero dei ragazzi.\nLa svolta professionale avviene nel 1989 quando viene reclutato dalla Sergio Bonelli Editore, alla ricerca di disegnatori per il neonato Nathan Never, serie per cui Toffanetti lavora ancora attualmente. Il suo esordio sulla serie avviene con il numero 5, scritto da Michele Medda ed intitolato \"Forza invisibile\".\nAl lavoro di disegnatore si aggiunge anche quello di regista. Nel 2005 scrive e dirige il corto \u2018L\u2019ultimo spettacolo\u2019, vincitore di un premio per la sceneggiatura al Torino Film Festival del 2006. Sempre nel 2006 scrive e dirige con Barison il film \u2018Rockstalghia\u2019 che narra del Great Complotto, il movimento punk sviluppatosi a Pordenone negli anni ottanta. Nel 2009 Toffanetti ha scritto e diretto il cortometraggio \u201c5\u201d, coprodotto dalla casa di produzione californiana Real Ideas Studio e presentato al Festival di Cannes dello stesso anno. Nel 2020 realizza il mediometraggio Salvadis, recitato in lingua friulana, proiettato in anteprima al Science+Plus Fiction festival nel 2021."}
{"id": "1510492", "revid": "1366307", "url": "https://it.wikipedia.org/wiki?curid=1510492", "title": "Ibitirama", "text": "Ibitirama \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Alegre."}
{"id": "1510493", "revid": "384473", "url": "https://it.wikipedia.org/wiki?curid=1510493", "title": "PPS-43", "text": ""}
{"id": "1510495", "revid": "1305772", "url": "https://it.wikipedia.org/wiki?curid=1510495", "title": "Iconha", "text": "Iconha \u00e8 un comune del Brasile nello Stato dell'Esp\u00edrito Santo, parte della mesoregione Central Esp\u00edrito-Santense e della microregione di Guarapari."}
{"id": "1510496", "revid": "729019", "url": "https://it.wikipedia.org/wiki?curid=1510496", "title": "F1 (granata Unione Sovietica)", "text": "La F1 o RGD1 era la bomba a mano standard dell'Armata Rossa durante il corso della seconda guerra mondiale. \nEra molto pi\u00f9 potente delle controparti alleate e dell'asse, tanto \u00e8 vero che unendo grappoli di tali bombe a mano si otteneva una discreta arma anticarro.\nTuttavia gli inconvenienti erano una poca maneggevolezza e un peso non indifferente rispetto alle altre bombe a mano.\nLa granata F1 era una granata difensiva, in cui il raggio mortale di 30-45 metri era superiore ai circa 30 metri a cui potevano essere ragionevolmente lanciate."}
{"id": "1510497", "revid": "1366307", "url": "https://it.wikipedia.org/wiki?curid=1510497", "title": "Irupi", "text": "Irupi \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Alegre."}
{"id": "1510500", "revid": "1305772", "url": "https://it.wikipedia.org/wiki?curid=1510500", "title": "Junkers Jumo 204", "text": "Lo Junkers Jumo 204 era un motore aeronautico a ciclo Diesel a due tempi, con 6 cilindri a doppio albero a gomiti e pistoni contrapposti, progettato e realizzato dall'azienda tedesca Junkers Flugzeug und Motorenwerke AG nel 1931. Fu il primo motore aeronautico a ciclo Diesel prodotto in serie.\nStoria.\nLo sviluppo di motori Diesel aeronautici era iniziato presso la Junkers gi\u00e0 nel 1922, sfruttando l'esperienza accumulata con lo sperimentale FO2 del 1918, nel quale erano gi\u00e0 presenti quelle caratteristiche che si ritroveranno sui successivi motori Diesel della Junkers: la struttura a doppio albero a gomiti con cilindri contrapposti, l'iniezione meccanica senza aria compressa e il processo di lavaggio dei cilindri con rotazione dell'aria. Fra il 1922 e il 1926 furono condotti una serie di esperimenti con motori monocilindrici che culminarono nella realizzazione del motore FO3, a cinque cilindri, che svilupp\u00f2 al banco una potenza di 830 CV (610 KW). Il motore era stato progettato da Josef Gasterst\u00e4dt, a cui fu pure dovuta la realizzazione del successivo FO4, a sei cilindri e di 28,6 litri di cilindrata, da cui fu poi derivato lo Jumo 204, originariamente noto come Jumo 4. \nNel 1929, uno Jumo 204 fu installato su uno Junkers F 24, un monomotore da trasporto derivato dal pi\u00f9 noto G 24, che vol\u00f2 per la prima volta il 4 febbraio dello stesso anno. Con la nuova denominazione di Junkers W 41 venne utilizzato per prove di volo tra la sede a Dessau e Colonia fino alla sua distruzione a seguito di un incidente nel 1931 rimanendo l'unico esemplare realizzato. Tuttavia, si era dimostrato che un velivolo dotato di motore Diesel poteva avere uno sviluppo commerciale per cui vennero introdotte alcune migliorie tecniche: il cielo dei pistoni venne realizzato in acciaio resistente al calore, permettendo cos\u00ec di aumentare il rapporto di compressione e, di conseguenza, potenza e rendimento. \nL'RLM e la Deutsche Lufthansa erano particolarmente interessati alle doti di economicit\u00e0 nei consumi dei motori Diesel della Junkers, tuttavia, poich\u00e9 lo Jumo 204 aveva dimensioni verticali troppo elevate per poter essere installato in aerei plurimotore, venne richiesta la realizzazione di un motore pi\u00f9 piccolo, che avrebbe poi portato allo Jumo 5 (poi Jumo 205) di soli 16.6 litri di cilindrata. \nGli Jumo 204 vennero offerti in tre versioni: Jumo 204 A, Jumo 204 B e Jumo 204 C, differenti tra loro solo per il tipo di elica adottata.\nLa produzione continu\u00f2 fino al 1935, anno in cui divenne disponibile il nuovo Jumo 205, dopodich\u00e9 venne interrotta a favore di quest'ultimo.\nNel 1935 lo Jumo 204 venne anche prodotto su licenza, in piccola serie, sia in Inghilterra, dalla Napier Aero Engines e dalla William Beardmore and Company, con il nome di Napier Culverin che in Francia dalla Companie Lilloise."}
{"id": "1510504", "revid": "1366307", "url": "https://it.wikipedia.org/wiki?curid=1510504", "title": "Itagua\u00e7u", "text": "Itagua\u00e7u \u00e8 un comune del Brasile nello Stato dell'Esp\u00edrito Santo, parte della mesoregione Central Esp\u00edrito-Santense e della microregione di Santa Teresa."}
{"id": "1510506", "revid": "1366307", "url": "https://it.wikipedia.org/wiki?curid=1510506", "title": "Itapemirim", "text": "Itapemirim \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Itapemirim."}
{"id": "1510509", "revid": "1366307", "url": "https://it.wikipedia.org/wiki?curid=1510509", "title": "Itarana", "text": "Itarana \u00e8 un comune del Brasile nello Stato dell'Esp\u00edrito Santo, parte della mesoregione Central Esp\u00edrito-Santense e della microregione di Santa Teresa.\nLa colonizzazione di questa terra \u00e8 cominciata nella seconda met\u00e0 del XIX secolo, quando gli immigrati italiani da Santa Teresa fondarono il villaggio di Figueira de Santa Joana, sulle rive del Rio Santa Joana, dove c'era un albero di fico selvatico. Alcune delle famiglie fondatrici della citt\u00e0 sono Meneghel, Rabbi, Bergamaschi, Denardi, Chiabai, Fiorotti e altri. La citt\u00e0 di Figueira de Santa Joana fu elevata a sede di distretto, il 15 marzo 1890."}
{"id": "1510510", "revid": "297031", "url": "https://it.wikipedia.org/wiki?curid=1510510", "title": "Nicola Mari", "text": "Dopo essersi diplomato presso l'istituto d'arte, nel 1987 esordisce nel fumetto disegnando storie erotiche per la Edifumetto. Successivamente collabora con la Editrice Acme e, parallelamente, svolge anche l'attivit\u00e0 di grafico pubblicitario.\nNel 1989, Mari inizia ad occuparsi a tempo pieno di strisce disegnate, quando manda delle tavole di prova alla Sergio Bonelli Editore e viene subito contattato. Inizia cos\u00ec la sua collaborazione con la Sergio Bonelli Editore, che lo inserisce nel team di disegnatori del fantascientifico \"Nathan Never\", serie che disegna fino al 1996 per poi passare sulle pagine di \"Dylan Dog\", su cui ancora lavora attualmente.\nNel 1992, Mari ha realizzato per Lo Scarabeo di Torino il mazzo \"Nathan Never: Tarocchi del Futuro\", accompagnato da un testo di Bepi Vigna ed illustra alcune storie per il \"Ken Parker Magazine\"."}
{"id": "1510512", "revid": "767487", "url": "https://it.wikipedia.org/wiki?curid=1510512", "title": "Merle Haggard", "text": "Biografia.\nNato a Bakersfield da James Francis Haggard e Flossie Mae Harp, ha avuto un'adolescenza difficile, dopo aver perso il padre all'et\u00e0 di nove anni, e a tredici ha iniziato a commettere furti, tanto da finire per qualche tempo in riformatorio.\nHa trascorso gran parte degli anni Cinquanta in carcere, inclusi tre anni di detenzione a San Quentin per rapina a mano armata. Durante quest'ultima detenzione ha potuto ascoltare Johnny Cash in una celeberrima esibizione all'interno del carcere, e al suo rilascio (nel 1960) si \u00e8 dedicato seriamente alla musica, alternandola inizialmente col lavoro di manovale.\nTra le sue ispirazioni, oltre a Cash, vi \u00e8 un famoso esponente dell'Honky tonk come Lefty Frizzell, ma Haggard riconosce anche l'influenza di personaggi come Bob Wills e Jimmie Rodgers.\nTra i suoi brani pi\u00f9 famosi vi sono \"Okie from Muskogee\" e \"Workin' Man Blues\", entrambi del 1969 e pubblicati per la Capitol nell'album \"Okie from Muskogee\". Ha portato 40 diversi brani al primo posto delle classifiche statunitensi di vendita.\n\u00c8 morto il 6 aprile 2016 in seguito ad una polmonite, nel giorno esatto del suo 79\u00ba compleanno."}
{"id": "1510513", "revid": "1366307", "url": "https://it.wikipedia.org/wiki?curid=1510513", "title": "I\u00fana", "text": "I\u00fana \u00e8 un comune del Brasile nello Stato dell'Esp\u00edrito Santo, parte della mesoregione del Sul Esp\u00edrito-Santense e della microregione di Alegre.\nAmministrazione.\nGemellaggi.\nLa citt\u00e0 di I\u00fana \u00e8 gemellata con la cittadina di Castelluccio Superiore (Basilicata - Italia) dal 22 settembre 2007.\nIl gemellaggio trae origine da un motivo storico, infatti, la citt\u00e0 di I\u00fana \u00e8 stata fondata da emigranti castelluccesi, che lasciarono la Basilicata alla ricerca di una vita migliore, a partire dal 1875 e sino al 1890."}
{"id": "1510516", "revid": "633110", "url": "https://it.wikipedia.org/wiki?curid=1510516", "title": "Vickers (mitragliatrice)", "text": "La mitragliatrice Vickers era una mitragliatrice media di fabbricazione britannica utilizzata da alcuni stati della triplice intesa durante la prima guerra mondiale e fino alla prima met\u00e0 del XX secolo.\nRealizzata dalla Vickers Limited, ne vennero realizzati diversi modelli e varianti; aveva una cadenza di tiro di circa 400 colpi al minuto ed era raffreddata ad acqua. Fu la principale mitragliatrice media britannica in ambedue le guerre mondiali e venne impiegata estesamente dalle forze armate britanniche sino alla sostituzione con la L7A1 verso l'inizio degli anni sessanta.\nStoria e modelli.\nVickers-Maxim/Vickers Mk I.\nLa Vickers, originariamente denominata \"Vickers-Maxim\", progettata dalla omonima casa inglese, fu adottata dalla Gran Bretagna nel 1912 con il nome di \"Vickers Mk I\". La Mk I, che \u00e8 una versione modificata della Maxim, si guadagn\u00f2 la reputazione di essere una delle pi\u00f9 affidabili e robuste mitragliatrici mai costruite. Le armi impiegate in Gran Bretagna vennero fabbricate dalla Vickers di Crayford nel Kent, sia nel modello terrestre che in quello aeronautico.\nColt\u2013Vickers M1915.\nDurante la prima guerra mondiale la Colt si attrezz\u00f2 per produrre una versione calibro .30-06 della Vickers che fu adottata dagli Stati Uniti d'America con la denominazione di \"Colt\u2013Vickers M1915\".\nData la disponibilit\u00e0 degli equivalenti modelli Browning M1917 e le difficolt\u00e0 che la Colt incontrava nella produzione in serie, le truppe americane ricevettero un numero molto limitato di mitragliatrici Vickers nel corso della prima guerra mondiale.\nUn piccolo numero di Vickers-Maxim analoghe alle Mk I britanniche, ma in calibro 6,5 \u00d7 52 mm Mannlicher-Carcano, fu adottata dal Regio Esercito a partire dal 1912, le consegne furono per\u00f2 particolarmente ritardate, giungendo ai reparti solo nell'imminenza del conflitto (e non soddisfacendo mai per intero l'ordine iniziale).\nEsse andarono ad equipaggiare alcuni degli 8 reggimenti alpini, sostituite poi dalle FIAT mod. 1914, meno potenti ed affidabili (ed anche pi\u00f9 pesanti e soggette al congelamento), ma disponibili in gran numero e decisamente pi\u00f9 economiche. Piccole quantit\u00e0 di queste armi giunsero per\u00f2 ai reparti, alla spicciolata, per tutta la durata della guerra, anche e soprattutto verso l'aeronautica (all'epoca non ancora indipendente e soggetta all'esercito), che le impiegava nel normale calibro britannico e le acquistava nel Regno Unito.\nVickers Modello 1918/M917.\nL'Australia produsse la Vickers Mk I tra il 1925 e il 1930. Il Canada le utilizz\u00f2 durante la seconda guerra mondiale. I Paesi Bassi acquistarono un certo quantitativo di \"Vickers Modello 1918\" in calibro 7,92\u00a0mm. Il Portogallo, che partecip\u00f2 alla prima guerra mondiale, ricevette delle Vickers Mk I e le mise in servizio come \"M917\"."}
{"id": "1510518", "revid": "44627", "url": "https://it.wikipedia.org/wiki?curid=1510518", "title": "Elemento separabile", "text": ""}
{"id": "1510521", "revid": "729019", "url": "https://it.wikipedia.org/wiki?curid=1510521", "title": "Mills (granata)", "text": "La granata Mills (o bomba a mano Mills) fu usata dai britannici nella prima guerra mondiale e la sua versione migliorata fu usata anche nella seconda guerra mondiale.\nAnche se caratterizzata da una scarsa capacit\u00e0 esplosiva era maneggevole e leggera, quindi molto efficace negli scontri ravvicinati.\ncon l'aggiunta di un disco o di una bacchetta sulla parte inferiore poteva essere usato come granata da fucile."}
{"id": "1510529", "revid": "1318658", "url": "https://it.wikipedia.org/wiki?curid=1510529", "title": "Bagnore", "text": "Bagnore (pronuncia: \"B\u00e0gnore\", ) \u00e8 una frazione del comune italiano di Santa Fiora, nella provincia di Grosseto, in Toscana.\nGeografia fisica.\nIl centro delle Bagnore \u00e8 situato sulle propaggini meridionali del Monte Amiata, posto nelle vicinanze del Monte Labbro (\u00a0m s.l.m.), in un territorio noto per i giacimenti di vapore sfruttati per l'attivit\u00e0 geotermica.\nStoria.\nBagnore si presenta come un piccolo villaggio di montagna, situato a met\u00e0 strada tra Arcidosso e Santa Fiora, nel versante sudovest del monte Amiata, ed era noto per essere stato nello scorso secolo una fiorente stazione termale, con acque acidulo-ferruginose indicate per varie patologie. Nell'attualit\u00e0 presenta attivit\u00e0 economiche legate alla produzione e lavorazione del legname, ma soprattutto negli ultimi trenta anni le risorse geotermiche sono utilizzate dall'Enel mediante lo sfruttamneto dei giacimenti di vapore, posti nelle profondit\u00e0 dell'antico magma vulcanico del monte Amiata, una bocca vulcanica oggi inattiva da millenni, la cui energia si trasforma in energia elettrica.\nMonumenti e luoghi d'interesse.\nTra le architetture di maggior interesse possiamo ricordare le due chiese situate in paese: l'antica chiesetta del nucleo storico, nei pressi della quale il 18 agosto 1878 mor\u00ec Davide Lazzaretti, il profeta dell'Amiata, ferito a morte dai carabinieri di Arcidosso, e la chiesa di Nostra Signora del Sacro Cuore, eretta in parrocchia nel 1956 e progettata dall'ingegner Ernesto Ganelli, la cui costruzione fu completata soltanto nel 1985. La chiesa parrocchiale delle Bagnore si presenta a croce latina, in uno stile neoromanico, con la facciata decorata da un rosone in pietra e un portico con gradinata.\nNella frazione si trova la \"Centrale ENEL Bagnore 3\", situata in un contesto paesaggistico delicato, tra la riserva naturale del Monte Labbro, il poggio di Merigar West e la vetta del Monte Amiata, realizzata nel 1997 su progetto dell'architetto milanese Stefano Boeri. Rimodernizzata e ristrutturata successivamente, si presenta come un'imponente opera di architettura contemporanea che si staglia in armonia con il paesaggio circostante, diventando un \"landmark\" dell'intera zona.\nCome stazione termale sono da ricordare le fonti di Acquaforte, caratterizzate da notevoli fenomeni spontanei di origine vulcanica, dai soffioni di vapore alle acque minerali, tanto che la cittadina delle Bagnore venne premiata all'esposizione universale di Parigi nel 1900. Le fonti ricevettero la visita di papa Paolo VI, come attesta una targa commemorativa nella chiesa del paese. Tali sorgenti sono venute a mancare dopo l'apertura delle centrali geotermiche e al momento quindi non sono pi\u00f9 attive.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Bagnore."}
{"id": "1510535", "revid": "79696822", "url": "https://it.wikipedia.org/wiki?curid=1510535", "title": "Paolo Di Clemente", "text": "Dopo il diploma al liceo artistico, esordisce nel settore del fumetto disegnando una storia pubblicata sulla collana \"Supereroica\" della Dardo. Successivamente entra in contatto con Leone Cimpellin ed inizia ad inchiostrare le sue matite. Ha cos\u00ec modo di entrare tra i disegnatori della Sergio Bonelli Editore, disegnando in coppia con Cimpellin l'albo speciale \"Klonz\", personaggio di Nathan Never, ed il numero 49 della serie regolare, intitolato \"Il vendicatore mascherato\". Dopo queste due prove inizia a lavorare come disegnatore completo sul numero 78, \"L'angelo rosso\". Da allora non ha mai smesso di lavorare per Nathan Never."}
{"id": "1510538", "revid": "339392", "url": "https://it.wikipedia.org/wiki?curid=1510538", "title": "Marco Antonio Colonna", "text": ""}
{"id": "1510540", "revid": "339392", "url": "https://it.wikipedia.org/wiki?curid=1510540", "title": "Troncato in scaglione", "text": ""}
{"id": "1510545", "revid": "219110", "url": "https://it.wikipedia.org/wiki?curid=1510545", "title": "Testina (elettrotecnica)", "text": "Una testina, \u00e8 un'interfaccia fisica tra un dispositivo riproduttore ed un supporto di memoria di massa registrabile.\nSono di solito classificate in base alla tecnologia alla loro base pu\u00f2 essere una \"testina di lettura\" se serve solo a leggere il supporto, oppure \"testina di registrazione\" se serve anche a scrivere sullo stesso. A seconda del livello qualitativo e della classe degli apparecchi, le testina di registrazione e di riproduzione possono essere fisicamente separate o meno.\nClassificazione.\nTecnologia.\nI tre tipi di registrazione pi\u00f9 comuni sono:\nFunzione.\nSi possono classificare le testine in base alla loro funzione:"}
{"id": "1510552", "revid": "105576878", "url": "https://it.wikipedia.org/wiki?curid=1510552", "title": "Giancarlo Olivares", "text": "Carriera.\nTra il 1987 ed il 1989 partecipa ad un corso di fumetto tenuto da Rub\u00e9n Sosa e nel 1991 debutta nel settore con \"Profondo rosso\", realizzato con altri esordienti bresciani, e concede il bis con \"Full Moon Project\". Entrambi i titoli vengono pubblicati dalla Eden.\nNel 1993 disegna alcune storie per \"Intrepido\" e poi viene arruolato nello staff di Lazarus Ledd, serie della Star Comics per cui realizza i disegni di diversi numeri e diventa copertinista ufficiale. Per la stessa casa editrice disegna il numero 2 di Hammer (progetto realizzato con il Gruppo Hammer, firmandone tutte le tredici copertine).\nNel 1996 avviene il grande salto: Olivares entra nel team di disegnatori di Nathan Never ed esordisce sulla serie con il numero 63, scritto da Stefano Vietti ed intitolato \"Il mare della desolazione\". Sempre per Nathan Never disegna anche gli albi 98, 107, 116, 125, 162, 163, 164, 178, 179, 198, 199, 203 e, con Gigi Simeoni, il \"Nathan Never Gigante\" numero 3. Per lo stesso editore disegna anche sulle pagine di Legs Weaver (albi nn. 20, 37, 50, 85, e l'albetto allegato allo Speciale Legs Weaver 1) e dal 1999 al 2004 disegna tutte le 64 copertine della prima serie di Jonathan Steele.\nNel 2003 la Disney lo contatta per collaborare al progetto Kylion e nel 2005 vince il premio \"Ayaaaak\" per la miglior storia disegnata del 2004, apparsa su \"Nathan Never\" con i testi di Michele Medda: si tratta della trilogia \"Dopo l'Apocalisse\". Insieme a Stefano Vietti e Marco Checchetto fonda il VOC Studio con l'intento di avviare diversi progetti. Il pi\u00f9 importante di questi \u00e8 quello legato a Spider-Man, che prende vita sulle pagine de Il Giornalino nel 2006 direttamente supervisionato dalla Marvel Comics, coinvolgendo tutti e tre i membri dello studio.\nAttualmente Olivares \u00e8 sempre al lavoro su Nathan Never, Dragonero e su \"Spider-Man\", oltre che su alcuni altri progetti del VOC Studio."}
{"id": "1510553", "revid": "135224", "url": "https://it.wikipedia.org/wiki?curid=1510553", "title": "Crema (farmacologia)", "text": "La crema \u00e8 una forma farmaceutica semisolida destinata ad un'applicazione topica caratterizzata da un'estensibilit\u00e0 elevata e da una scarsa consistenza. Da un punto di vista fisico-chimico, la crema pu\u00f2 essere un'emulsione A/O (fase interna acquosa e fase esterna oleosa) o un'emulsione O/A (fase interna oleosa e fase esterna acquosa). \nClassificazione.\nProprio in virt\u00f9 del costituente prevalente le creme possono essere suddivise in creme idrofobe e creme idrofile.\nInstabilit\u00e0 fisica.\nLe emulsioni, per la natura della loro formulazione, sono sistemi particolarmente instabili (posso \"rompersi\" e si assisterebbe alla separazione delle due fasi che la compongono). Pertanto risulta fondamentale monitorare tutti i parametri che possono contribuire alla sua instabilit\u00e0 come la temperatura, dimensione delle gocce della fase interna, l'uso di un tensioattivo adeguado. \nI fenomeni che possono verificarsi in un'emulsione sono:\nSedimentazione ed affioramento (creaming).\nNelle creme ed emulsioni si assiste al fenomeno del \"creaming\" quando la fase dispersa tende a concentrarsi sulla superficie o sul fondo della preparazione. A titolo di esempio un classico fenomeno di creaming si verifica talvolta nelle sacche di emulsioni lipidiche utilizzate par la nutrizione parenterale totale: si ha cio\u00e8 la formazione di uno strato biancastro o giallastro sulla superficie della sacca. L'affioramento \u00e8 dovuto all'azione della forza di gravit\u00e0 su particelle della fase dispersa aventi densit\u00e0 diversa rispetto a quelle della fase continua, ed \u00e8 accelerato sia dall'aumento della temperatura, che da una eventuale centrifugazione. In caso di creaming \u00e8 sufficiente un'accurata agitazione dell'emulsione per riportarla allo stato iniziale.\nAggregazione e coalescenza.\nIl fenomeno della \"aggregazione\" (\"flocculazione\") di una crema si verifica quando le particelle della fase dispersa, pur mantenendo la rispettiva identit\u00e0, tendono ad avvicinarsi tra di loro, formando un unico grappolo (il flocculo), tenuto assieme da deboli forze attrattive. Nel caso della flocculazione \u00e8 sufficiente agitare con forza per tornare ad allontanare le varie particelle della fase dispersa e ripristinare cos\u00ec il sistema.\nIl fenomeno della coalescenza si verifica invece quando le particelle che formano l'emulsione si fondono fra loro a formare un'unica massa maggiore e non \u00e8\npi\u00f9 possibile distinguere le particelle originarie. In altre parole il fenomeno della coalescenza porta alla completa rottura dell'emulsione ed alla separazione delle due fasi. Nel caso della coalescenza la semplice agitazione del prodotto non permette di ottenere nuovamente un'emulsione stabile.\nL'aumento della temperatura pu\u00f2 facilitare la coalescenza, perch\u00e9 l'aumento di collisioni fra le particelle ne facilita l'aggregazione. La crema perci\u00f2 \u00e8 un sistema termodinamicamente instabile, che cio\u00e8 tende a separarsi nelle sue fasi distinte.\nPer questo motivo nelle creme olio in acqua (idrofili), oltre ai tensioattivi, si associano sostanze idrocolloidi che aumentano la viscosit\u00e0 dell'emulsione e riducono la possibilit\u00e0 del fenomeno della coalescenza.\nInversione di fase.\nIl fenomeno di inversione di fase si verifica quando una emulsione da olio in acqua si trasforma in emulsione acqua in olio, o viceversa. Ci\u00f2 pu\u00f2 avvenire in varie situazioni, ad esempio quando la concentrazione della fase interna va oltre un limite massimo, oppure quando si aggiunge all'emulsione un elettrolita che reagendo con l'emulsionante, cambia le caratteristiche dell'emulsione stessa. Ad esempio l'aggiunta di ioni Ca+ o Mg+ ad una emulsione olio in acqua contenente stearato di sodio (un sapone idrofilo) provoca inversione. In questo caso infatti si forma stearato di calcio o di magnesio (saponi lipofili) che favoriscono la formazione di una emulsione acqua in olio.\nAzione.\nLe creme vengono utilizzate per applicazioni locali sulla pelle e penetrano con relativa facilit\u00e0 nello strato corneo della cute grazie ad alcuni eccipienti che agiscono come promotori della penetrazione (fosfolipidi, acidi grassi, amminoacidi, urea). Sono spesso utilizzate come protettive od agenti capaci di rendere la cute pi\u00f9 morbida ed elastica. Le creme con una determinata concentrazione di eccipienti idrofobi (vaselina, siliconi, cere, oli) hanno azione \"emolliente\" (ammorbidente) in quanto formano un film occlusivo sulla zona di applicazione che isola la cute dall'esterno, impedisce l'eccessiva evaporazione dell'acqua favorendo la sua idratazione e promuove la penetrazione del principio attivo. Le creme idrofobe sono quindi indicate nel caso di una pelle secca, xerotica, disidratata ma assolutamente vanno evitate nel caso di una pelle grassa perch\u00e9 aumenterebbero la produzione di sebo. In questo caso \u00e8 da favorire la scelta di una crema idrofila.\nPreparazioni.\nL'industria farmaceutica spesso fa ricorso alle creme per veicolare attraverso la cute principi attivi con azione locale (antinfiammatori, antistaminici, anestetici). Sono particolarmente utilizzate dall'industria cosmetica. "}
{"id": "1510556", "revid": "1543377", "url": "https://it.wikipedia.org/wiki?curid=1510556", "title": "Massimo Fantola", "text": "Biografia.\nDopo la maturit\u00e0 classica, conseguita al Liceo Siotto Pintor di Cagliari, si laurea in ingegneria all'Universit\u00e0 di Cagliari.\nNel 1985 \u00e8 eletto consigliere comunale a Cagliari. Nel 1989 ottiene un seggio al Consiglio Regionale della Sardegna nelle file della Democrazia Cristiana e viene riconfermato per altre due legislature.\n\u00c8 stato fra i principali promotori dei referendum elettorali a fianco di Mario Segni. Con Segni ha partecipato alla costituzione del movimento \"Popolari per la Riforma\" e del Patto Segni. \u00c8 il leader dei Riformatori Sardi, movimento politico cattolico e liberaldemocratico operante sul territorio regionale sardo come costola autonoma del Patto Segni-Scognamiglio.\nNel 2006 UDC e Riformatori Sardi stipulano un accordo per la presentazione di lista comune alle elezioni politiche insieme a loro anche il Fortza Paris. \u00c8 quindi eletto al Senato della Repubblica nelle file dell'UDC. In seguito all'elezione a Senatore lascia a Michele Cossa la Segreteria dei Riformatori Sardi.\nNel 2011 si candida alla carica di sindaco nel Comune di Cagliari alle elezioni amministrative italiane del 2011, ma nei ballottaggi del 29 e 30 maggio viene sconfitto da Massimo Zedda di Sinistra Ecologia Libert\u00e0, con quasi il 20% (15.000 voti) di differenza."}
{"id": "1510563", "revid": "767487", "url": "https://it.wikipedia.org/wiki?curid=1510563", "title": "Swingers", "text": "Swingers \u00e8 un film del 1996 diretto da Doug Liman.\nTrama.\nMike \u00e8 un aspirante attore in cerca di fortuna a Los Angeles, ha appena rotto una relazione di sei anni con la fidanzata. Vedendolo abbattuto i suoi amici cercano di farlo reagire, passando le notti tra locali, feste alla moda, a parlare di cinema e a rimorchiare ragazze.\nProduzione.\nQuesto \u00e8 un film su un gruppo di uomini single affascinati dallo stile di vita del Rat Pack, pieno di riferimenti e citazioni cinematografiche che variano dai film di George Lucas \"American Graffiti\" e \"L'uomo che fugg\u00ec dal futuro\" ai film di Martin Scorsese e Quentin Tarantino, \"Quei bravi ragazzi\" e \"Le iene\"."}
{"id": "1510565", "revid": "767487", "url": "https://it.wikipedia.org/wiki?curid=1510565", "title": "Lilian Nalis", "text": "Carriera.\nIl giocatore cresce calcisticamente nell'. Nel 1993 passa al Caen, con il quale fa il suo debutto nella Ligue 1, massima serie del campionato francese di calcio. Nelle sue due stagioni con la squadra della Bassa Normandia colleziona rispettivamente 17 presenze nella prima e 4 nella seconda.\nNell'estate 1995 viene acquistato dal Laval, in Ligue 2. Inizia a giocare con continuit\u00e0 e a segnare i suoi primi goal da giocatore professionista. Nella stagione 1995-1996 gioca 42 partite segnando 4 reti. In quella successiva si migliora: 8 reti in 39 incontri di campionato.\nLe ottime prestazioni ottenute gli valgono il ritorno in Ligue 1. Infatti, viene ingaggiato dal Guingamp per la stagione 1997-1998, nella quale scende in campo 30 volte. Il campionato della squadra non \u00e8 fortunato: per un solo punto retrocede in Ligue 2.\nNalis, comunque, passa al Le Havre e ha la possibilit\u00e0 di giocare ancora nella massima serie del campionato. Anche con la formazione bluceleste gioca una sola annata (27 presenze e 3 reti).\nNel 1999 passa al Bastia. Con i corsi disputa tre campionati di Ligue 1. Nel primo scende in campo 27 volte con 1 goal, nel secondo 28 volte con 1 goal. La stagione 2001-2002 \u00e8 l'ultima disputata da Nalis nel suo Paese. Si congeda dal calcio francese con 26 presenze e 1 goal.\nIl Chievo Verona lo acquista per la stagione 2002-2003. Tuttavia, Nalis, \"chiuso\" a centrocampo da altri giocatori, viene utilizzato assai raramente dal tecnico Luigi Delneri: calca il terreno di gioco soltanto in 8 occasioni.\nTerminata la poco felice esperienza in Italia, va a giocare in Inghilterra, nelle file del Leicester City. Nel suo primo anno di Premier League gioca 20 partite e segna una rete. La squadra retrocede a fine stagione nel Football League Championship, seconda serie del campionato di calcio inglese. Nella stagione 2004-2005 Nalis \u00e8 titolare. Disputa 39 partite e segna 5 goal.\nIl campionato 2005-2006 lo vede protagonista in tre diverse formazioni, tutte del Football League Championship. Fino ad ottobre gioca nello Sheffield United (4 presenze), da ottobre a gennaio 2006 nel Coventry City (6 partite, 2 reti). Conclude la stagione '05-'06 con la maglia del Plymouth Argyle, scendendo in campo 20 volte (1 goal). Nel campionato successivo \u00e8 stato titolare inamovibile, presenziando in 42 occasioni (4 goal)."}
{"id": "1510566", "revid": "1516087", "url": "https://it.wikipedia.org/wiki?curid=1510566", "title": "CEAT", "text": "La CEAT (acronimo di Cavi Elettrici e Affini Torino) \u00e8 una societ\u00e0 indiana produttrice di pneumatici. In origine la societ\u00e0 era italiana, con sede a Torino; produttrice di cavi e di pneumatici, era la seconda industria della gomma in Italia dopo la Pirelli.\nStoria.\nVenne fondata nel 1924 da Virginio Tedeschi, nonno della regista e attrice Valeria Bruni Tedeschi, della modella e cantante Carla Bruni e del medico Martine Tedeschi.\nAlberto Bruni Tedeschi, figlio di Virginio, fu a capo della CEAT dal 1938 sviluppandone l'attivit\u00e0 su scala mondiale, aprendo filiali e consociate. Nel 1939, nel quadrilatero compreso tra Via Ruggero Leoncavallo, via Bioglio, via Ternego e via Giovanni Pacini in Barriera di Milano a Torino, apr\u00ec la fabbrica di pneumatici, inizialmente utilizzata per la produzione di maschere antigas.\nNel 1958 fond\u00f2 la \"CEAT Tyres of India Ltd\" in collaborazione con il gruppo Tata.\nNel 1972, nel pieno degli anni di piombo, la famiglia Bruni Tedeschi si trasfer\u00ec a Parigi per paura di attentati terroristici e dei rapimenti delle Brigate Rosse. La CEAT venne venduta da Alberto, che prefer\u00ec dedicarsi all'attivit\u00e0 di compositore e direttore artistico del Teatro Regio di Torino piuttosto che continuare l'attivit\u00e0 imprenditoriale.\nLa fabbrica di pneumatici di Torino venne chiusa nel 1979; parte dell'area venne acquisita dal Comune per costruire abitazioni e servizi e il marchio CEAT divenne di propriet\u00e0 della Pirelli. \nIl gruppo CEAT ebbe in seguito delle travers\u00ece finanziarie e nel 1983 fu posto in amministrazione straordinaria (Legge Prodi).\nNel 1982 il Gruppo RPG di propriet\u00e0 del miliardario indiano Rama Prasad Goenka ha acquisito la \"CEAT Tyres of India Ltd\" e nel 1990 ha cambiato la denominazione della societ\u00e0 in \"CEAT Ltd\".\nOggi CEAT \u00e8 leader indiano nella produzione di pneumatici; gli impianti di produzione si trovano a Mumbai e Nasik.\nCEAT esporta i propri pneumatici in oltre 140 paesi con un fatturato annuo di 434 milioni di dollari americani."}
{"id": "1510567", "revid": "80598", "url": "https://it.wikipedia.org/wiki?curid=1510567", "title": "Bongo Bongo Bongo", "text": "Bongo Bongo Bongo \u00e8 la versione italiana (testo di Devilli) del brano musicale \"Civilization\" di Bob Hilliard e Carl Sigman. Portata al successo nel 1947 da Nilla Pizzi e Luciano Benevene, fu anche incisa nel 1949 dai due cantanti insieme al Duo Fasano.\nDescrizione.\nCantata dal personaggio di Lina Stroppiani (interpretato da Sophia Loren) nel film di Alessandro Blasetti \"Peccato che sia una canaglia\" (1954), nel 1985 fu riproposta da Renzo Arbore nella trasmissione televisiva \"Quelli della notte\", mentre a fine anni Novanta Rino Tommasi e Gianni Clerici la utilizzano come introduzione alle loro telecronache tennistiche su Tele+ e in seguito su Sky Sport. Nel 1994 fu incisa da Christian De Sica e pubblicata sia come singolo sia all'interno dell'album \"Sono tre parole\".\nLa versione originale statunitense era stata rappresentata nel 1947 a Broadway nel musical \"Angel in the Wings\" e venne incisa anche dalle Andrews Sisters insieme a Danny Kaye.\n\u00c8 presente anche nella colonna sonora dei videogiochi \"Fallout 3\" del 2008, \"Fallout 4\" del 2015 e nel film 'La scuola pi\u00f9 bella del mondo' di L. Miniero del 2014."}
{"id": "1510572", "revid": "149587", "url": "https://it.wikipedia.org/wiki?curid=1510572", "title": "Tirolo (stato)", "text": ""}
{"id": "1510585", "revid": "729019", "url": "https://it.wikipedia.org/wiki?curid=1510585", "title": "Evidenzbureau", "text": "L'Evidenzbureau o Evidenzb\u00fcro \u00e8 stato il servizio di spionaggio militare austro-ungarico, dipendente dallo stato maggiore generale.\nLe origini.\nL'Evidenzbureau nasce nel 1850 quale primo servizio segreto militare austro-ungarico e debutta con la seconda guerra di indipendenza del 1859 e con la guerra austro-prussiana del 1866. In entrambi i casi produrr\u00e0 risultati deludenti a detta degli storici austriaci. Negli anni a seguire affina comunque una discreta esperienza partendo dall'osservazione e dalla raccolta di informazioni provenienti dal nutrito corpo diplomatico accreditato a Vienna.\nIl servizio in azione.\nAlla fine del XIX secolo con l'intensificarsi della concorrenza delle grandi potenze europee, si rafforza anche l'attivit\u00e0 del servizio segreto militare austro-ungarico. Con il mutato interesse imperiale, dovuto al cosiddetto \"inorientamento\", l'attivit\u00e0 di spionaggio si rivolge verso Sud e verso Est, ovvero in direzione dei Balcani e della Russia. Una minore attivit\u00e0, non priva di successi viene rivolta in direzione dell'Italia nel primo decennio del nuovo secolo.\nQuesta intensificata attivit\u00e0 fu ben ricambiata dalla Russia, come dimostra la crisi politica e militare nazionale scatenata dalla scoperta nel 1913 del doppio gioco a favore di Mosca di Alfred Redl, gi\u00e0 vicecapo reggente dell'Evidenzbureau.\nCon lo scoppio della guerra, l'Evidenzbureau fu potenziato significativamente, sia in termini di nuove funzioni legate allo spionaggio ed ai nuovi mezzi e tecniche di trasmissione, sia per quanto concerne la forza operativa. Negli ultimi anni di guerra l'Evidenzbureau del colonnello Max Ronge entr\u00f2, per l'attivit\u00e0 di controspionaggio, in stretto coordinamento con la \"Staatspolizei\" (StaPo), e cont\u00f2, come forza effettiva su 300 ufficiali, 50 impiegati, 400 agenti di polizia, 600 soldati e 600 informatori.\nPer quanto concerne l'attivit\u00e0 di spionaggio all'estero, a differenza dei servizi militari di altre potenze europee, l'Evidenzbureau si coordin\u00f2 efficacemente con il personale diplomatico del ministero degli Esteri.\nCapi dell'Evidenzbureau.\nCapo interinale del servizio dal 1908 al 1912 fu il colonnello Alfred Redl, famoso doppiogiochista al servizio dei russi."}
{"id": "1510588", "revid": "767487", "url": "https://it.wikipedia.org/wiki?curid=1510588", "title": "Alvorada do Norte", "text": "Alvorada do Norte \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di V\u00e3o do Paran\u00e3."}
{"id": "1510590", "revid": "1543377", "url": "https://it.wikipedia.org/wiki?curid=1510590", "title": "Firenzuola (Acquasparta)", "text": "Firenzuola \u00e8 una frazione del comune di Acquasparta (TR), lungo la strada provinciale 418 che collega questo comune con quello di Spoleto.\nSecondo i dati Istat del 2001 , il paese \u00e8 popolato da 94 abitanti (162 secondo il sito comunale).\nSita sul versante spoletino dei monti Martani, a 480 , rappresentava un punto di confine tra Acquasparta ed il territorio longobardo di Spoleto. Il paese domina dall'alto il piccolo bacino artificiale del lago di Arezzo.\nStoria.\nDel suo tessuto medievale rimangono alcuni tratti di mura e le due porte di accesso. Gi\u00e0 a partire dal 1000 fa parte delle Terre Arnolfe.\nIn esso si trovano delle interessanti torri di guardia risalenti al XIII secolo ed ora adibite ad alloggio. Nel 1332 \u00e8 un \"castellato\" da cui dipendono i vicini borghi di Messenano, Arezzo e Scoppio Pignario.\nI signori del luogo erano i Gallicitoli (con questo nome \u00e8 noto intorno all'anno 1000), che hanno lasciato segni della loro presenza in vari stemmi (un galletto) posti sulle superfici esterne delle case. A sua volta, sembra che il nome provenga dalla presenza di un antico forte gallico posto in questa zona. Dopo la decadenza, avvenuta nel XII secolo, l'avvento di signori fiorentini ridiede vigore a questo borgo, e gli lasci\u00f2 probabilmente in eredit\u00e0 il nome, \"Firen\u00e7ola\", gi\u00e0 dal 1414.\nTra i personaggi importanti nati in questo borgo va ricordato Giovanni di Santuccio di Scagno, uno scultore ed intagliatore che fu anche chiamato a Todi, nel 1414, per comporre la facciata della chiesa di San Fortunato."}
{"id": "1510593", "revid": "287204", "url": "https://it.wikipedia.org/wiki?curid=1510593", "title": "Buritin\u00f3polis", "text": "Buritin\u00f3polis \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di V\u00e3o do Paran\u00e3."}
{"id": "1510597", "revid": "125842909", "url": "https://it.wikipedia.org/wiki?curid=1510597", "title": "Massimo Gadda", "text": "Ha giocato soprattutto in Serie B mentre in Serie A ha militato con le maglie di , di cui divenne una bandiera e .\nCarriera.\nGiocatore.\nInizia da centrocampista al Milan debuttando in Serie A a 18 anni e disputando poi alcune gare in Serie B, dove i rossoneri retrocessero nel 1982, in cadetteria non gioca spesso (6 presenze) e segna una rete. Passa alla nel 1983 ed \u00e8 titolare. Resta a Reggio Emilia due anni per poi trasferirsi a Livorno.\nDopo una stagione passa all', dove gioca otto anni, diventando capitano, e disputa 18 partite in Serie A 1992-1993, ma la squadra retrocede in B la stagione successiva. Nel 1994 va al in cui rimane tre stagioni, fino al 1997, anno in cui passa al . Nel 1998-1999 va alla , a gennaio torna a Cesena. Termina la carriera nel 2001 dopo aver giocato un'altra stagione alla SPAL, una al .\nAllenatore.\nConclusa la carriera da calciatore \u00e8 divenuto allenatore guidando il Baracca Lugo da dove viene esonerato, poi il dove alla prima stagione centra la promozione in C2, alla seconda il sesto posto.\nNel 2004 \u00e8 vice di Fabrizio Castori sulla panchina del con quest'ultimo gravato da una squalifica di un anno e sette mesi che permette a Gadda di sostituirlo in panchina per questo periodo. Rimane secondo di Castori fino al 2007. Nel marzo del 2009 \u00e8 ingaggiato dal Bellaria Igea Marina (Seconda Divisione), nella stagione 2009-2010 allena la Giacomense (Seconda Divisione).\nA ottobre 2012 \u00e8 ingaggiato dall'Alma Juventus Fano sostituendo l'esonerato Lazzaro Gaudenzi; Gadda finisce la stagione al terz'ultimo posto, con conseguente retrocessione in Serie D. Il 21 ottobre 2013 diviene allenatore della SPAL sostituendo l'esonerato Leonardo Rossi.\nNel 2015 diviene l'allenatore del Forl\u00ec, arrivando terzo nel girone della serie D, venendo ripescato in serie C, dove l'anno successivo retrocede in serie D dopo aver perso i play-out col Fano.\nIl primo settembre 2017 viene chiamato dall'Imolese, squadra militante nel Girone D di Serie D, per sostituire il tecnico Emanuele Filippini, dimessosi per motivi personali a pochi giorni dall'inizio del campionato.\nIl 25 ottobre 2021, viene comunicato il suo ritorno sulla panchina del Forl\u00ec, club di Serie D, al posto dell'esonerato Giovanni Cornacchini. Il 27 gennaio 2022, quattro giorni dopo la sconfitta con il Borgo San Donnino e con la squadra nelle zone basse della classifica, viene sollevato dall'incarico.\nStatistiche.\nStatistiche da allenatore.\n\"Statistiche aggiornate al 14 novembre 2021.\""}
{"id": "1510599", "revid": "287204", "url": "https://it.wikipedia.org/wiki?curid=1510599", "title": "Damian\u00f3polis", "text": "Damian\u00f3polis \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di V\u00e3o do Paran\u00e3."}
{"id": "1510600", "revid": "287204", "url": "https://it.wikipedia.org/wiki?curid=1510600", "title": "Divin\u00f3polis de Goi\u00e1s", "text": "Divin\u00f3polis de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di V\u00e3o do Paran\u00e3."}
{"id": "1510601", "revid": "486946", "url": "https://it.wikipedia.org/wiki?curid=1510601", "title": "Maialini neri", "text": ""}
{"id": "1510602", "revid": "287204", "url": "https://it.wikipedia.org/wiki?curid=1510602", "title": "Flores de Goi\u00e1s", "text": "Flores de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di V\u00e3o do Paran\u00e3."}
{"id": "1510603", "revid": "767487", "url": "https://it.wikipedia.org/wiki?curid=1510603", "title": "Guarani de Goi\u00e1s", "text": "Guarani de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di V\u00e3o do Paran\u00e3."}
{"id": "1510607", "revid": "287204", "url": "https://it.wikipedia.org/wiki?curid=1510607", "title": "Iaciara", "text": "Iaciara \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di V\u00e3o do Paran\u00e3."}
{"id": "1510609", "revid": "110157", "url": "https://it.wikipedia.org/wiki?curid=1510609", "title": "Mamba\u00ed", "text": "Mamba\u00ed \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di V\u00e3o do Paran\u00e3."}
{"id": "1510611", "revid": "1369234", "url": "https://it.wikipedia.org/wiki?curid=1510611", "title": "Governo della Germania", "text": "Il governo della Germania \u00e8 un governo federale composto dal Cancelliere federale e dai Ministri.\nIl Cancelliere federale.\nIl Cancelliere viene eletto senza dibattito dal Bundestag su proposta del Presidente federale. \u00c8 eletto chi riunisce su di s\u00e9 i voti della maggioranza dei membri del Bundestag. L'eletto \u00e8 poi nominato dal Presidente federale. \nSe il candidato designato dal Presidente non viene eletto, il Bundestag pu\u00f2, entro quattordici giorni dalla votazione, eleggere un Cancelliere federale a maggioranza dei suoi membri. \nSe non si effettua una votazione entro tale termine, ha luogo immediatamente una nuova elezione, nella quale \u00e8 eletto colui che ottiene il maggior numero di voti. Se l'eletto riunisce su di s\u00e9 i voti della maggioranza dei membri del Bundestag, il Presidente federale lo deve nominare entro sette giorni dall'elezione. Se l'eletto non raggiunge tale maggioranza, il Presidente federale, entro sette giorni, deve nominarlo o sciogliere il Bundestag.\nIl Bundestag pu\u00f2 esprimere al Cancelliere la sfiducia soltanto quando elegge a maggioranza dei suoi membri un successore (cd. sfiducia costruttiva ex art. 67). Il Presidente federale deve aderire alla richiesta e nominare l'eletto.\nL'art. 68 stabilisce invece che, qualora una richiesta del Cancelliere di esprimergli la fiducia non abbia l'approvazione della maggioranza dei membri del Bundestag, il Presidente federale pu\u00f2, su proposta del Cancelliere, entro ventuno giorni, sciogliere il Bundestag. Il potere di scioglimento viene meno appena il Bundestag elegge, a maggioranza dei suoi membri, un altro Cancelliere.\nI Ministri federali e l'organo collegiale di Governo.\nI Ministri federali vengono nominati e revocati dal Presidente federale su proposta del Cancelliere. I Ministri sono soggetti al potere di direttiva del Cancelliere federale. Infatti, in base alla Legge Fondamentale:\nLa supremazia organica e funzionale del Cancelliere, per altro verso, deve coordinarsi con il Kollegialprinzip ed il Ressortprinzip. In base al primo principio, il Cancelliere non pu\u00f2 con le sue direttive contraddire le deliberazioni collegiali laddove la Legge Fondamentale fondi una competenza del Governo Federale. A quest'ultimo organo, infatti, sono affidate tutta una serie di atti e competenze, fra le quali, in particolare, le decisioni sull'iniziativa legislativa e sui conflitti tra i ministri nonch\u00e9 la delibera di norme regolamentari. Quanto al Ressortprinzip, al di l\u00e0 dei limiti imposti dalle direttive del Cancelliere, il Ministro ha un'autonomia di direzione per ci\u00f2 che riguarda il suo Ministero, nel cui ambito n\u00e9 il Cancelliere n\u00e9 il Governo possono intervenire."}
{"id": "1510613", "revid": "287204", "url": "https://it.wikipedia.org/wiki?curid=1510613", "title": "S\u00e3o Domingos (Goi\u00e1s)", "text": "S\u00e3o Domingos \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di V\u00e3o do Paran\u00e3."}
{"id": "1510615", "revid": "767487", "url": "https://it.wikipedia.org/wiki?curid=1510615", "title": "Simol\u00e2ndia", "text": "Simol\u00e2ndia \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di V\u00e3o do Paran\u00e3."}
{"id": "1510616", "revid": "61051", "url": "https://it.wikipedia.org/wiki?curid=1510616", "title": "Rolls Royce Kestrel", "text": ""}
{"id": "1510617", "revid": "61051", "url": "https://it.wikipedia.org/wiki?curid=1510617", "title": "Rolls Royce Buzzard", "text": ""}
{"id": "1510620", "revid": "13078465", "url": "https://it.wikipedia.org/wiki?curid=1510620", "title": "Tarda Antichit\u00e0", "text": ""}
{"id": "1510621", "revid": "61051", "url": "https://it.wikipedia.org/wiki?curid=1510621", "title": "Rolls Royce Condor", "text": ""}
{"id": "1510623", "revid": "287204", "url": "https://it.wikipedia.org/wiki?curid=1510623", "title": "S\u00edtio d'Abadia", "text": "S\u00edtio d'Abadia \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di V\u00e3o do Paran\u00e3."}
{"id": "1510624", "revid": "61051", "url": "https://it.wikipedia.org/wiki?curid=1510624", "title": "Rolls Royce Crecy", "text": ""}
{"id": "1510625", "revid": "6923", "url": "https://it.wikipedia.org/wiki?curid=1510625", "title": "Aufstieg und Niedergang der r\u00f6mischen Welt", "text": "Aufstieg und Niedergang der r\u00f6mischen Welt (\"Ascesa e declino del mondo romano\", abbreviato ANRW) \u00e8 una collana di miscellanee di alto valore scientifico dedicate alla storia di Roma antica.\nStoria.\nFondata nel 1972, originariamente come raccolta di scritti in onore del 75\u00ba compleanno dello storico Joseph Vogt, la collana acquis\u00ec con il tempo la connotazione di una serie di miscellanee, o raccolte di articoli, di natura enciclopedica. \nI curatori furono Hildegard Temporini (parti I e III) e da Wolfgang Haase (Parte II) che, dalla morte di Temporini, ha curato da solo la collana. L'ultimo volume \u00e8 stato pubblicato nel 1996, sempre dall'editore Walter de Gruyter di Berlino.\nContenuto.\n\"ANRW\" \u00e8 una raccolta internazionale di studi di carattere scientifico, dedicata ad ogni aspetto del mondo romano, sino alla percezione che dell'antica Roma si \u00e8 avuta nei periodi successivi. Ogni volume \u00e8 composto da alcuni articoli di autori diversi. La parte I \u00e8 dedicata alla Repubblica, la parte II all'Impero, la parte III alla Tarda antichit\u00e0. A loro volta queste parti si dividono in diverse sezioni, 1. Storia Politica; 2. Diritto; 3. Religione; 4. Lingua e Letteratura; 5. Filosofia e Scienze; 6. Arte, per un totale di quasi un centinaio di volumi. L'opera non \u00e8 ancora terminata secondo il progetto editoriale originale, sebbene l'ultimo volume sia stato dato alle stampe nel 1996. Sino ad ora, pi\u00f9 di 1000 studiosi di diverse nazioni hanno preso parte nell'ultra trentennale storia dell\"'ANRW\", scrivendo articoli in inglese, tedesco, francese e italiano."}
{"id": "1510626", "revid": "61051", "url": "https://it.wikipedia.org/wiki?curid=1510626", "title": "Rolls Royce Eagle", "text": ""}
{"id": "1510627", "revid": "61051", "url": "https://it.wikipedia.org/wiki?curid=1510627", "title": "Rolls Royce Falcon", "text": ""}
{"id": "1510628", "revid": "61051", "url": "https://it.wikipedia.org/wiki?curid=1510628", "title": "Rolls Royce Goshawk", "text": ""}
{"id": "1510629", "revid": "61051", "url": "https://it.wikipedia.org/wiki?curid=1510629", "title": "Rolls Royce Griffon", "text": ""}
{"id": "1510630", "revid": "61051", "url": "https://it.wikipedia.org/wiki?curid=1510630", "title": "Rolls Royce Hawk", "text": ""}
{"id": "1510634", "revid": "2519", "url": "https://it.wikipedia.org/wiki?curid=1510634", "title": "Abadi\u00e2nia", "text": "Abadi\u00e2nia \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di Entorno do Distrito Federal."}
{"id": "1510635", "revid": "61051", "url": "https://it.wikipedia.org/wiki?curid=1510635", "title": "Rolls Royce Merlin", "text": ""}
{"id": "1510636", "revid": "1818970", "url": "https://it.wikipedia.org/wiki?curid=1510636", "title": "Scoppio (Italia)", "text": "Scoppio \u00e8 una frazione disabitata del comune di Acquasparta (TR), sita a circa 640 .\nI resti del paese si trovano lungo la strada provinciale 418 che collega Acquasparta a Spoleto, sui monti Martani, a circa 15\u00a0km dal capoluogo. Secondo i dati del comune, solo 8 persone risultano abitare nelle case circostanti l'antico borgo.\nStoria.\nIl nome deriva dal latino \"scopulus\", per via della sua posizione di dominio sulla piana sottostante. Intorno all'anno 1000 entra nelle Terre Arnolfe e ne seguir\u00e0 le sorti.\nNel 1750 ancora vi dimoravano 25 famiglie, ma il paese venne abbandonato intorno al 1950 in seguito ai danni causati da una serie di terremoti. Il suo aspetto fantasma e la sua suggestiva posizione di isolamento su uno sperone di roccia che domina il fosso della Matassa, ne fanno una meta caratteristica nell'ambito del percorso di escursionismo dei monti Martani. Nei pressi del borgo vi \u00e8 anche un rifugio, ormai abbandonato, dove era possibile pernottare."}
{"id": "1510637", "revid": "61051", "url": "https://it.wikipedia.org/wiki?curid=1510637", "title": "Rolls Royce Vulture", "text": ""}
{"id": "1510639", "revid": "66387", "url": "https://it.wikipedia.org/wiki?curid=1510639", "title": "Sukhoj P", "text": ""}
{"id": "1510641", "revid": "287204", "url": "https://it.wikipedia.org/wiki?curid=1510641", "title": "\u00c1gua Fria de Goi\u00e1s", "text": "\u00c1gua Fria de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di Entorno do Distrito Federal."}
{"id": "1510643", "revid": "61051", "url": "https://it.wikipedia.org/wiki?curid=1510643", "title": "Rolls Royce Peregrine", "text": ""}
{"id": "1510644", "revid": "66387", "url": "https://it.wikipedia.org/wiki?curid=1510644", "title": "Sukhoj R", "text": ""}
{"id": "1510646", "revid": "61051", "url": "https://it.wikipedia.org/wiki?curid=1510646", "title": "Rolls Royce R", "text": ""}
{"id": "1510648", "revid": "110157", "url": "https://it.wikipedia.org/wiki?curid=1510648", "title": "\u00c1guas Lindas de Goi\u00e1s", "text": "\u00c1guas Lindas de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di Entorno do Distrito Federal."}
{"id": "1510649", "revid": "13078620", "url": "https://it.wikipedia.org/wiki?curid=1510649", "title": "Boabdil", "text": ""}
{"id": "1510650", "revid": "66387", "url": "https://it.wikipedia.org/wiki?curid=1510650", "title": "Sukhoj N", "text": ""}
{"id": "1510651", "revid": "767487", "url": "https://it.wikipedia.org/wiki?curid=1510651", "title": "Alex\u00e2nia", "text": "Alex\u00e2nia \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di Entorno do Distrito Federal."}
{"id": "1510653", "revid": "66387", "url": "https://it.wikipedia.org/wiki?curid=1510653", "title": "Pavel Suchoj", "text": ""}
{"id": "1510654", "revid": "287204", "url": "https://it.wikipedia.org/wiki?curid=1510654", "title": "Cabeceiras (Goi\u00e1s)", "text": "Cabeceiras \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di Entorno do Distrito Federal."}
{"id": "1510655", "revid": "13078664", "url": "https://it.wikipedia.org/wiki?curid=1510655", "title": "Linda Heveret", "text": ""}
{"id": "1510657", "revid": "110157", "url": "https://it.wikipedia.org/wiki?curid=1510657", "title": "Cidade Ocidental", "text": "Cidade Ocidental \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di Entorno do Distrito Federal."}
{"id": "1510660", "revid": "767487", "url": "https://it.wikipedia.org/wiki?curid=1510660", "title": "Cocalzinho de Goi\u00e1s", "text": "Cocalzinho de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di Entorno do Distrito Federal."}
{"id": "1510661", "revid": "1543377", "url": "https://it.wikipedia.org/wiki?curid=1510661", "title": "Socialismo di mercato", "text": "Il socialismo di mercato \u00e8 una tipologia di socialismo a favore di un sistema economico che coinvolge la propriet\u00e0 pubblica, cooperativa o sociale dei mezzi di produzione nel quadro di un'economia di mercato, dove il meccanismo di mercato viene utilizzato per l'allocazione dei beni strumentali e dei mezzi di produzione. A seconda del modello specifico di socialismo di mercato, i profitti generati dalle imprese socialmente possedute (vale a dire, entrate nette non reinvestite nell'espansione dell'impresa) possono essere variamente utilizzati per remunerare direttamente i dipendenti, come fonte di finanza pubblica o ridistribuiti tra la popolazione sotto forma di dividendo sociale.\nIl socialismo di mercato si distingue dal concetto di economia mista perch\u00e9 prevede sistemi completi e autoregolanti. Il socialismo di mercato contrasta anche con le politiche socialdemocratiche attuate all'interno delle economie capitaliste. Mentre la socialdemocrazia mira a raggiungere una maggiore stabilit\u00e0 economica e uguaglianza attraverso misure politiche come tasse, sussidi e programmi di assistenza sociale, il socialismo di mercato intende raggiungere obiettivi simili attraverso il cambiamento dei modelli di propriet\u00e0 e gestione delle imprese.\nI primi modelli di socialismo di mercato affondano le loro radici nell'opera di Adam Smith e nelle teorie dell'economia classica, dove si proponevano imprese cooperative operanti in un'economia di libero mercato. Lo scopo di tali proposte era l'eliminazione dello sfruttamento per consentire agli individui di ricevere l'intero prodotto del loro lavoro, rimuovendo al contempo gli effetti distorsivi del mercato della concentrazione della propriet\u00e0 e della ricchezza nelle mani di una piccola classe di proprietari privati. Tra i primi sostenitori di questo tipo di socialismo di mercato vi erano gli economisti socialisti ricardiani e i filosofi mutualisti, ma il termine \"socialismo di mercato\" \u00e8 emerso solo negli anni venti del novecento durante il dibattito sul calcolo socialista.\nIl socialismo di mercato \u00e8 stato utilizzato anche per descrivere alcune opere anarco-individualiste a favore di un libero mercato che aiuta i lavoratori e indebolisce i capitalisti.\nStoria.\nEconomia classica.\nLa base teorica chiave per il socialismo di mercato \u00e8 la negazione della sottostante espropriazione del plusvalore presente in altri modi di produzione. Le prime teorie socialiste a favore del mercato furono proposte dai socialisti ricardiani e dagli economisti anarchici, che sostenevano un libero mercato unito alla propriet\u00e0 pubblica o mutualistica dei mezzi di produzione.\nTra i primi fautori di tali teorie vi erano il filosofo liberale classico John Stuart Mill e il filosofo anarchico Pierre-Joseph Proudhon. I loro modelli di socialismo implicavano il perfezionamento o il miglioramento del meccanismo di mercato e del sistema dei prezzi liberi rimuovendo le distorsioni causate dallo sfruttamento, dalla propriet\u00e0 privata e dal lavoro alienato. Questo modello \u00e8 stato definito \"socialismo del libero mercato\" perch\u00e9 non coinvolge i pianificatori.\nJohn Stuart Mill.\nLa prima filosofia economica di Mill era quella del libero mercato, ma venne successivamente orientata verso una tendenza pi\u00f9 socialista: Mill aggiunse capitoli ai suoi \"Principi di economia politica\" in difesa di una prospettiva socialista e di alcune cause socialiste. All'interno di questo lavoro rivisto fece anche la proposta radicale di abolire l'intero sistema salariale a favore di un sistema salariale cooperativo. Tuttavia, rimasero alcune sue opinioni sull'idea della tassa piatta, sebbene modificate nella terza edizione dei \"Principi di economia politica\" per riflettere una preoccupazione per la differenziazione delle restrizioni sui redditi non guadagnati (che egli favoriva) e quelli sui redditi guadagnati (che non favoriva).\nIl libro di Mill, pubblicato per la prima volta nel 1848, fu uno dei libri di economia pi\u00f9 letti di quel periodo. Come \"La ricchezza delle nazioni\" di Adam Smith, i \"Principi\" di Mill dominavano l'insegnamento dell'economia. Nel caso dell'Universit\u00e0 di Oxford, fu il testo standard fino al 1919, quando venne sostituito dai \"Principi di economia\" di Alfred Marshall.\nNelle edizioni successive di \"Principi di economia politica\", Mill avrebbe sostenuto che \"per quanto riguarda la teoria economica, non c'\u00e8 nulla in linea di principio nella teoria economica che precluda un ordine economico basato su politiche socialiste\".\nMill promosse anche la sostituzione delle imprese capitalistiche con cooperative di lavoratori, scrivendo:\nAnarchismo e mutualismo.\nIl filosofo francese Pierre-Joseph Proudhon fu tra i primi a definirsi anarchico ed \u00e8 considerato da molti il \"padre dell'anarchismo\". Proudhon divenne membro del parlamento francese dopo la Rivoluzione del 1848, durante la quale si definiva un federalista. L'affermazione pi\u00f9 nota di Proudhon \u00e8 che \"La propriet\u00e0 \u00e8 furto!\", contenuta nella sua prima opera importante Che cos'\u00e8 la propriet\u00e0?, pubblicato nel 1840. La pubblicazione del libro attir\u00f2 l'attenzione delle autorit\u00e0 francesi e di Karl Marx, che inizi\u00f2 una corrispondenza con Proudhon. I due si influenzarono a vicenda e si incontrarono a Parigi dove Marx era stato esiliato. La loro amicizia fin\u00ec quando Marx rispose a \"Filosofia della Miseria\" di Proudhon con \"Miseria della filosofia\". La disputa divenne una delle fonti della scissione tra le ali anarchiche e marxiste dell'Associazione internazionale dei lavoratori.\nPierre-Joseph Proudhon svilupp\u00f2 il sistema teorico del mutualismo che prevedeva una societ\u00e0 socialista nella quale ogni persona avrebbe posseduto un mezzo di produzione, individualmente o collettivamente, e il commercio avrebbe rappresentato quantit\u00e0 equivalenti di lavoro nel libero mercato. Attacc\u00f2 la legittimit\u00e0 dei diritti di propriet\u00e0 esistenti, dei sussidi, della societ\u00e0, delle banche e dell'affitto. Integrale allo schema era l'istituzione di una banca di mutuo credito che avrebbe concesso prestiti ai produttori a un tasso di interesse minimo, appena sufficiente a coprire i costi d'amministrazione. Il mutualismo si basa su una teoria del valore del lavoro secondo la quale il lavoro o il suo prodotto viene venduto, il lavoratore dovrebbe ricevere in cambio beni o servizi che incorporano \"la quantit\u00e0 di lavoro necessaria per produrre un articolo di utilit\u00e0 esattamente simile e uguale\". Proudhon immaginava un mercato decentralizzato dove le persone vi sarebbero entrate con uguale potere, negando la schiavit\u00f9 salariale.\nI sostenitori del mutualismo ritengono che le cooperative, le cooperative di credito e altre forme di propriet\u00e0 dei lavoratori potrebbero diventare vitali senza essere soggette allo Stato.\nI mutualisti si oppongono all'idea che gli individui ricevano un reddito attraverso prestiti, investimenti e affitti poich\u00e9 credono che questi individui non stiano lavorando. Sebbene fosse contrario a questo tipo di reddito, Proudhon afferm\u00f2 che non aveva mai avuto intenzione di proibire o sopprimere la rendita fondiaria e gli interessi sul capitale.\nNella misura in cui garantiscono il diritto del lavoratore al pieno prodotto del proprio lavoro, i mutualisti sostengono i mercati o i mercati artificiali e la propriet\u00e0 del prodotto del lavoro. Tuttavia, i mutualisti sostengono i titoli condizionali alla terra, la cui propriet\u00e0 \u00e8 legittima solo finch\u00e9 rimane in uso od occupazione (\"possesso\"), favorendo la propriet\u00e0 personale alla propriet\u00e0 privata. Tuttavia, alcuni anarchici individualisti come Benjamin Tucker hanno iniziato a chiamare il possesso come \"propriet\u00e0\" o \"propriet\u00e0 privata\".\nAnarco-individualismo.\nPer la storica anarchica statunitense Eunice Minette Schuster:\nJosiah Warren \u00e8 ampiamente considerato come il primo anarchico statunitense e creatore del primo periodico anarchico, \"The Peaceful Revolutionist\" del 1833. Warren era un seguace di Robert Owen e si un\u00ec alla sua comunit\u00e0 a New Harmony, Indiana. Josiah Warren coni\u00f2 la frase \"costo al limite del prezzo\", con \"costo\" qui riferito non al prezzo monetario pagato ma al lavoro esercitato per produrre un articolo. Pertanto, \"propose un sistema per pagare le persone con certificati \"Labor Note\" che indicavano quante ore di lavoro avevano svolto. Potevano scambiare le banconote nei negozi del tempo locali con merci che necessitavano dello stesso tempo per essere prodotte\". Applic\u00f2 le sue teorie creando il Cincinnati Time Store, un negozio dove il commercio era facilitato da banconote supportate da una promessa di eseguire lavori. Il negozio ebbe successo e funzion\u00f2 per tre anni, prima di essere chiuso da Warren per perseguire la creazione di colonie basate sul mutualismo come Utopia in Ohio e Modern Times a New York. Warren disse che \"The Science of Society\" di Stephen Pearl Andrews, pubblicato nel 1852, rappresentava l'esposizione pi\u00f9 lucida e completa delle sue teorie.L'anarco-individualista statunitense Benjamin Tucker ripudiava lo Stato, l'oppressione e lo sfruttamento. Pur non essendo contrario al mercato e alla propriet\u00e0, era fermamente contro il capitalismo poich\u00e9 rappresentava un monopolio statale del capitale sociale (strumenti, macchinari, ecc.) che consentiva ai proprietari di sfruttare i propri dipendenti, cio\u00e8 di evitare di pagare ai lavoratori il pieno valore del loro lavoro. Pensava che le \"classi lavoratrici sono private dei loro guadagni dall'usura nelle sue tre forme, interesse, rendita e profitto\". Benjamin Tucker fuse l'economia di Warren e Proudhon e pubblic\u00f2 le sue idee sulla rivista \"Liberty\" chiamandole \"Socialismo anarchico\". Sulla stessa rivista, si dichiar\u00f2 a favore dell\u2019abolizione dell'interesse, del profitto, della rendita monopolistica, della tassazione, dello sfruttamento del lavoro e di tutti i mezzi \"con cui ogni lavoratore pu\u00f2 essere privato di qualsiasi suo prodotto\". Tucker afferm\u00f2:\nGli anarco-individualisti statunitensi come Tucker si consideravano socialisti del mercato economico e individualisti politici, sostenendo che il loro \"socialismo anarchico\" o \"anarchismo individuale\" era \"manchesterismo coerente\".\nL'anarco-individualista francese \u00c9mile Armand si opponeva al capitalismo e alle economie centralizzate affermando che l'anarco-individualista \"interiormente rimane refrattario - fatalmente refrattario - moralmente, intellettualmente, economicamente\" e che \"l'economia capitalista e l'economia diretta, gli speculatori e i fabbricanti di singoli i sistemi gli sono ugualmente ripugnanti\". Sostenne una logica economica pluralistica dicendo che:\nL'anarco-individualista spagnolo Miguel Gim\u00e9nez Igualada riteneva il capitalismo come un effetto dell'esistenza del governo, un prodotto dello Stato. Riguardo alla divisione di classe e la tecnocrazia, affermava che quando nessuno avrebbe pi\u00f9 lavorato per un altro, il profittatore della ricchezza sarebbe scomparso come il governo quando nessuno avrebbe iniziato a dare attenzione a coloro che hanno imparato quattro cose all'universit\u00e0 e da ci\u00f2 fingono di governare gli uomini. Igualada prevedeva la trasformazione delle grandi imprese industriali in grandi associazioni nelle quali tutti avrebbero lavorato e goduto del prodotto del proprio lavoro.\nAnarchismo di mercato di sinistra.\nL'anarchismo di mercato di sinistra \u00e8 una forma socialista di mercato dell'anarco-individualismo, del libertarismo di sinistra e del socialismo libertario. \u00c8 un ramo moderno dell'anarchismo di libero mercato e si basa su una rivisitazione delle teorie socialiste di mercato. Viene associato a studiosi come Kevin Carson, Roderick T. Long, Charles W. Johnson, Brad Spangler, Samuel Edward Konkin III, Sheldon Richman, Chris Matthew Sciabarra e Gary Chartier, che sottolineano il valore di mercati radicalmente liberi o \"mercati liberati\", distinti dalla concezione comune ritenuta da tali libertari come piena di privilegi capitalisti e statalisti.\nDenominati anarchici di mercato di sinistra o libertari di sinistra orientati al mercato, i sostenitori di questo approccio affermano con forza le idee liberali classiche del libero mercato e dell'auto-propriet\u00e0, pur considerando che, portate alle loro logiche conclusioni, queste idee supportano in economia posizioni anti-capitaliste, anti-corporative, anti-gerarchiche, pro-lavoro; antimperialiste in politica estera e visioni completamente liberali o radicali riguardo alle questioni socio-culturali.\nLa genealogia dell'anarchismo di mercato di sinistra contemporaneo si sovrappone in misura significativa a quella del libertarismo di sinistra di Steiner-Vallentyne poich\u00e9 le radici di quella tradizione sono tratteggiate nel libro \"The Origins of Left Libertarianism\". Il libertarismo di sinistra di Carson-Long \u00e8 radicato nel mutualismo del XIX secolo e nell'opera di figure come Thomas Hodgskin, pensatori della scuola liberale francese come Gustave de Molinari e gli anarco-individualisti statunitensi Benjamin Tucker e Lysander Spooner. Mentre con notevoli eccezioni i libertari orientati al mercato dopo Tucker tendevano ad allearsi con la destra politica, le relazioni tra quei libertari e la New Left prosperarono negli anni sessanta del novecento, gettando le basi per il moderno anarchismo di mercato di sinistra. L'anarchismo di mercato di sinistra si identifica con il libertarismo di sinistra che propone diversi approcci correlati ma distinti alla politica, alla societ\u00e0, alla cultura e alla teoria politica e sociale, sottolineando sia la libert\u00e0 individuale che la giustizia sociale.\nA differenza dei libertari di destra, i libertari di sinistra credono che n\u00e9 rivendicare n\u00e9 mescolare il proprio lavoro con le risorse naturali sia sufficiente per generare pieni diritti di propriet\u00e0 privata e sostengono che le risorse naturali (terra, petrolio, oro e alberi) dovrebbero essere tenute in modo egualitario, senza propriet\u00e0 o possedute collettivamente. I libertari di sinistra sostengono la propriet\u00e0 considerando diverse norme di propriet\u00e0 e teorie, o a condizione che la ricompensa del lavoro sia offerta alla comunit\u00e0 locale o globale.\nEconomia contemporanea.\nInizio del XX secolo.\nA partire dall'inizio del XX secolo, la teoria economica neoclassica forn\u00ec la base teorica per modelli pi\u00f9 comprensivi di socialismo di mercato. I primi modelli neoclassici del socialismo includevano un ruolo per un \"comitato di pianificazione centrale\" nel fissare i prezzi uguali al costo marginale per raggiungere l'ottimo paretiano. Sebbene questi primi modelli non si basassero sui mercati convenzionali, furono etichettati come socialisti di mercato per il loro utilizzo dei prezzi e dei calcoli finanziari. Schemi alternativi per il socialismo di mercato implicavano modelli in cui le imprese di propriet\u00e0 sociale o le cooperative di produttori operavano all'interno del libero mercato secondo il criterio della redditivit\u00e0. Nei modelli proposti dagli economisti neoclassici statunitensi, la propriet\u00e0 pubblica dei mezzi di produzione era ottenuta attraverso la propriet\u00e0 pubblica del capitale proprio e il controllo sociale degli investimenti.\nI primi modelli di socialismo neoclassico furono sviluppati da L\u00e9on Walras, Enrico Barone e Oskar Lange. Lange e Fred Manville Taylor proposero che i comitati centrali di pianificazione stabilissero i prezzi attraverso \"prove ed errori\", effettuando aggiustamenti in caso di carenze o eccedenze, anzich\u00e9 affidarsi a un meccanismo di prezzo libero. Se ci fossero state carenze, i prezzi sarebbero stati aumentati; se ci fossero state eccedenze, i prezzi sarebbero stati abbassati. L'aumento dei prezzi avrebbe incoraggiato le imprese ad aumentare la produzione, spinte dal desiderio di aumentare i loro profitti, e cos\u00ec facendo avrebbero eliminato la carenza. L'abbassamento dei prezzi avrebbe incoraggiato le imprese a ridurre la produzione per evitare perdite, eliminando il surplus. Si tratterebbe quindi di una simulazione del meccanismo di mercato, che Lange riteneva in grado di gestire efficacemente domanda e offerta.\nSebbene a volte sia descritto come \"socialismo di mercato\", il modello di Lange \u00e8 una forma di pianificazione simulata del mercato in cui un comitato centrale di pianificazione alloca investimenti e beni capitali simulando transazioni di mercato dei fattori, mentre i mercati allocano il lavoro e i beni di consumo. L'obiettivo del modello di Lange era esplicitamente quello di sostituire i mercati con un sistema di allocazione delle risorse non di mercato, ritenendo non funzionante un'economia socialista basata sul calcolo in unit\u00e0 naturali o sulla risoluzione di un sistema di equazioni simultanee per il coordinamento economico.\nH.D. Dickinson pubblic\u00f2 due articoli sulla formazione dei prezzi in una comunit\u00e0 socialista e sui problemi dell'economia socialista: propose una soluzione matematica per cui i problemi di un'economia socialista potevano essere risolti da un'agenzia di pianificazione centrale che avrebbe avuto le statistiche necessarie sull'economia, nonch\u00e9 la capacit\u00e0 di utilizzarle per dirigere la produzione. L'economia poteva essere rappresentata come un sistema di equazioni le cui soluzioni avrebbero potuto essere utilizzati per stabilire il prezzo di tutti i beni al costo marginale e alla produzione diretta. Dickinson adott\u00f2 inoltre i modello di Lange per simulare i mercati attraverso tentativi ed errori.\nLa versione Lange-Dickinson del socialismo di mercato teneva gli investimenti di capitale fuori dal mercato. Lange insisteva sul fatto che un comitato centrale di pianificazione avrebbe dovuto fissare arbitrariamente i tassi di accumulazione del capitale. Lange e Dickinson vedevano potenziali problemi nel socialismo di mercato causati della burocratizzazione. Secondo Dickinson, \"il tentativo di controllare l'irresponsabilit\u00e0 impegner\u00e0 i dirigenti delle imprese socialiste con cos\u00ec tanta burocrazia e regolamentazione burocratica che perderanno ogni iniziativa e indipendenza\". In \"The Economics of Control: Principles of Welfare Economics\" del 1944, Abba Lerner afferm\u00f2 che l'investimento di capitale sarebbe stato politicizzato nel socialismo di mercato.\nSeconda met\u00e0 del XX secolo.\nGli economisti attivi in Cecoslovacchia e Jugoslavia, tra cui il ceco Jaroslav Van\u011bk e il croato Branko Horvat, promossero un modello di socialismo di mercato soprannominato \"modello illirico\", nel quale le imprese erano socialmente possedute dai loro dipendenti, strutturate in base all'autogestione dei lavoratori e in competizione all'interno di mercati aperti e liberi.\nGli economisti statunitensi svilupparono modelli come il socialismo dei coupon (John Roemer) e la democrazia economica (David Schweickart).\nPranab Bardhan e John Roemer proposero una forma di socialismo di mercato nel quale esisteva un mercato azionario che distribuiva equamente quote di capitale tra i cittadini. In questo mercato azionario, non vi era acquisto o vendita di azioni che avrebbe portato a problematiche associate a una concentrazione della propriet\u00e0 del capitale. Il modello di Bardhan e Roemer soddisfaceva le principali esigenze sia del socialismo (i lavoratori possiedono tutti i fattori di produzione, non solo del lavoro) sia delle economie di mercato (i prezzi determinano l'allocazione efficiente delle risorse).\nL'economista neozelandese Steven O'Donnell ampli\u00f2 il modello di Bardhan e Roemer e scompose la funzione del capitale in un sistema di equilibrio generale per tenere conto dell'attivit\u00e0 imprenditoriale nelle economie socialiste di mercato. Successivamente, O'Donnell cre\u00f2 un modello ideale per le economie di transizione e i risultati suggerirono suggerito che, sebbene i modelli socialisti di mercato fossero intrinsecamente instabili a lungo termine, avrebbero fornito a breve termine l'infrastruttura economica necessaria per un transizione positiva dall'economia pianificata all'economia di mercato.\nUn'altra forma di socialismo di mercato \u00e8 stata promossa dai critici della pianificazione centrale e in generale della teoria neoclassica dell'equilibrio generale. I principali sostenitori di questo modello furono Alec Nove e J\u00e1nos Kornai. In particolare, Nove propose quello che chiam\u00f2 \"socialismo fattibile\", un'economia mista composta da imprese statali, imprese pubbliche autonome, cooperative e piccole imprese private operanti in un'economia di mercato che includeva un ruolo di pianificazione macroeconomica.\nSocialismo democratico.\nAlcuni socialisti democratici sostengono forme di socialismo di mercato, alcune delle quali si basano sull'autogestione. Altri sostengono un'economia partecipativa non di mercato basata su una pianificazione economica decentralizzata.\nXXI secolo.\nAll'inizio del XXI secolo, l'economista marxista Richard D. Wolff ha riorientato l'economia marxiana dandogli un focus microfondazionale. L'idea centrale \u00e8 che la transizione dal capitalismo al socialismo richiede la riorganizzazione dell'impresa da un modello capitalista gerarchico dall'alto verso il basso a un modello in cui tutte le decisioni chiave dell'impresa vengono prese sulla base del voto di ogni singolo lavoratore. Wolff le ha definite imprese autodirette dei lavoratori. Il modo in cui avrebbero interagito tra loro e con i consumatori \u00e8 stato lasciato aperto a decisioni sociali democratiche e potrebbe comportare mercati o pianificazione, o probabilmente una combinazione di entrambi.\nI sostenitori del socialismo di mercato come Jaroslav Van\u011bk sostengono che i mercati genuinamente liberi non sono possibili in condizioni di propriet\u00e0 privata. Al contrario, sostiene che le differenze di classe e le disuguaglianze nel reddito e nel potere che risultano dalla propriet\u00e0 privata consentono agli interessi della classe dominante di distorcere il mercato a loro favore, sia sotto forma di monopolio e potere di mercato, sia utilizzando la loro ricchezza e risorse per legiferare sulle politiche del governo a vantaggio dei loro specifici interessi commerciali. Inoltre, Van\u011bk afferma che i lavoratori in un'economia socialista basata sulle imprese cooperative e autogestite avrebbero maggiori incentivi per massimizzare la produttivit\u00e0 perch\u00e9 riceverebbero una quota dei profitti (basata sulla performance complessiva della loro impresa) oltre a ricevere un salario o stipendio fissi. Gli incentivi pi\u00f9 forti per massimizzare la produttivit\u00e0 che sono possibili in un'economia socialista basata su imprese cooperative e autogestite potrebbero essere realizzati in un'economia di libero mercato se le societ\u00e0 di propriet\u00e0 dei dipendenti fossero la norma, come previsto da vari pensatori tra cui Louis O. Kelso e James S. Albus.\nAttuazione.\nStati socialisti.\nL'espressione socialismo di mercato \u00e8 stata usata occasionalmente in riferimento a qualsiasi tentativo da parte di un'economia pianificata di tipo sovietico di introdurre elementi di mercato nel proprio sistema economico. Storicamente, queste tipologie di sistemi socialisti di mercato cercavano di mantenere la propriet\u00e0 statale dei vertici dell'economia come l'industria pesante, l'energia e le infrastrutture, introducendo nel contempo un processo decisionale decentralizzato e dando ai manager locali pi\u00f9 libert\u00e0 di scelta e di risposta alle richieste del mercato. I sistemi socialisti di mercato consentivano anche la propriet\u00e0 privata e l'imprenditorialit\u00e0 nei servizi e in altri settori economici secondari. Il mercato poteva determinare i prezzi dei beni di consumo e dei prodotti agricoli e gli agricoltori potevano vendere tutti o alcuni dei loro prodotti sul mercato aperto e trattenere parte o tutto il profitto come incentivo per aumentare e migliorare la produzione\nIn questo senso, il socialismo di mercato \u00e8 stato applicato per la prima volta negli anni venti nella RSFS Russa e nell'URSS con la Nuova politica economica (NEP) dal 1921 al 1928. L'Unione Sovietica cerc\u00f2 di introdurre un sistema di mercato con le riforme della \"perestrojka\" sotto Michail Gorba\u010d\u00ebv: durante le fasi successive del processo di riforma, i politici sovietici discuterono di muoversi verso un sistema socialista basato sul mercato.\nSuccessivamente, elementi di socialismo di mercato furono introdotti in Ungheria, Cecoslovacchia e Jugoslavia negli anni settanta e ottanta. L'economia della Repubblica Socialista Federale di Jugoslavia \u00e8 ampiamente considerata come una forma di socialismo di mercato, basata sulle cooperative sociali, sull'autogestione dei lavoratori e sull'allocazione del capitale tramite il mercato. Alcune delle riforme economiche introdotte durante la Primavera di Praga da Alexander Dub\u010dek, il leader della Cecoslovacchia, includevano elementi del socialismo di mercato.\nL'economia di Cuba sotto il governo di Ra\u00fal Castro \u00e8 stata descritta come un tentativo di introduzione di riforme socialiste di mercato.\nL'economia della Libia sotto Muammar Gheddafi \u00e8 stata descritta come una forma di socialismo di mercato poich\u00e9 la Terza Teoria Internazionale di Gheddafi aveva molte somiglianze con l'autogestione jugoslava.\nCina e socialismo con caratteristiche cinesi.\nIl termine socialismo di mercato \u00e8 stato usato per riferirsi in particolare all'economia della Repubblica Popolare Cinese, dove viene utilizzato un sistema di prezzi liberi per l'allocazione dei beni capitali sia nel settore statale e privato. Tuttavia, i sostenitori politici ed economici cinesi dell'economia socialista di mercato non la considerano una forma di socialismo di mercato in senso neoclassico e molti economisti e politologi occidentali mettono in dubbio la sua natura socialista, descrivendo il sistema come un capitalismo di stato.\nSebbene simile nel nome, il socialismo di mercato differisce notevolmente dall'economia di mercato socialista e dall'economia di mercato orientata al socialismo praticate rispettivamente nella Repubblica Popolare Cinese e nella Repubblica Socialista del Vietnam. Ufficialmente questi sistemi economici rappresentano economie di mercato in un processo di transizione a lungo termine verso il socialismo.\nL'esperienza del socialismo con caratteristiche cinesi viene spesso definita un'economia di mercato socialista in cui i rami macroeconomici dominanti sono di propriet\u00e0 statale, ma una parte sostanziale del settore statale e privato \u00e8 governata da pratiche di mercato: \u00e8 presente una borsa valori per l'equit\u00e0 commerciale e si impiegano di meccanismi di mercato macroeconomici indiretti (cio\u00e8 politiche fiscali, monetarie e industriali) per influenzare l'economia nello stesso modo in cui lo fanno i governi dei Paesi capitalisti. Il mercato \u00e8 l'arbitro per la maggior parte delle attivit\u00e0 economiche, con la pianificazione economica relegata alla pianificazione indicativa macroeconomica del governo che non comprende il processo decisionale microeconomico, affidato invece alle singole organizzazioni e alle imprese statali. Questo modello include una quantit\u00e0 significativa di aziende private che operano come attivit\u00e0 a scopo di lucro ma solo per beni e servizi di consumo. Nel sistema cinese, la pianificazione direttiva basata su requisiti e quote di produzione obbligatori \u00e8 stata sostituita dai meccanismi di mercato per la maggior parte dell'economia, settore statale e privato, sebbene il governo si impegni in una pianificazione indicativa per le grandi imprese statali. Rispetto all'economia pianificata di tipo sovietico, il modello di mercato socialista cinese si basa sull'aziendalizzazione delle istituzioni statali, trasformate in societ\u00e0 per azioni. Nel 2008, vi erano 150 aziende statali direttamente sotto il governo centrale. Queste societ\u00e0 di propriet\u00e0 statale sono state riformate e sono diventate sempre pi\u00f9 dinamiche, rappresentando un'importante fonte di entrate per lo Stato nel 2008 e guidando la ripresa economica nel 2009 dopo la crisi finanziaria del 2007-2008.\nQuesto modello economico \u00e8 difeso da una prospettiva marxista-leninista secondo cui un'economia socialista pianificata pu\u00f2 emergere solo dopo aver prima sviluppato le basi per il socialismo attraverso l'istituzione di un'economia di mercato e di un'economia di scambio di merci, ed il socialismo pu\u00f2 emergere solo dopo che questa fase avr\u00e0 esaurito la sua necessit\u00e0 storica e si trasformer\u00e0 gradualmente in socialismo. I sostenitori di questo modello affermano che il sistema economico dell'ex Unione Sovietica e dei suoi stati satellite aveva tentato di passare da un'economia capitalista a un'economia pianificata per decreto, senza passare attraverso la necessaria fase di sviluppo dell'economia di mercato. Secondo il Partito Comunista Cinese, la Cina sta attraversando la fase primaria del socialismo, nella quale coesistono elementi capitalisti e socialisti.\nL'economia di mercato orientata al socialismo del Vietnam \u00e8 stata definita dal Partito Comunista Vietnamita come una forma di socialismo di mercato. Vi \u00e8 una prevalenza estremamente alta di cooperative, specialmente nell'agricoltura e nella vendita al dettaglio, con la continua propriet\u00e0 statale delle leve economiche. Anche le imprese cooperative vietnamite sono incentivate e sostenute dal governo, ricevendo molti benefici che le aziende private non ricevono.\nLe differenze chiave tra i modelli di socialismo di mercato e i modelli cinese e vietnamita includono il ruolo degli investimenti privati nelle imprese, la mancanza di un dividendo sociale o di un sistema di reddito di base per distribuire equamente i profitti statali tra la popolazione e l'esistenza e il ruolo dei mercati finanziari nel modello cinese, assenti nella letteratura sul socialismo di mercato.\nStati capitalisti.\nPeter Drucker ha descritto il sistema statunitense di fondi pensione regolamentati che forniscono capitali ai mercati finanziari come un \"socialismo dei fondi pensione\". William H. Simon ha definito il socialismo dei fondi pensione come \"una forma di socialismo di mercato\", rienendolo promettente ma forse con prospettive pi\u00f9 limitate rispetto a quelle previste dai suoi estimatori.\nPolitiche simili alla proposta socialista di mercato di un dividendo sociale e un regime di reddito di base sono state attuate sulla base della propriet\u00e0 pubblica delle risorse naturali in Alaska (Fondo permanente dell'Alaska) e in Norvegia (Fondo pensionistico governativo norvegese).\nCritiche.\nGli abolizionisti del mercato come David McNally sostengono nella tradizione marxista che la logica del mercato produce intrinsecamente risultati iniqui e porta a scambi ineguali, sostenendo che l'intento e la filosofia morali di Adam Smith a favore dello scambio equo sono stati minate dalla pratica del libero mercato da lui favorita: lo sviluppo dell'economia di mercato implica coercizione, sfruttamento e violenza non tollerate dalla filosofia morale di Smith. McNally critica i socialisti di mercato per aver creduto nella possibilit\u00e0 di mercati equi basati sui scambi eguali da ottenere eliminando gli elementi parassiti dall'economia di mercato come la propriet\u00e0 privata dei mezzi di produzione, sostenendo che il socialismo di mercato \u00e8 un ossimoro quando il socialismo \u00e8 definito come un fine al lavoro salariato."}
{"id": "1510662", "revid": "767487", "url": "https://it.wikipedia.org/wiki?curid=1510662", "title": "Waking Life", "text": "Waking Life \u00e8 un film d'animazione in rotoscope del 2001, diretto da Richard Linklater. L'intero film \u00e8 stato girato usando video digitale su cui successivamente una squadra di artisti - tramite computer - ha disegnato linee stilizzate e colori per ogni fotogramma. Questa tecnica (chiamata Rotoscope) \u00e8 simile in certi aspetti allo stile di rotoscope del regista Ralph Bakshi, stile inventato a sua volta negli anni venti.\nIl titolo \u00e8 un riferimento alla massima di George Santayana che dice \"Sanity is a madness put to good uses; waking life is a dream controlled\" (\"l'esser sani di mente non \u00e8 che pazzia tesa al buon uso; la vita da svegli \u00e8 un sogno sotto controllo\").\nTrama.\nWaking life tratta la storia di un ragazzo che non riesce pi\u00f9 a svegliarsi dallo stato di sogno. L'intero film, dunque, \u00e8 un susseguirsi di sogni fatti dal protagonista, inizialmente ignaro di sognare ma, in un secondo momento, lucido, in un alternarsi di dialoghi di carattere principalmente filosofico. La pellicola inizia con la visione di due bambini che con un gioco esplicitano il senso della storia: \"Il sogno \u00e8 il destino\". Il protagonista sale su di un taxi a forma di barca, dove incontra un autista che gli spiega che nella vita ognuno ha una scatola di colori e occorre utilizzarli sul foglio e, se capita, fuori dai bordi. Successivamente viene investito e, risvegliandosi, entra in un altro sogno. Sogna di andare all'universit\u00e0 ed ascoltare il discorso di un professore intorno all'esistenzialismo e al pensiero di Sartre.\nL'insegnante fa capire al ragazzo che questo filone storico-filosofico fugge disperazione, ri-stabilendo che ogni uomo \u00e8 padrone della propria vita. In un secondo momento si ritrova in strada e viene investito. Successivamente incontra una donna con la quale intrattiene una discussione sulla Creazione e sulla nascita del linguaggio. Secondo la sua interlocutrice la Creazione viene dall'imperfezione e dalla frustrazione e le parole sono meri simboli, figure morte. Nella terza discussione filosofica, il protagonista ascolta il discorso di uno scienziato che parla dell'evoluzione biologica, antropologica e culturale. Quest'ultimo la definisce restringente e spiega che la nuova evoluzione, formata dall'unione dell'informazione digitale ed antropologica, pu\u00f2 portare il rafforzamento di giustizia, lealt\u00e0 e libert\u00e0.\nNella sequenza successiva intrattiente un discorso con un autolesionista. La dottrina autolesionistica, secondo l'uomo, \u00e8 basata sull'alienazione e sulla consapevolezza che l'umanit\u00e0 ha sempre amato i disastri, le stragi e le sciagure ed \u00e8 stata sempre attratta dalla morte e dalla distruzione. Il dialogo termina con il suicidio dell'autolesionista, che si d\u00e0 fuoco. Nella scena seguente un uomo e una donna parlano dello stato post-mortem e sulla possibilit\u00e0 di uno scambio telepatico di istinto e ricordi tra individui della stessa specie. Poi un detenuto architetta la sua vendetta contro chi l'ha incarcerato, pronunciando terribili frasi di minaccia.\nNelle immagini successive un professore parla del libero arbitrio e dell'esistenza di Dio. Egli spiega che se Dio ha gi\u00e0 programmato il destino, l'umanit\u00e0 non pu\u00f2 crearselo. La stessa cosa avviene se il mondo \u00e8 regolato da leggi fisiche prestabilite o da piccole particelle con un comportamento imprevedibile. Dopo, con un megafono, un uomo si lamenta della globalizzazione e della condizione quasi orwelliana in cui versa la societ\u00e0 contemporanea, manipolata da un potere sempre pi\u00f9 in grado di mimetizzarsi. Successivamente un personaggio spiega che dire s\u00ec ad ogni singolo istante vale a dire s\u00ec all'intera esistenza e che la negativit\u00e0 \u00e8 la nostra voglia del nulla e va evitata. Poi un uomo espone le sue idee sul tempo, dicendo che un momento non \u00e8 vuoto ma racchiude la vita pulsante dell'universo, lasciando un segno indelebile che influenza la storia. Dopo, due donne parlano del fatto che le cellule di ogni uomo si rigenerano ogni sette anni, e che ci\u00f2 non sembra cambiare la personalit\u00e0 dell'individuo, che rimane sostanzialmente s\u00e9 stesso.\nSuccessivamente c'\u00e8 una riproduzione di un cortometraggio, messo in onda da una scimmia. Esso parla del rifiuto del vecchio mondo da parte di una micro-societ\u00e0 sovversiva nel cuore di una che la ignora (chiaro riferimento agli sviluppi della rivoluzione giovanile). Un signore, poi, parla dell'incapacit\u00e0 dell'uomo di raggiungere il suo vero potenziale a causa della pigrizia e della paura. Dopo il discorso di uno scrittore, due uomini si raccontano una storia e alla fine si uccidono entrambi in circostanze apparentemente prive di senso. Poi il protagonista incontra tre onironauti che discutono sulle infinite possibilit\u00e0 offerte dallo stato di veglia e di sogno. Successivamente vengono esposte, all'interno di un'intervista, le teorie del cinema di Andr\u00e9 Bazin. L'uomo discute sul vero significato degli istanti della vita e sulla loro rappresentazione sullo schermo. Poi quattro ragazzi parlano del loro stato di separazione dal mondo consumistico e menzognero e dei loro atti di violenza per combattere questo stato di cose. Un anziano signore, subito dopo, gli ammonisce citando Stevenson: \"Il suicidio ne port\u00f2 via parecchi, il bere e il diavolo si occuparono del resto\".\nSuccessivamente il protagonista incontra altri due onironauti. Il secondo pronuncia questa enigmatica e suggestiva frase: \"L'uscita \u00e8 di qua, fuggire la velocit\u00e0, non solo l'eternit\u00e0 ma l'infinito\". Il protagonista incontra una donna con la quale discute sul suo stato di eterna veglia. Un boh\u00e9mienne, invece, spiega (citando Lorca) che la vita non \u00e8 un sogno e che la vera consapevolezza di noi stessi sopraggiunge nel momento in cui abitiamo i sogni altrui. Successivamente il protagonista incontra una donna e un uomo che aveva gi\u00e0 visto e conosciuto nelle loro altre identit\u00e0. Una signora spiega l'importanza di relazionarsi con gli altri. Dopo la visione di alcuni danzatori, il protagonista discute con un ragazzo di un episodio della vita di Philip K. Dick, citando gli Atti degli apostoli. Il film si conclude con una scena malinconica, in cui il ragazzo che ha ascoltato questi numerosi discorsi filosofici, ricade nello stato di sogno.\nProduzione.\nOltre all'\"effetto sogno\", il film usa una singolare tecnica di animazione. Gli animatori hanno sovrapposto al live action girato da Linklater con una videocamera MiniDV un'animazione che approssima in maniera rozza le immagini realmente filmate. Sono stati impiegati molti e diversi artisti, in modo da dare al film un'impronta continuamente mutevole. Il risultato \u00e8 un surreale, incostante paesaggio onirico.\nGli animatori hanno usato dei computer Apple Macintosh \"off-the-shelf\" non molto costosi. Il film \u00e8 stato prodotto utilizzando soprattutto Rotoshop, un programma di rotoscoping che crea una fusione tra le forme vettoriali dei keyframe, creato per l'occasione da Bob Sabiston (il nome fa il verso al popolare Photoshop, software che fa uso di \"livelli\" [\"layers\"] virtuali).\nColonna sonora.\nLa colonna sonora \u00e8 scritta ed eseguita da Glover Gill e la Tosca Tango Orchestra, eccetto il notturno op. 9 n. 2 di Fryderyk Chopin, e ha avuto relativo successo. Con il suo stile \"nuevo tango\", si presenta come \"il tango del XXI secolo\". Trae ispirazione da Astor Piazzolla, il \"padre del nuovo tango\" argentino. Gli spartiti sono interpretazioni rivedute delle opere di Astor Piazzolla.\nRiconoscimenti.\nCandidato a numerosi premi, soprattutto per i risultati ottenuti a livello tecnico, \"Waking Life\" ha vinto il premio della Societ\u00e0 Nazionale dei Critici Cinematografici come \"Miglior pellicola sperimentale\", il premio del New York Film Critics Circle come \"Miglior film d'animazione\" e il premio \"CinemAvvenire\" al Festival del Cinema di Venezia come \"Miglior film\". \u00c8 stato anche candidato al Leone d'Oro."}
{"id": "1510663", "revid": "287204", "url": "https://it.wikipedia.org/wiki?curid=1510663", "title": "Corumb\u00e1 de Goi\u00e1s", "text": "Corumb\u00e1 de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Leste Goiano e della microregione di Entorno do Distrito Federal."}
{"id": "1510665", "revid": "767487", "url": "https://it.wikipedia.org/wiki?curid=1510665", "title": "Marko Perkovi\u0107 Thompson", "text": "Popolarissimo in patria, \u00e8 noto anche come combattente durante le guerre jugoslave, ma anche come attivo militante (ancorch\u00e9 senza precisa appartenenza partitica) della destra croata, cosa che lo ha portato spesso al centro di animate polemiche in merito a sue presunte simpatie filo-ustascia.\nSi definisce un cattolico di rito romano.\nBiografia e carriera.\nI primi anni.\nMarko Perkovi\u0107 nasce nel piccolo villaggio di \u010cavoglave, nella Zagora dalmata (Regione di Sebenico e Tenin), dove trascorre l'intera infanzia e la prima adolescenza.\nIl padre Ante, emigrato in Germania, \u00e8 presente in famiglia solamente per Natale e Pasqua, tanto che all'educazione del giovane provvedono, oltre alla madre Marija, i nonni e lo zio paterno. Alla figura del nonno (morto nel 1991) ed ai suoi insegnamenti Marko dedicher\u00e0 poi un omaggio con la canzone \"Moj Dida i Ja\" (Mio nonno e io).\nPerkovi\u0107 in seguito frequenta a Spalato le scuole medie (avviamento professionale) per operatore turistico, tornando a \u010cavoglave per lavorare come meccanico.\nAllo scoppio della guerra, si arruola nella Guardia nazionale (ZNG - zbor narodne garde), primo embrione di quelle che sarebbero poi diventate le forze armate croate. Essendo \u010cavoglave proprio sulla linea del fronte, l'unit\u00e0 viene subito impegnata in combattimento e Perkovi\u0107 vi partecipa impugnando un obsoleto mitra americano Thompson, da cui gli deriver\u00e0 perci\u00f2 il suo nome di battaglia.\nNell'intento di fornire alla sua unit\u00e0 combattente un inno che ne confortasse gli animi e ne galvanizzasse il morale, compone in una taverna del vicino villaggio di Kljaci la canzone, poi divenuta celeberrima in Croazia, \"Bojna \u010cavoglave\" (Il battaglione di \u010cavoglave).\nBojna \u010cavoglave.\nLa gran parte delle coeve canzoni croate sulla guerra (1991) si caratterizzavano per un certo tono vittimistico e patetico, ed in qualche caso si indirizzavano pi\u00f9 alle opinioni pubbliche dei paesi occidentali, nella speranza di conquistarne l'appoggio, che ai croati stessi.\n\"Bojna \u010cavoglave\" oper\u00f2 invece una rottura totale. Essa inizia infatti con il grido \"Za dom!\" (per la patria) a cui il coro, composto dagli stessi commilitoni risponde \"Spremni!\" (pronti). Questo \u00e8 un secolare grido di guerra croato, ma aveva assunto una sinistra notoriet\u00e0 soprattutto come slogan ustascia, utilizzato come il \"Sieg Heil\" tedesco o l'\"A noi\" fascista, tanto che ai tempi della Jugoslavia di Tito era fuori legge.\nDopodich\u00e9 inizia un pezzo rock molto ritmato e quasi urlato, in cui si rievoca la formazione dell'unit\u00e0 alle fonti del fiume \u010cikola, si incita i suoi membri a gettarsi violentemente contro i serbi e a scacciarli dalla sorgente, rivolgendosi poi direttamente ad essi con parole di sprezzante e minacciosa sfida.\nIncisa in 45 giri nel 1991, \"Bojna \u010cavoglave\" ottenne un grande successo, diventando la canzone di guerra croata per antonomasia.\nCantante in tempo di guerra.\nLa popolarit\u00e0 raggiunta fece s\u00ec che nel 1992, terminata la fase pi\u00f9 dura dei combattimenti attorno al suo villaggio natio, egli venisse reclutato per una serie di concerti in tutta Croazia, assieme ad altri artisti, e \"Bojna \u010cavoglave\" viene inserita nella compilation \"Rock za Hrvatsku\" (Rock per la Croazia), assieme a molti dei pi\u00f9 famosi artisti croati. Nel medesimo anno, Perkovi\u0107 pubblic\u00f2 il suo primo album, \"Moli mala\" (Prega, piccola).\nIn esso - oltre a \u010cavoglave e alla stessa Moli mala (anch'essa sulla guerra, ma pi\u00f9 in linea con il genere lamentoso allora in voga) - sono presenti anche canzoni romantiche come \"Zmija me za srce ugrizla\" (Una vipera mi morse il cuore), \"Grkinjo\" (Piccola greca, o meglio Ortodossa) - con significato antiserbo - e \"Potonut c\u00f9\" (Affogher\u00f2) in collaborazione con il gruppo Magazin, con la cui cantante Danijela Martinovi\u0107, popolarissima allora, avr\u00e0 poi una relazione.\nNel 1994, Perkovi\u0107 pubblic\u00f2 come singolo \"Anica, Kniska Kraljca\" (Annina, regina di Knin), un pezzo hard rock antiserbo dal testo breve e esplicito:\nNeanche un anno dopo, richiamato in servizio nella 142\u00aa Drinska Brigada, partecip\u00f2 all'operazione Oluja (4-7 agosto 1995) che spezza le difese della Repubblica serba di Krajina e provoca un imponente esodo della popolazione serba della Dalmazia interna. Perkovi\u0107 entr\u00f2 con l'avanguardia della sua unit\u00e0 nelle citt\u00e0 di Dernis e Tenin.\nLo stesso anno pubblic\u00f2 il suo secondo album - \"Vrijeme Skorpiona\" (Il tempo degli scorpioni) - e l'anno dopo il terzo - \"Geni Kameni\" (Geni di roccia). Sono album con pezzi di rock duro alternati a canzoni romantiche e pop, influenzate dal \"Novi Val\", il New wave jugoslavo, ma con un crescente spostamento verso il folk-rock, e l'etno. Tra i due album vi \u00e8 per\u00f2 differenza in quanto il primo di due risente ancora in pieno delle atmosfere belliche: \"Skorpioni\", che d\u00e0 il titolo all'album, \u00e8 dedicato a un'unit\u00e0 delle forze speciali croate, mentre con \"Geni kameni\" si va pi\u00f9 oltre e si guarda gi\u00e0 all'assetto politico del dopoguerra.\nIn cerca di uno stile.\nCon questi due album si registr\u00f2 per\u00f2 un certo calo di popolarit\u00e0 dell'autore che non riusc\u00ec a ripetere il successo ottenuto agli esordi, scivolando in secondo piano nella scena musicale dell'immediato dopoguerra croato.\nLa grande popolarit\u00e0 ritorn\u00f2 nel 1998 con la pubblicazione prima del singolo \"Prijatelji\" (Amici), in cui raccont\u00f2 la stanchezza dei reduci e la loro disillusione (nel video ricompaiono i commilitoni di Bojna \u010cavoglave), ma anche la loro ferrea volont\u00e0 di non essere messi da parte, e poi con l'album \"Vjetar s Dinare\" (Vento dalle Dinariche).\nA differenza dei precedenti, \"Vjetar s Dinare\" \u00e8 un album concettuale. Qui infatti, seguendo uno stilema molto diffuso, Perkovi\u0107 evoca un ritorno alle radici, sia personali che musicali. Si ha dunque in questo lavoro una decisa scelta di stile, di ambientazione e di tematiche: esso \u00e8 infatti opera completamente folk-rock, seguendo in questo un trend maggioritario nella scena musicale della neo-indipendente Croazia, quello di mischiare rock e pop con il folk e la tradizionale musica regionale, ma a differenza di altri, qui lo si fa con un'assoluta coerenza, gettando le basi di un suo stile personale. Ci\u00f2 \u00e8 gi\u00e0 evidente nel pezzo che d\u00e0 il nome all'album \"Zaustavi se Vjetre\" (Fermati qui, o vento), in cui si assiste al dialogo tra l'autore ed il Vento dalle Dinariche, impersonato da una Klapa (un gruppo di cantanti: i Pajda\u0161i iz Koprivnice, nell'album) a cui vengono chieste notizie del paese natale e della famiglia. La canzone si svolge essa stessa in forma completamente dialogica, la voce solista e la Klapa non si sovrappongono, se non in parte del ritornello, secondo un modulo che ritorner\u00e0 poi spesso nella produzione successiva.\nAltre caratteristiche destinate ad un forte sviluppo successivo compaiono qui, in particolare la forte autobiograficit\u00e0 dei testi: il personaggio principale, se non unico delle canzoni \u00e8 Marko Perkovi\u0107 Thompson, con la sua concreta vita personale, la sua famiglia, le sue idee religiose morali e politiche. Questo album segna l'ingresso nel gruppo di Tiho Orli\u0107, che ne sar\u00e0 poi il bassista e la voce d'accompagnamento stabile, intraprendendo in seguito per\u00f2 - col consenso e con il fattivo aiuto di Perkovi\u0107 stesso - una parallela esperienza come solista.\nAnche \"Zaustavi se Vjetre\" come \"Prijatelji\" diverr\u00e0 una canzone molto popolare ed avr\u00e0 anch'essa un suo proprio video, ma sar\u00e0 il terzo pezzo dell'album, \"Lijepa li si\", a raggiungere la rilevanza che aveva avuto \"Bojna \u010cavoglave\".\n\"Lijepa li si\".\nNon esiste una traduzione esatta dell'espressione \"Lijepa li si\" in lingue non slave: nel sito web ufficiale del gruppo \u00e8 stata tradotta in inglese come \"How beautiful you are\" (come sei bella); in italiano \u00e8 traducibile come \"Ma che bella sei\".\nComunque gi\u00e0 nel titolo stesso \u00e8 evidente la sua derivazione diretta dall'inno nazionale croato \"Lijepa na\u0161a domovino\" (Oh patria nostra bella), da cui deriva anche \"Lijepa Na\u0161a\" che \u00e8 il soprannome della Croazia.\nIl pezzo ha una esplicita caratterizzazione folk: la \"Nostra Bella\" non \u00e8 pi\u00f9 descritta nei termini unitari ed astratti del patriottismo romantico, ma \u00e8 invece l'insieme delle memorie e delle tradizioni popolari delle sue varie regioni, che vengono via via numerate nel corso della canzone, affratellate nel ricordo dei caduti.\nLa canzone risulta popolarissima nella sua versione folk originale, ma sar\u00e0 una sua successiva versione, a cui parteciperanno altri famosi cantanti croati, a consacrarsi infine come un secondo, \"ufficioso\" inno croato.\n\"Lijepa li si\" viene infatti di norma eseguito al termine delle partite della nazionale di calcio della Croazia.\nIn quello stesso anno (1998) il cantante si trov\u00f2 al centro delle cronache rosa, in quanto la gi\u00e0 citata cantante Danijela Martinovi\u0107 allora al vertice della popolarit\u00e0, annunci\u00f2 di aver chiesto il divorzio da lui.\nLa cosa cre\u00f2 grandissima sensazione, in quanto solo in quel momento fu resa pubblica l'esistenza di un legame matrimoniale tra i due.\n\"E, moj narode\": nella politica a tutto campo.\nIn seguito alle elezioni parlamentari del 2000, in Croazia ebbe luogo un radicale cambiamento nella composizione del Legislativo: per la prima (ed unica al momento) volta dall'indipendenza l'HDZ, il partito nazionalista del defunto presidente Franjo Tudjman, perse le elezioni e al governo sal\u00ec una composita coalizione guidata dal Partito Socialdemocratico di Croazia, sotto la regia di Ivica Ra\u0107an. Il ritorno al potere degli eredi dell'allora Partito comunista croato provoc\u00f2 acerrime reazioni nella destra croata, tra i profughi e tra gli ex-combattenti. Ad incendiare ancora di pi\u00f9 gli animi contribu\u00ec, nel 2001, l'arresto per crimini di guerra del generale Mirko Norac, uno dei pi\u00f9 popolari generali della Guerra per la Patria e la sua successiva condanna.\nAll'imponente movimento di protesta seguito a questi fatti, M.P. Thompson partecip\u00f2 convintamente, acquistandovi anzi un ruolo rilevante. \nEgli riusc\u00ec infatti a coagulare attorno a s\u00e9 un forte gruppo di personalit\u00e0 influenti, particolarmente sportivi, ex-combattenti, ecclesiastici e soprattutto altri musicisti, dando vita ad un vero e proprio movimento d'opinione e ad una corrente artistico-musicale, tuttora molto influenti in Croazia.\nTutto questo culmin\u00f2 nel 2002 con la pubblicazione dell'album \"E moj narode\" e la relativa tourn\u00e9e.\nL'album si caratterizza per un ritorno ad una molteplicit\u00e0 di stili, con anche una riedizione di pezzi precedenti, che vengono modernizzati.\nA \"Ne varaj me\" (non ingannarmi) viene modificato il testo, per togliere a questo pezzo anti-pacifista ogni residuo sentimentalismo.\nIn \"Geni Kameni\" (geni di pietra) viene inserito un ensemble folk che esegue il kolo finale dell'opera \"Ero s onoga svijeta\" (Ero dall'altro mondo).\nL'autore ora non solo canta, ma compone e cura l'arrangiamento della totalit\u00e0 dei pezzi.\nLa tourn\u00e9e va a toccare tutte le principali citt\u00e0 del paese e anche luoghi importanti della diaspora croata.\nE moj narode, la tourn\u00e9e.\nLa tourn\u00e9e, apertasi dalla citt\u00e0 di Vukovar (luogo della battaglia di Vukovar), si rivel\u00f2 un grande successo, sia per quanto riguarda il massiccio pubblico intervenuto, sia per quanto riguarda la copertura mediatica. 30 le citt\u00e0 toccate, tra cui Francoforte, sede di una forte comunit\u00e0 di immigrati croati, e la capitale della Croazia Zagabria. \nIl culmine della tourn\u00e9e viene riservato al capoluogo della Dalmazia, Spalato: allo stadio Poljud ha luogo un grande concerto-spettacolo di fronte a pi\u00f9 di 40.000 persone. \nDurante lo spettacolo la band viene raggiunta prima da Miroslav \u0160koro, che canta assieme a Marko i pezzi \"Reci Brate Moj\" (Dimmi fratello mio) e \"Sude mi\" (Mi processano - dedicata al generale croato Ante Gotovina, all'epoca latitante ed accusato di crimini di guerra dal Tribunale penale internazionale per l'ex-Jugoslavia) di cui sono entrambi coautori, poi anche da Alen Vitasovi\u0107, Mate Buli\u0107, Giuliano and Mladen Grdovi\u0107 per l'esecuzione di \"Lijepa li si\", a concludere tutto il pezzo eponimo dell'album: \"E, moj Narode\", che Marko canta impugnando la bandiera croata, mentre viene sollevato a grande altezza da un montacarichi.\nIl concerto non fu tuttavia esente da aspre polemiche, a partire dalla decisione di riservare due sedie, ovviamente vuote, della tribuna ai generali Mirko Norac (condannato per crimini di guerra) ed Ante Gotovina (in quel momento latitante, poi catturato e posto sotto processo all'Aia).\nIl tour continu\u00f2 in maniera pi\u00f9 sporadica durante il 2005, sia in Croazia sia fuori dai confini nazionali, con esibizioni anche all'Entertainment Centre di Sydney e alla Vodafone Arena di Melbourne.\nControversie.\nAccusato di chiare simpatie ustascia, Marko Perkovi\u0107 si \u00e8 sempre difeso in modo ambiguo, affermando che i ricorrenti simboli del defunto regime di Ante Paveli\u0107 che appaiono ai suoi concerti sono in realt\u00e0 un segno di amore per la patria espresso dal suo pubblico.\nAlcuni in Croazia mettono addirittura in relazione la montante diffusione dei simboli nazisti nel paese con le sue performance canore.\nGrandi polemiche sono sorte in seguito al divieto opposto dalle amministrazioni comunali di Umago e Pola alla concessione di spazi pubblici per un concerto del cantante.\nIl successo di Marko Perkovi\u0107 Thompson \u00e8 stato citato come esempio di"}
{"id": "1510667", "revid": "1305772", "url": "https://it.wikipedia.org/wiki?curid=1510667", "title": "Germania (disambigua)", "text": ""}
{"id": "1510669", "revid": "944090", "url": "https://it.wikipedia.org/wiki?curid=1510669", "title": "Referendum in Francia", "text": "Il referendum \u00e8 il principale strumento di democrazia diretta previsto dalla Costituzione francese del 1958.\nLa titolarit\u00e0 del potere di indire referendum \u00e8 riconosciuto dall'art. 11 al Presidente della Repubblica. Peraltro, il ricorso al suddetto istituto da parte del Capo dello Stato \u00e8 subordinato alla previa proposta del Governo o delle due Assemblee parlamentari (congiuntamente fra loro).\nL'art. 11 circoscrive inoltre le materie relativamente alle quali pu\u00f2 essere indetto il referendum. Precisamente, \u00e8 possibile sottoporre a referendum \u00abogni progetto di legge concernente l'organizzazione dei pubblici poteri, comportante l'approvazione di un accordo della Comunit\u00e0 o tendente ad autorizzare la ratifica di un trattato che, senza essere contrario alla Costituzione, potrebbe avere incidenza sul funzionamento delle istituzioni\u00bb.\nSe il referendum \u00e8 favorevole all'adozione del progetto, il Presidente della Repubblica promulga la legge entro 15 giorni.\nAl Consiglio costituzionale \u00e8 attribuito il compito di sorvegliare la regolarit\u00e0 delle operazioni del referendum."}
{"id": "1510672", "revid": "1272592", "url": "https://it.wikipedia.org/wiki?curid=1510672", "title": "Huancabamba", "text": "Huancabamba \u00e8 una cittadina nel nordovest del Per\u00f9, nella regione di Piura, capoluogo dell'omonima provincia. \u00c8 situata nel versante orientale della cordigliera delle Ande."}
{"id": "1510673", "revid": "834733", "url": "https://it.wikipedia.org/wiki?curid=1510673", "title": "Wolfsangel", "text": "Il Wolfsangel (in tedesco letteralmente \"gancio del lupo\") \u00e8 un simbolo, originario della Germania, simile alla runa \"Eihwaz\".\nRappresentante un gancio per la caccia al lupo, come gi\u00e0 suggerisce il nome, tale simbolo era occasionalmente riprodotto dal tardo medioevo sui cippi delimitanti le zone boschive. E' possibile potesse fungere anche da talismano contro gli attacchi di questo animale.\nTale simbolo fu adottato sin dai primi tempi dal nazismo, sebbene poi soppiantato dalla svastica, e in seguito da numerose unit\u00e0 militari della Germania nazista.\nOrigini.\nTale simbolo presenta delle analogie grafiche con la runa \"Eihwaz\", sia in Fu\u00feark antico che in Fu\u00feorc col significato di \"tasso\", con la quale spesso \u00e8 confuso. Non \u00e8 presente in nessun alfabeto runico germanico antico.\nA differenza della runa \"Eihwaz\", non erano noti esemplari prima del XV secolo fino al 2009, quando gli scavi archeologici nelle rovine di Falkenburg nel Detmold rinvennero 23 esemplari datati al XIII secolo usati come simboli delle corporazioni di scarpellini/tagliapietre.\nSuccessivamente, nel 2014, negli scavi di Villa Arnesburg, sito carolingio a Lich, in Assia, fu rinvenuto un Wolfsangel del VIII secolo usato per la caccia al lupo, nascosto in un pezzo di carne, quale esca.\nNe \u00e8 attestata la sua adozione in una rivolta popolare del XV secolo contro la nobilt\u00e0 tedesca e i relativi mercenari; successivamente fu usato per simboleggiare libert\u00e0 e indipendenza, nonch\u00e9 come simbolo di \"foresta\", sui cippi per i confini rurali e sulle uniforme dei forestali: nel 1616 in un trattato sui confini tra il Langraviato d'Assia-Kassel e il Ducato di Brunswick-L\u00fcneburg tale simbolo sui cippi di confine fu chiamato \"Wulffsangel\". In un documento del 1792 riguardo le uniformi, la guardia forestale capo Adolf Friedrich von Stralenheim sugger\u00ec l'aggiunta di un simbolo simile al \"Wolfsangel\", che chiam\u00f2 \"Forstzeichen\" (\"marchio di foresta\"). A breve, il Wolfsangel fu utilizzato sui bottoni e sui cappelli delle guardie forestali di Hannover e per i guardiacaccia a Brunswick..\nDal XX secolo.\nCon l'approfondirsi dell'interesse patriottico per il folklore tedesco tra la fine del XIX secolo e l'inizio del XX secolo, inizi\u00f2 col movimento v\u00f6lkisch uno studio e recupero delle antiche tradizioni. Con esponenti come Guido von List, autore nel 1906 di \"Das Geheimnis der Runen\" (\"il segreto delle rune\"), tale movimento si orient\u00f2 verso diversi aspetti esoterici.\nIn questo periodo il simbolo Wolfsangel fu \"riscoperto\" e ricondotto alla mitologia germanica, per ottenere una certa popolarit\u00e0 in Germania causa alla grande diffusione del romanzo \"Der Wehrwolf\" di Hermann L\u00f6ns, edito nel 1910, dove il protagonista lo adottava come simbolo personale.\nUso nel Terzo Reich.\nCon l'avvento del Terzo Reich il \"Wolfsangel\" fu dapprima l'emblema iniziale del Partito Nazista prima dell'adozione della svastica, successivamente fu incluso tra i simboli runici adottati dalle SS, derivanti con delle rivisitazioni dal Fu\u00feark antico, nonch\u00e8 da 8 divisioni delle Wehrmacht, tra cui la 2. SS-Panzer-Division \"Das Reich\". Una sua variante piatta fu utilizzata da alcune formazioni SS olandesi.\nIn ambito militare era usato da:\nIn ambito paramilitare, era usato da:\nIn ambito civile, era usato da:\nNei Paesi Bassi e in Belgio, fu utilizzato da:\nOccasionalmente fu utilizzato anche da:\nUso Neo-Nazista.\nCome accade con il sole nero e altri simboli adottati dal Terzo Reich, il simbolo \"Wolfsangel\" presenta una immediata associazione con il nazismo, a tal punto che in alcuni paesi il suo utilizzo \u00e8 vietato o regolamentato.\nAl termine della seconda guerra mondiale, il simbolo \u00e8 stato utilizzato dalle seguenti organizzazioni neonaziste:\nIn Italia, l'organizzazione neofascista Terza Posizione utilizzava una \"Wolfsangel\" ridisegnata come il loro simbolo.\nAraldica.\nIl termine Wolfsangel appare la prima volta nel 1714 nella raccolta araldica \"Wapenkunst\", associato a diversi simboli.\nIl suo utilizzo come carico araldico \u00e8 diffuso in svariati stemmi civici tedeschi."}
{"id": "1510677", "revid": "599013", "url": "https://it.wikipedia.org/wiki?curid=1510677", "title": "Stefan H\u00fcbner", "text": "Giocava nel ruolo di centrale.\nCarriera.\nDopo gli inizi ad Amburgo e Moers, all'et\u00e0 di 23 anni H\u00fcbner si trasfer\u00ec al SC Charlottenburg Berlin, una delle principali formazioni tedesche, con cui riusc\u00ec a conquistare una Coppa Nazionale. Nel 2000 approd\u00f2 in Italia, all'Esse-Ti Carilo Loreto, militante nel campionato di A2. L'anno successivo esord\u00ec in Serie A1 con la maglia della Bossini Montichiari; con la squadra lombarda rimase due stagioni, mettendosi in luce per le sue qualit\u00e0 difensive e venendo eletto miglior muro della stagione 2001-02.\nNell'estate 2003 fu ingaggiato dall'ambiziosa Itas Diatec Trentino, squadra con cui milit\u00f2 due stagioni prima d'interrompere l'attivit\u00e0 a causa di ripetuti infortuni. Collabor\u00f2 per un anno con la Nazionale prima di optare per il ritorno in campo, nell'estate 2006, ancora con la squadra di Trento. Nel 2007-08 si trasfer\u00ec alla Sisley Treviso, con cui vinse una Supercoppa Italiana. Ha militato nella RPA LuigiBacchi.it Perugia nel 2009-10, per poi tornare in Germania all'Evivo D\u00fcren."}
{"id": "1510678", "revid": "281779", "url": "https://it.wikipedia.org/wiki?curid=1510678", "title": "Monte Torre Maggiore", "text": "Il monte Torre Maggiore \u00e8 la vetta pi\u00f9 alta dei monti Martani, in Umbria, e domina la Conca ternana.\nIn cima, a 1121 , vi si trova un'area archeologica con i resti di un tempio italico frequentato gi\u00e0 dal V secolo a.C.: il ricordo del luogo di culto si ritrova anche nella precedente denominazione \"Ara Major\". In prossimit\u00e0 della zona sono stati rinvenuti numerosi bronzetti votivi a forma di guerrieri o di pastori. Ci si arriva passando dal centro abitato di Cesi.\nVicino alla sommit\u00e0 della montagna \u00e8 edificato un monumento in ricordo di Germinal Cimarelli, partigiano Medaglia d'oro al valor militare alla memoria che combatt\u00e9 e mor\u00ec proprio in questi luoghi."}
{"id": "1510680", "revid": "819238", "url": "https://it.wikipedia.org/wiki?curid=1510680", "title": "Stazione di Santa Margherita Ligure-Portofino", "text": "La stazione di Santa Margherita Ligure-Portofino \u00e8 una stazione ferroviaria nel comune di Santa Margherita Ligure sulla linea Genova-Pisa.\nStoria.\nLa stazione, con il nome di \"Santa Margherita Ligure\", fu attivata il 23 novembre 1868 in occasione dell'apertura della ferrovia Genova-Chiavari.\nL'impianto fu rimaneggiato nel 1923, con l'attivazione del raddoppio delle tratte Camogli-Santa Margherita e Santa Margherita-Zoagli.\nIl 9 ottobre 1924 la stazione fu teatro di un grave incidente ferroviario: il prestigioso collegamento Parigi-Roma, probabilmente a causa di un deviatoio difettoso, deragli\u00f2, e con essa il bagagliaio e la carrozza ristorante, causando la morte di 5 persone.\nStrutture e impianti.\nLa stazione dispone di tre binari, tutti dotati di marciapiedi per il servizio passeggeri, e pu\u00f2 dunque ospitare precedenze e consentire la sosta di materiale rotabile.\nIl fabbricato merci del relativo scalo risulta utilizzato dal comune di Santa Margherita. Il relativo piazzale ospita un parcheggio a pagamento.\nMovimento.\nLa stazione \u00e8 servita prevalentemente dalle relazioni regionali Trenitalia svolte nell'ambito del contratto di servizio con la Regione Liguria.\nA Santa Margherita effettuano servizio diverse relazioni a lunga percorrenza svolte da Trenitalia nonch\u00e9 alcuni servizi regionali tra Milano Porta Garibaldi e Sestri Levante, svolti da Trenord.\nServizi.\nLa stazione dispone di:"}
{"id": "1510682", "revid": "1442080", "url": "https://it.wikipedia.org/wiki?curid=1510682", "title": "Gianfranco Leoncini", "text": "Biografia.\nNato a Roma, la sua famiglia era originaria di Piani Poggio Fidoni, nei pressi di Rieti.\nContrasse la leucemia nel corso degli anni 1980, riuscendo a guarirne completamente; al riguardo venne interrogato dal magistrato Raffaele Guariniello nel corso della sua indagine sulle malattie, in particolare la sclerosi laterale amiotrofica, diagnosticata a vari ex calciatori.\n\u00c8 morto nel 2019, all'et\u00e0 di 79 anni, all'ospedale di Chivasso dove era ricoverato da tempo.\nCarriera.\nGiocatore.\nClub.\nHa legato la gran parte della carriera alla , dove ha giocato per dodici stagioni nei ruoli di mediano e terzino sinistro. Ha poi terminato la carriera nell', dove ha militato per tre anni, inframezzati da una stagione nel .\nNazionale.\n\u00c8 stato convocato per la prima volta nella nazionale il 22 giugno 1966, in Italia- (3-0), dove ha fatto il suo esordio venendo espulso nell'ultimo minuto. Successivamente ha fatto parte della rosa azzurra che ha partecipato al in Inghilterra.\nAllenatore.\nAl termine dell'attivit\u00e0 agonistica, nelle ultime 3 partite della stagione 1975-1976 \u00e8 subentrato al dimissionario Giancarlo Cad\u00e8 sulla panchina dell'Atalanta, in Serie B, riuscendo a salvare la squadra orobica dalla retrocessione con 3 vittorie in altrettanti incontri."}
{"id": "1510685", "revid": "1974457", "url": "https://it.wikipedia.org/wiki?curid=1510685", "title": "Piedino (elettronica)", "text": "Un piedino (in inglese \"pin\") in elettronica indica una qualunque terminazione metallica che, innestandosi nella sua controparte, stabilisce un contatto elettrico.\nIn elettrotecnica \u00e8 usato principalmente per trasferire energia, mentre in elettronica si usa prevalentemente per trasmettere informazioni (il trasferimento di energia pu\u00f2 avvenire, ma in genere si tratta di correnti pi\u00f9 limitate).\nPiedino in elettrotecnica.\nIl piedino \u00e8 il singolo contatto di un connettore maschio (detto anche spina, in inglese \"plug\"). Il connettore maschio \u00e8 costituito da un certo numero di pin, ossia una certa piedinatura o pin-out, e va ad inserirsi nel corrispondente connettore femmina (detto anche presa, in inglese \"socket\") consentendo il contatto elettrico tra circuiti multipli.\nPiedino in elettronica.\nIn elettronica un piedino \u00e8 parte di molti tipi di connettori.Ad esempio nei computer sono presenti connessioni differenti per il collegamento di numerosi dispositivi periferici (e per ognuno viene definita una piedinatura standardizzata). Per citare le pi\u00f9 comuni:\nPiedino nei circuiti integrati.\nPiedino pu\u00f2 anche riferirsi a un dispositivo elettronico (circuito integrato) che comunica con il mondo esterno tramite contatti metallici, detti appunto piedini o pin. In alcune tipologie di package ceramici i contatti sono costituiti da piazzole con trattamento galvanico in oro. Anche in questo caso per molti componenti \u00e8 definita una piedinatura standard.\nPiedini passanti.\nIl circuito integrato classico presenta pin \"passanti\" o PTH (Pin Through Hole\"): essi attraversano il circuito stampato che li ospita tramite fori metallizzati venendo successivamente saldati. La sezione dei piedini pu\u00f2 essere tonda, ricavata da filo continuo, oppure quadrata o rettangolare, ricavata dalla tranciatura di una lamina; in alcuni casi, come in molte famiglie di microprocessori, circuiti personalizzati e ibridi, la sezione tonda \u00e8 ricavata tramite lavorazione di tornitura: essi possono essere sottoposti ad un trattamento galvanico superficiale che pu\u00f2 essere sia di stagnatura che di doratura (mentre il trattamento di argentatura, in uso negli anni '70, non \u00e8 pi\u00f9 praticato a causa della facilit\u00e0 di ossidazione nel tempo). In altri casi i circuiti integrati non vengono saldati sulla piastra ma inseriti in uno zoccolo compatibile col componente, saldato sul circuito stampato: in questo modo si ha la possibilit\u00e0 di sostituire il componente in modo veloce, come richiesto ad esempio per i componenti programmabili, in fase progettuale, i quali devono spesso essere riprogrammati e si vuole evitare di doverli dissaldare e saldare nuovamente.\nPiedini a montaggio superficiale.\nI circuiti integrati pi\u00f9 moderni, a montaggio superficiale, SMT (\"Surface mount technology\"), presentano dei piedini pi\u00f9 piccoli che si saldano sulla superficie del circuito stampato senza attraversarlo da parte a parte. La necessit\u00e0 di avere un numero di connessioni sempre pi\u00f9 grande in uno spazio sempre pi\u00f9 limitato porta ad adottare contenitori (package) con dimensioni sempre pi\u00f9 ridotte. Dalla tecnologia standard per i circuiti integrati PTH con interasse 1/10 di pollice (pari a 2,54\u00a0mm) si \u00e8 passati a tecnologie SMT sempre pi\u00f9 piccole e diversificate:\nDispositivi di potenza.\nAnche in questo campo l'uso di componenti sempre pi\u00f9 evoluti tecnologicamente permette l'adozione di tecnologie SMD per dispositivi che in passato erano disponibili solo nella tradizionale tecnologia PTH. La dissipazione di energia termica viene ridotta (mosfet a bassa RdsON) e l'uso di circuiti stampati con spessore di rame maggiorato che migliora la dissipazione termica (dal pi\u00f9 comune 35 \u00b5m ai 70, 105 o pi\u00f9). Si realizzano inoltre nel circuito stampato superfici ramate attorno ai piedini con la funzione di dissipare il calore generato.L'uso sempre pi\u00f9 diffuso di LED di potenza ha spinto i progettisti a sostituire i piedini con piccole piazzole saldabili, pi\u00f9 efficaci a dissipare il calore. Si \u00e8 anche diffusa la tecnologia detta guaina termica o \"thermal clad\": sul lato opposto ai componenti il circuito stampato viene saldato su un dissipatore di alluminio, o meglio ancora di rame."}
{"id": "1510691", "revid": "121377013", "url": "https://it.wikipedia.org/wiki?curid=1510691", "title": "Anselmo Giorcelli", "text": "Carriera.\nCalciatore.\nCresciuto nell'U.S. Trinese di Trino, fu notato nel 1947 dagli osservatori dell'Alessandria, squadra con cui esord\u00ec in Serie A nel corso del campionato 1947-1948. Vest\u00ec la maglia grigia per altre tre stagioni. Nel 1951, un anno dopo la retrocessione della squadra piemontese in Serie C, pass\u00f2 al per una stagione, prima di approdare al Bologna nel 1952. Nello stesso anno fu tra i giocatori convocati in Nazionale in occasione dei Giochi olimpici di Helsinki.\nVest\u00ec la casacca rossoblu per nove stagioni, vincendo una Coppa Mitropa. Nel 1961 pose fine alla sua carriera di calciatore, nella quale ha totalizzato complessivamente 195 presenze in Serie A e 111 in Serie B.\nAllenatore.\nCessata l'attivit\u00e0 agonistica, entr\u00f2 a far parte dello staff tecnico dell'Alessandria, con cui collabor\u00f2 diversi anni, subentrando tra l'altro a Sergio Castelletti sulla panchina della prima squadra nell'ultima parte del campionato di Serie B 1974-1975; allen\u00f2 anche, in Serie D, l'Acqui, da gennaio (sostitu\u00ec Bruno Nattino) a marzo 1976, quando venne esonerato e rimpiazzato da Giuseppe Fucile."}
{"id": "1510702", "revid": "125425656", "url": "https://it.wikipedia.org/wiki?curid=1510702", "title": "Jennifer Parker", "text": "Jennifer Jane Parker \u00e8 un personaggio immaginario della trilogia di \"Ritorno al futuro\". Nel primo episodio \u00e8 interpretata da Claudia Wells, negli altri due da Elisabeth Shue. Jennifer \u00e8 un personaggio secondario nella trilogia: la fidanzata del protagonista Marty McFly.\nStoria del personaggio.\nIl personaggio di Jennifer Parker veniva chiamato Suzy Parker nella sceneggiatura originale della trilogia. Il regista Robert Zemeckis cambi\u00f2 il nome in Jennifer in segno di gratitudine dopo che la figlia dell'avvocato Larry H. Parker, Jennifer, ebbe la capacit\u00e0 di vincere una causa legale per violazione di copyright in favore di Zemeckis.\nIl personaggio fu interpretato da Claudia Wells in \"Ritorno al futuro\". Wells non fu disponibile per gli episodi successivi per motivi personali e il ruolo venne assegnato ad Elisabeth Shue. Di conseguenza, la scena finale di Ritorno al futuro, che porta a \"Ritorno al futuro - Parte II\" e che viene mostrata all'inizio del film, dovette essere girata di nuovo con Elisabeth Shue che prendeva il posto di Wells. Nell'omonima serie animata la voce di Jennifer (nella versione originale) \u00e8 di Cathy Cavadini.\nAll'inizio l'attrice scelta per interpretare il ruolo di Jennifer Parker fu Melora Hardin, ma dovette rinunciare poich\u00e9 era troppo alta rispetto a Michael J. Fox, che rimpiazz\u00f2 Eric Stoltz nel ruolo di Marty McFly. I produttori pensarono che la fidanzata di Marty McFly doveva essere uguale o pi\u00f9 bassa, altrimenti la coppia non sarebbe sembrata abbastanza buona. Perci\u00f2, venne sostituita con Claudia Wells, che non era molto alta rispetto a Michael J. Fox.\nBiografia.\nCome dice una poliziotta in \"Ritorno al futuro - Parte II\", Jennifer Parker \u00e8 nata nel 1968. Nel 1985 frequenta l\"Hill Valley High School\", insieme al suo fidanzato Marty McFly.\nAlla fine di \"Ritorno al futuro\", \"Doc\" Emmett Brown porta lei e Marty nel futuro con la macchina del tempo DeLorean, nel 2015. Mentre \u00e8 l\u00ec, Jennifer d\u00e0 un'occhiata al suo triste futuro con Marty. Nel cogliere la discussione di altri personaggi, lei capisce che Marty ha avuto un incidente che ha rovinato la sua vita. Jennifer lo sposa pi\u00f9 che altro perch\u00e9 prova pena per lui, con una cerimonia che la inorridisce, svoltasi nella \"Cappella dell'Amore\" di Las Vegas. . Comunque questo oscuro futuro viene cancellato alla fine di \"Ritorno al futuro - Parte III\", ed il futuro di Jennifer e Marty \u00e8 sconosciuto.\nAl contrario della famiglia di Marty, che viene descritta nei minimi dettagli nella trilogia, si conosce molto poco della famiglia di Jennifer. Suo padre compare brevemente in macchina nel primo film, quando la viene a prendere, ma non viene detto il suo nome. Si sa che almeno una nonna di Jennifer \u00e8 ancora viva. Comunque non si vede e non viene detto il nome nella serie, ma viene solo menzionata nei dialoghi. .\nAltre notizie comunque della famiglia di Jennifer vengono date nel gioco \"\" della Telltale Games, in cui si fa la conoscenza di Danny Parker (il nonno paterno) che \u00e8 ufficiale di polizia a Hill Valley negli anni '30. Si scopre inoltre che in una delle versioni alternative del 1986, la ragazza \u00e8 diventata una ribelle ed \u00e8 fidanzata non pi\u00f9 con Marty, bens\u00ec con Needles (nel 2015 collega di Marty, che lo convinse a falsificare la carta di credito, causandone il licenziamento), che lavora invece nel SoupMo, bigotta e vegetariana variante del caff\u00e8 '80."}
{"id": "1510703", "revid": "149726", "url": "https://it.wikipedia.org/wiki?curid=1510703", "title": "Pier Lombardo", "text": ""}
{"id": "1510710", "revid": "726373", "url": "https://it.wikipedia.org/wiki?curid=1510710", "title": "Kimber Boh", "text": "Kimber Boh \u00e8 un personaggio della trilogia di Shannara scritta da Terry Brooks. Appare nel terzo romanzo della serie di Shannara, \"La Canzone di Shannara\".\nStoria.\nKimber accompagna Brin Ohmsford alla ricerca dell'Ildatch; il loro incontro avviene quando Brin e Rone Leah, ormai orfani di Allanon, vanno alla ricerca nelle terre della Pietra del Focolare di una guida chiamata Cogline che li accompagni alla vecchia palude foresta Mealmord nella Terra dell'Est.\nLa giovane Kimber \u00e8 rimasta orfana, i suoi genitori sono stati uccisi dagli gnomi; Cogline l'ha trovata e adottata insegnandole a sopravvivere in quelle terre. Insieme hanno curato un gatto della palude, Baffo, che comunica e obbedisce a Kimber.\nTra Kimber e Brin nasce un'amicizia che le porta subito a creare tra loro un legame speciale; Kimber convince il nonno Cogline a fare da guida e addirittura si propone di partire tutti insieme per la vecchia palude. Per\u00f2 prima di partire consiglia alla sua amica di andare dallo Spettro del Lago per carpirgli informazione riguardo al viaggio.\nLa piccola compagnia (Kimber, Brin, Cogline, Rone e Baffo) ha modo di saggiare le difficolt\u00e0 della missione scontrandosi con gli gnomi-ragno accampati ai margini della Vecchia Palude e le Malebestie che quasi uccidono Brin.\nSuccessivamente si dirigono in un tunnel situato sotto Graymark attraverso cui giungeranno a Maelmord; per\u00f2 durante l'itinerario sotterraneo Brin abbandona il resto della compagnia per non mettere i suoi amici in pericolo; nonostante ci\u00f2 Kimber intuisce che la sua amica ha bisogno ancora del loro aiuto e le manda indietro il suo gatto Baffo che la raggiunge e la salva da orrende creature che la stanno per attaccare.\nUna volta salva, Brin chiede a Baffo di non seguirla, perch\u00e9 deve andare da sola incontro alla sua tremenda missione; Kimber appena incontra il gatto capisce tutto e spiega al resto della compagnia quanto dolore provi la sua amica a lasciarli indietro, ma la missione richiederebbe la loro vita.\nIn ogni caso anche se non al fianco di Brin, Kimber insieme al resto della compagnia mostra il suo coraggio combattendo contro le Mortombre che numerose li attaccano; Kimber si difende e in pi\u00f9 di un'occasione dimostra il suo coraggio aiutando il nonno durante gli attacchi delle creature oscure. Fortunatamente Brin distrugge il libro del male e di conseguenza anche le Mortombre che attaccano il resto della compagnia.\nKimber \u00e8 in prima fila ad abbracciare la sua amica Brin quando ritorna accompagnata da Baffo che le ha indicato la strada del ritorno. Alla fine della missione Kimber e il nonno decidono di ritornare alla loro casa alla Pietra del Focolare e salutano i loro amici; sanno che si rivedranno e che lei e Brin manterranno nel tempo un legame speciale."}
{"id": "1510716", "revid": "1534511", "url": "https://it.wikipedia.org/wiki?curid=1510716", "title": "4-1-3-2", "text": "Il 4-1-3-2 \u00e8 un modulo di gioco del calcio. Consiste nello schierare quattro difensori, un mediano, tre trequartisti e due attaccanti.\nIl modulo.\nIn tale sistema di disporsi in campo, riveste un ruolo fondamentale il regista \"basso\" (ossia pi\u00f9 vicino alla linea difensiva), il quale deve dettare i tempi di gioco ai compagni, impostando la manovra con passaggi rapidi oppure con lanci verso gli esterni o le punte. Inoltre deve fungere da schermo per i difensori; in questo viene coadiuvato dalle mezzali e dal trequartista (o centrocampista avanzato).Inoltre sono molto importanti i terzini, i cui compiti sono in copertura e di spinta, per supportare la manovra d'attacco. Devono pertanto essere dotati di senso tattico, oltre che di capacit\u00e0 muscolare ed atletica.Infine, se l'asse centrale deve rimanere lucido ed impedire sbilanciamenti alla squadra, gli interni di centrocampo sono un'arma offensiva: devono infatti smarcarsi ed inserirsi, le loro qualit\u00e0 necessarie sono fantasia, dribbling, ma anche sacrificio e resistenza."}
{"id": "1510717", "revid": "3831", "url": "https://it.wikipedia.org/wiki?curid=1510717", "title": "Vaccina", "text": ""}
{"id": "1510722", "revid": "13079505", "url": "https://it.wikipedia.org/wiki?curid=1510722", "title": "Politica razziale", "text": ""}
{"id": "1510724", "revid": "56620", "url": "https://it.wikipedia.org/wiki?curid=1510724", "title": "Spazio vitale", "text": ""}
{"id": "1510725", "revid": "25550", "url": "https://it.wikipedia.org/wiki?curid=1510725", "title": "Sub-umani", "text": ""}
{"id": "1510726", "revid": "68105", "url": "https://it.wikipedia.org/wiki?curid=1510726", "title": "Miniature Card", "text": ""}
{"id": "1510730", "revid": "729019", "url": "https://it.wikipedia.org/wiki?curid=1510730", "title": "Isotta Fraschini K.14", "text": "L'Isotta Fraschini K.14 era un motore aeronautico radiale 14 cilindri a doppia stella raffreddato ad aria prodotto dall'azienda italiana Isotta Fraschini su licenza della francese Gnome et Rh\u00f4ne negli anni trenta.\nRealizzato per mettere a disposizione dei velivoli di produzione italiana un numero sufficiente di unit\u00e0, era il corrispondente del Gnome-Rh\u00f4ne 14K Mistral Major.\nAnche la Piaggio acquis\u00ec la licenza per poterlo produrre con la designazione aziendale Piaggio P.XI"}
{"id": "1510732", "revid": "287204", "url": "https://it.wikipedia.org/wiki?curid=1510732", "title": "Battiferro", "text": "Battiferro \u00e8 una frazione del comune di Terni (TR), posta a 649 .\nSecondo i dati del censimento Istat del 2001, il paese \u00e8 abitato da 21 residenti .\nIl paese si affaccia su quella che viene definita Valserra e si trova lungo la strada di mezzacosta che dalla valle sale verso Montebibico.\nStoria.\nIn localit\u00e0 \"I Santi\" si trova un antico castello che fu spesso rivendicato da Spoleto, che ne detenne il possesso almeno fino al 1325, anno in cui i signori del paese (i Santi), si ribellarono alla curia della citt\u00e0 ducale. La presenza di una sorgiva favor\u00ec insediamenti rurali in questa zona, anche se poi il nucleo originario del paese si spopol\u00f2 per spostarsi pi\u00f9 in basso (nella situazione attuale), quando si sa che nel 1602 vi abitavano gi\u00e0 24 famiglie.\nEconomia e manifestazioni.\nAlla fine di luglio vi si svolge la manifestazione \"Estate a Battiferro\"."}
{"id": "1510735", "revid": "61051", "url": "https://it.wikipedia.org/wiki?curid=1510735", "title": "Breda (azienda)", "text": ""}
{"id": "1510739", "revid": "89930", "url": "https://it.wikipedia.org/wiki?curid=1510739", "title": "Salvatore Tot\u00f2 Rizzo", "text": "Fu studioso di storia patria, approfondendo in particolare quella relativa la sua citt\u00e0 natale. Pubblic\u00f2 cinque edizioni della Guida storico-monumentale di Acireale e vari libri tra i quali \"Acireale nel 1900\" ed \"Acireale dal 1901 al 1910\"; quando mor\u00ec prematuramente, a causa di un male incurabile, aveva gi\u00e0 cominciato a lavorare alla stesura di un libro sulla ricostruzione storica degli anni seguenti ad Acireale. \u00c8 stato anche autore di una pubblicazione sulla \"Storia della Democrazia Cristiana ad Acireale\". Corrispondente da Acireale del quotidiano La Sicilia dalla prima met\u00e0 degli anni '50 sino alla morte, negli anni '70 partecip\u00f2 alla costituzione delle prime emittenti radiofoniche private acesi ed al primo esperimento di televisione privata ad Acireale, Crt Jonio. Collabor\u00f2 con varie testate giornalistiche tra le quali \"Giornale di Sicilia\", \"L'Ora\", \"Il Mattino\", \"La Gazzetta del Mezzogiorno\", agenzia ANSA e Rai Gazzettino di Sicilia. Autore di varie inchieste a tutela del territorio acese, in particolare la zona marinara, e di carattere giudiziario. In occasione del sequestro del piccolo Luciano Privitera, avvenuto ad Acireale a gennaio del 1975, rappresent\u00f2 un punto di riferimento per tanti colleghi giornalisti forestieri. Nel pomeriggio del 1\u00ba febbraio 1981 sub\u00ec un attentato; un uomo a volto coperto lo attese all'uscita di un bar del centro di Acireale, sito in corso Umberto, e gli esplose contro due colpi di pistola, raggiungendolo alla gamba sinistra. Uno dei proiettili gli sfior\u00f2 la vena femorale; lui stesso si rec\u00f2 in ospedale, alla guida della sua automobile, per farsi medicare. Da allora non si occup\u00f2 pi\u00f9 di cronaca nera e giudiziaria, che aveva seguito per circa 30 anni, e si dedic\u00f2 quasi esclusivamente all'attivit\u00e0 di scrittore. Il suo feritore non venne mai identificato."}
{"id": "1510740", "revid": "1305772", "url": "https://it.wikipedia.org/wiki?curid=1510740", "title": "Amore (Andrea Bocelli)", "text": "Amore \u00e8 il ventesimo album del cantante italiano Andrea Bocelli, pubblicato nel 2006 dalla Sugar Music.\nL'album raggiunto la prima posizione in classifica in Ungheria, Finlandia (per 5 settimane) e Paesi Bassi (per 2 settimane), la seconda in Italia, Portogallo e Svezia, la terza in Norvegia, Canada e nella Billboard 200, la quarta in Spagna, Austria e nella Official Albums Chart, la quinta in Australia e l'ottava in Svizzera vendendo oltre 4.000.000 di copie.\nGrafica.\nLa copertina vede una foto del primo piano del profilo di Bocelli che sorride in bianco e nero, con la scritta rossa \"Amore\" in basso a destra. L'intero libretto sfrutta il rosso in varie gradazioni, unito al bianco e al nero. All'interno del libretto, da pagina 2 a pagina 11, compaiono i testi delle canzoni e le cinque lettere che compongono il titolo, una lettera ogni due pagine. Compaiono poi tre foto del cantante, sempre in bianco e nero, e nell'ultima pagina i crediti. Il retro del libretto \u00e8 composto da uno sfondo rosso e la scritta con vari toni dello stesso colore \"AMORE\". L'artwork \u00e8 opera dello \"Studio Convertino &amp; Designers\", le fotografie di Mario ed Eva Mulas, gli abiti di Armani."}
{"id": "1510742", "revid": "13079896", "url": "https://it.wikipedia.org/wiki?curid=1510742", "title": "Dik-Dik", "text": ""}
{"id": "1510744", "revid": "307923", "url": "https://it.wikipedia.org/wiki?curid=1510744", "title": "Crisis?What crisis?", "text": ""}
{"id": "1510746", "revid": "76963", "url": "https://it.wikipedia.org/wiki?curid=1510746", "title": "Claudia Wells", "text": "\u00c8 famosa soprattutto per l'interpretazione di Jennifer Parker nel film \"Ritorno al futuro\" del 1985.\nBiografia.\nNata in Malaysia, \u00e8 cresciuta a San Francisco. Dopo alcune apparizioni in varie serie TV, ha guadagnato un grande successo recitando nel 1985 nel film \"Ritorno al futuro\" nel ruolo di Jennifer Parker, la fidanzata di Marty McFly, interpretato da Michael J. Fox. Tuttavia, dopo che alla madre venne diagnosticato un tumore, decise di declinare la partecipazione a \"Ritorno al futuro - Parte II\" e a \"Ritorno al futuro - Parte III\", per prendersi cura di sua madre, e il suo ruolo venne perci\u00f2 assegnato all'attrice Elisabeth Shue.\nSempre nel 1985, recit\u00f2 in \"Stop the Madness\", un video musicale anti-droga sponsorizzato dall'amministrazione Reagan, insieme a molti altri famosi musicisti, attori e atleti. L'anno successivo apparve nel film TV \"Babies Having Babies\" e nella serie \"Fast Times\", un adattamento televisivo del popolare film del 1982 \"Fast Times at Ridgemont High\". Dopo \"Fast Times\", non \u00e8 pi\u00f9 apparsa sullo schermo fino al film indipendente del 1996 \"Still Waters Burn\".\nDal 1991 gestisce un negozio di abbigliamento maschile d'alta moda a Studio City, in California, che si chiama Armani Wells.\nDopo un breve ritorno alle scene nel 1996 nel film indipendente \"Still Waters Burn\" (uscito in DVD solo nel 2008), la Wells recita nel 2011 in \"Alien Armageddon\"."}
{"id": "1510749", "revid": "89930", "url": "https://it.wikipedia.org/wiki?curid=1510749", "title": "Tele Radio Acireale", "text": ""}
{"id": "1510751", "revid": "110157", "url": "https://it.wikipedia.org/wiki?curid=1510751", "title": "Apathy and Exhaustion", "text": "Apathy and Exhaustion \u00e8 il terzo album della band melodic hardcore The Lawrence Arms. Si tratta del primo lavoro pubblicato per l'etichetta Fat Wreck Chords di propriet\u00e0 del cantante dei NOFX Fat Mike."}
{"id": "1510752", "revid": "3831", "url": "https://it.wikipedia.org/wiki?curid=1510752", "title": "Magie e incantesimi", "text": ""}
{"id": "1510753", "revid": "1226", "url": "https://it.wikipedia.org/wiki?curid=1510753", "title": "Ghost Stories", "text": ""}
{"id": "1510755", "revid": "205761", "url": "https://it.wikipedia.org/wiki?curid=1510755", "title": "Love of my Life", "text": ""}
{"id": "1510756", "revid": "13080083", "url": "https://it.wikipedia.org/wiki?curid=1510756", "title": "Lucrezia Lante Della Rovere", "text": ""}
{"id": "1510757", "revid": "110157", "url": "https://it.wikipedia.org/wiki?curid=1510757", "title": "Ghost Stories (The Lawrence Arms)", "text": "Ghost Stories \u00e8 il secondo album della band melodic hardcore The Lawrence Arms. Si tratta dell'ultimo lavoro pubblicato prima del passaggio all'etichetta Fat Wreck Chords di propriet\u00e0 del cantante dei NOFX Fat Mike."}
{"id": "1510766", "revid": "3115", "url": "https://it.wikipedia.org/wiki?curid=1510766", "title": "Lago di Recentino", "text": "Il lago di Recentino \u00e8 un piccolo invaso di origine artificiale creato con lo sbarramento del torrente L'Aia ed alimentato da una derivazione del Fiume Nera. Si trova in Umbria, in provincia di Terni, nel territorio del comune di Narni ed \u00e8 anche conosciuto come \"lago di Narni\".\nHa un volume di invaso massimo che si attesta sui 2 milioni di m\u00b3, in costante riduzione a causa dell'interramento della zona a monte dove confluisce il torrente che nel corso degli anni ha apportato molti detriti.\nL'ambiente umido del lago \u00e8 di particolare interesse per la presenza di uccelli migratori."}
{"id": "1510767", "revid": "3115", "url": "https://it.wikipedia.org/wiki?curid=1510767", "title": "Lago di San Liberato", "text": "Il lago di San Liberato \u00e8 un bacino artificiale sito in Umbria, in provincia di Terni, nel territorio del comune di Narni, non lontano dal confine con il Lazio. \u00c8 ottenuto dallo sbarramento del fiume Nera. Di particolare interesse il suo ambiente umido e paludoso, con un ecosistema composto da una numerosa fauna acquatica e migratoria. Il lago ha un volume di invaso massimo pari a 6 milioni di m\u00b3."}
{"id": "1510768", "revid": "187240", "url": "https://it.wikipedia.org/wiki?curid=1510768", "title": "Virgilio Alterocca", "text": "\u00c8 stato uno dei pionieri della cartolina illustrata in Italia e suo principale promotore.\nBiografia.\nLe sue fortune sono strettamente collegate al successo di questa produzione avviata nel 1897 presso lo stabilimento tipografico Alterocca (quest'ultimo avviato nel 1877). Nella sua vita ha tuttavia ricoperto molteplici attivit\u00e0, tra cui quella di insegnante, editore, politico nelle file del locale Partito Socialista, nonch\u00e9 benefattore. Al suo nome \u00e8 infatti collegata la nascita della Scuola Professionale di Terni istituita dietro ad un suo preciso slancio nell'anno 1909, con il contributo del Comune e delle pi\u00f9 importanti industrie cittadine. Dal 1886 al 1892 fu inoltre proprietario dell'Arena Gazzoli, oggi conosciuta a Terni come cinema Politeama. Sempre grazie alla sua lungimiranza si deve l'impianto del servizio telefonico in Umbria da lui avviato nel 1887. La passione per la tipografia venne ereditata dal padre Ferdinando, gi\u00e0 proprietario di una piccola cartoleria. Fu alla guida del quotidiano \"L'Annunziatore Umbro Sabino\" nel periodo 1883-1888. Da segnalare come la prima cartolina fu dedicata alla Cascata delle Marmore. Molte le onorificenze che gli vennero tributate alle esposizioni nei quali espose il proprio campionario. Tra queste, 1893 Berlino, 1894 Milano, 1895 Roma, 1899 Perugia, 1900 Bologna, 1900 Genova, 1900 Gorizia, 1900 Parigi, 1901 Lodi, 1902 Piacenza, 1904 Saint-Louis, 1906 Milano. Il suo gusto estetico si espresse inoltre anche nell'edilizia, allorquando fece commissionare al giovanissimo architetto Cesare Bazzani il nuovo stabilimento in stile liberty lungo la principale strada cittadina. In politica, ricopr\u00ec il ruolo di assessore alla pubblica istruzione al comune di Terni, nel periodo compreso tra il 1902 e il 1903. Nel 1908 fu insignito del titolo di Cavaliere del Lavoro dal ministro Francesco Cocco-Ortu.\nLa sua vita venne a conclusione il 10 agosto 1910 nel paesino di Arrone, vicino alla sua citt\u00e0 natale, Terni, stroncata da un tumore allo stomaco.\nLa morte venne annunciata dall'Unione Liberale, avvertita dalla moglie di Alterocca, Ezelina, e dai figli Renato e Silvia."}
{"id": "1510770", "revid": "307923", "url": "https://it.wikipedia.org/wiki?curid=1510770", "title": "Alberto Preda", "text": "Biografia.\nCoinvolto sin da giovane nella realt\u00e0 dell'emarginazione dell'handicap, negli anni '70 presso la comunit\u00e0 di Capodarco incontra un gruppo di persone con cui decide di condividere un'esperienza di vita in comune. Nel 1977 \u00e8 dapprima a Endine Gaiano e dal 1979 a Bergamo dove fonda la Comunit\u00e0 Bianzanella, all'epoca una delle poche non gestite da religiosi.\nLa sua vicenda personale costituisce il retroterra di un testo del 1984, \"Andi andi\", considerato ormai un classico della satira sul mondo della disabilit\u00e0, scritto a quattro mani con l'amico pittore Franco Travi.\n\u00c8 del 1988 la sua prima esperienza cinematografica, \"Note a margine\", ancora legata ai temi dell'handicap. Il film ottiene il primo premio al primo Festival Europeo Cinema e Handicap \"Noi e gli altri\" (Torino, 1992).\nDue anni pi\u00f9 tardi, nel 1990 la sua attenzione si rivolge al teatro dapprima con il lavoro \"Mendicanti e furfanti\" e poi con \"Aforitmo\", teatro da camera (1992), opere di cui cura anche la regia.\nNel 1994 Alberto Preda mette in scena \"Baia Serena\", dramma che approfondisce i temi della guerra (lo sfondo storico del lavoro \u00e8 costituito dalla crisi della Baia dei Porci) e del potere.\nL'anno successivo segna un graduale ma deciso avvicinamento ai temi della mistica cristiana occidentale attraverso la figura di Meister Eckhart. \"\u00c8 lo spirito che soffia\", dramma ispirato al grande teologo renano, viene rappresentato nel febbraio del 1995 presso il Priorato di Sant'Egidio a Fontanella di Sotto il Monte, in occasione del terzo anniversario della morte di David Maria Turoldo. Il testo, pubblicato dall'editrice Servitium, verr\u00e0 tradotto in inglese, francese, tedesco e catalano e verr\u00e0 rappresentato anche a Barcellona.\nTra il 1997 e il 1999 scrive il testo \"Simone, Simone\", ispirato alla figura di Simone Weil, \"Prima del quartetto\" e la sceneggiatura per teatro \"L'ultimo Zanni\". Nel 2000 Preda riadatta un testo tratto da un codice medievale conservato nella Biblioteca A. Mai di Bergamo e ne ricava la sacra rappresentazione in antico dialetto bergamasco \"Passione\". Il lavoro verr\u00e0 rappresentato per la prima volta nella cornice della Chiesa di San Giorgio in Lemine e ripreso in pi\u00f9 occasioni negli anni successivi.\nNel 2002, ancora in collaborazione con Franco Travi, pubblica per l'editore Alinea \"Andiman\", ideale prosecuzione di \"Andi Andi\". Nel 2004 scrive \"Primo il povero\", lavoro teatrale ispirato alla figura di don Primo Mazzolari e prodotto dalle ACLI di Bergamo."}
{"id": "1510775", "revid": "256896", "url": "https://it.wikipedia.org/wiki?curid=1510775", "title": "Controllore avanzato di interruzioni programmabile", "text": "Un controllore avanzato di interruzioni programmabile (APIC) \u00e8 un PIC (Controllore di interruzioni programmabile) pi\u00f9 complesso che contiene molte pi\u00f9 uscite, molti pi\u00f9 articolati meccanismi di priorit\u00e0(PIC) e una pi\u00f9 avanzata gestione degli IRQ.\nTra gli APIC pi\u00f9 conosciuti vanno menzionati quelli che fanno parte del sistema della Intel denominato Architettura APIC della Intel, che stanno sostituendo il vecchio PIC 8259A nei pi\u00f9 recenti PC x86.\nUlteriori informazioni.\nUlteriori informazioni sull'Intel APIC sono reperibili all'indirizzo Web \"IA-32 Intel Architecture Software Developer's Manual, Volume 3A: System Programming Guide, Part 1\", liberamente disponibile sul sito della Intel.\nQuando si avvia un sistema Linux, l'APIC pu\u00f2 essere disabilitato usando l'opzione di kernel boot 'noapic'."}
{"id": "1510777", "revid": "287204", "url": "https://it.wikipedia.org/wiki?curid=1510777", "title": "Zukovskij", "text": ""}
{"id": "1510778", "revid": "767487", "url": "https://it.wikipedia.org/wiki?curid=1510778", "title": "Trife\u0219ti (Ia\u0219i)", "text": "Trife\u0219ti \u00e8 un comune della Romania di 3.777 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di quattro villaggi: Hermeziu, Trife\u0219ti, Vladomira, Zaboloteni."}
{"id": "1510779", "revid": "1305772", "url": "https://it.wikipedia.org/wiki?curid=1510779", "title": "Duel", "text": ""}
{"id": "1510780", "revid": "767487", "url": "https://it.wikipedia.org/wiki?curid=1510780", "title": "\u021aibana", "text": "\u021aibana \u00e8 un comune della Romania di 7.649 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 10 villaggi: Alexeni, Domni\u021ba, G\u00e2rbe\u0219ti, Moara Ciornei, Oproaia, Poiana M\u0103n\u0103stirii, Poiana de Sus, Runcu, \u021aibana, Vadu Vejei."}
{"id": "1510781", "revid": "256896", "url": "https://it.wikipedia.org/wiki?curid=1510781", "title": "Tibana", "text": "Il toponimo Tibana, con grafie lievemente diverse, pu\u00f2 riferirsi a:"}
{"id": "1510783", "revid": "95395994", "url": "https://it.wikipedia.org/wiki?curid=1510783", "title": "Allendorf", "text": ""}
{"id": "1510786", "revid": "767487", "url": "https://it.wikipedia.org/wiki?curid=1510786", "title": "\u021aib\u0103ne\u0219ti", "text": "\u021aib\u0103ne\u0219ti \u00e8 un comune della Romania di 8.003 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 8 villaggi: Glodenii G\u00e2ndului, Grie\u0219ti, Jigoreni, R\u0103sboieni, Recea, \u021aib\u0103ne\u0219ti, Tungujei, V\u0103lenii."}
{"id": "1510787", "revid": "95975783", "url": "https://it.wikipedia.org/wiki?curid=1510787", "title": "Arendsee", "text": "Arendsee pu\u00f2 riferirsi a:"}
{"id": "1510788", "revid": "287204", "url": "https://it.wikipedia.org/wiki?curid=1510788", "title": "Tibanesti", "text": ""}
{"id": "1510792", "revid": "767487", "url": "https://it.wikipedia.org/wiki?curid=1510792", "title": "\u021aig\u0103na\u0219i", "text": "\u021aig\u0103na\u0219i \u00e8 un comune della Romania di 4.423 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: C\u00e2rniceni, Mihail Kog\u0103lniceanu, Stejarii, \u021aig\u0103na\u0219i."}
{"id": "1510793", "revid": "287204", "url": "https://it.wikipedia.org/wiki?curid=1510793", "title": "Tiganasi", "text": ""}
{"id": "1510795", "revid": "767487", "url": "https://it.wikipedia.org/wiki?curid=1510795", "title": "\u021au\u021bora", "text": "\u021au\u021bora \u00e8 un comune della Romania di 2.066 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Chipere\u0219ti, Opri\u0219en, \u021au\u021bora."}
{"id": "1510796", "revid": "287204", "url": "https://it.wikipedia.org/wiki?curid=1510796", "title": "Tutora", "text": ""}
{"id": "1510797", "revid": "115698305", "url": "https://it.wikipedia.org/wiki?curid=1510797", "title": "Isabel Gemio", "text": "Biografia.\nHa cominciato in \" Radio Extremadura\" e \"R\u00e0dio Barcelona\" come \"Isabel Garb\u00ed\". Il suo debutto in televisione \u00e8 con \"Los Sabios \" (TVE, 1983)"}
{"id": "1510798", "revid": "220883", "url": "https://it.wikipedia.org/wiki?curid=1510798", "title": "Ugo Lancia", "text": "Biografia.\nAttivo a Catania (1908; 1916), Palermo (1916-17), Reggio Calabria (1921-22), Messina (1913-16; 1932-53; 1957-60). Fecondo problemista, dal 1905 al 1960 compose 2370 problemi e fu seguace della scuola classica.\nSolutore di problemi, si classific\u00f2 primo, a Messina, nella gara di soluzione indetta dal Good Companion di Filadelfia (1915). Giocatore a tavolino di 1\u00aa categoria (vinse il campionato provinciale di 1\u00aa categoria di Messina nel 1938) e per corrispondenza (1919; 1934-35). Vinse il torneo per corrispondenza di \"Gente Nostra\" nel 1934. Iscritto all'Unione Scacchistica Italiana (1908). Fu fondatore, segretario (1913) e poi consigliere (1915) del circolo scacchistico a Messina al \"Ritrovo Irrera\" (1913). Frequentatore a Palermo del \"Caff\u00e8 Saladino\" (1916). Socio del Dopolavoro Provinciale di Messina (1938). Collaboratore de \"L'Italia Scacchistica\" (1916-23) e de \"L'Eco degli Scacchi\" (1916). Abbonato a \"La Strat\u00e9gie\" (1914), \"Il Problema\" (1931; 1934), \"Problem\" (1954). \nTra i libri della sua biblioteca scacchistica ricordiamo H. Delaire, \"Les \u00c9ches modernes\" (4e fascicule, Paris). In sua memoria gli fu dedicato il 62\u00ba concorso internazionale di composizione di problemi e studi de \"L'Italia Scacchistica\"; successivamente gli fu intitolato un circolo fondato a Messina in data \"10.12.1975\"."}
{"id": "1510799", "revid": "1444886", "url": "https://it.wikipedia.org/wiki?curid=1510799", "title": "Sosnovyj Bor (Oblast' di Leningrado)", "text": "Sosnovyj Bor, , \u00e8 una citt\u00e0 della Russia posta nell'Oblast' di Leningrado, sulla riva meridionale del Golfo di Finlandia, a 81 chilometri da San Pietroburgo, in direzione del confine con l'Estonia. La citt\u00e0, una delle pi\u00f9 giovani della regione, \u00e8 stata fondata nel 1973 in concomitanza con l'apertura di una centrale nucleare, la Leningradskaja AES."}
{"id": "1510801", "revid": "773636", "url": "https://it.wikipedia.org/wiki?curid=1510801", "title": "Sosnovyj Bor", "text": ""}
{"id": "1510802", "revid": "31185", "url": "https://it.wikipedia.org/wiki?curid=1510802", "title": "Spengler Cup", "text": ""}
{"id": "1510806", "revid": "119804922", "url": "https://it.wikipedia.org/wiki?curid=1510806", "title": "Anne Igartiburu", "text": "Biografia.\nDi origini basche, ha iniziato la carriera nella tv basca Arrasate Telebista, per poi passare a Euskadi Telebista, Telecinco e TVE.\nPer la tv pubblica tra l'altro ha condotto dal 2005 la notte di San Silvestro con il famoso rito delle 12 uve (in aggiunta a 2 edizioni di tale evento per ETB), ha dato conto in 3 edizioni dell'Eurovision Song Contest (2002-2004) dei voti dati dal paese iberico alle altre nazioni oltre a condurre alcune finali nazionali legate a esso, e presentato le sette edizioni di \u00a1Mira qui\u00e9n baila!.\nHa adottato due figlie, ed \u00e8 sposata con il direttore d'orchestra Pablo Heras-Casado, da cui ha avuto il figlio Nicolas."}
{"id": "1510811", "revid": "767487", "url": "https://it.wikipedia.org/wiki?curid=1510811", "title": "Valea Seac\u0103 (Ia\u0219i)", "text": "Valea Seac\u0103 \u00e8 un comune della Romania di 6.122 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Con\u021be\u0219ti, Topile, Valea Seac\u0103."}
{"id": "1510812", "revid": "767487", "url": "https://it.wikipedia.org/wiki?curid=1510812", "title": "Distretto di Asakura", "text": "Il \u00e8 uno dei distretti della prefettura di Fukuoka, in Giappone.\nAttualmente fanno parte del distretto i comuni di Chikuzen e T\u014dh\u014d."}
{"id": "1510816", "revid": "767487", "url": "https://it.wikipedia.org/wiki?curid=1510816", "title": "V\u00e2n\u0103tori (Ia\u0219i)", "text": "V\u00e2n\u0103tori \u00e8 un comune della Romania di 4.656 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: Crive\u0219ti, Gura B\u00e2dili\u021bei, H\u00e2rtoape, V\u00e2n\u0103tori, Vl\u0103dnicu\u021b."}
{"id": "1510818", "revid": "767487", "url": "https://it.wikipedia.org/wiki?curid=1510818", "title": "Distretto di Itoshima", "text": "Il era uno dei distretti della prefettura di Fukuoka, in Giappone.\nFacevano parte del distretto i comuni di Shima e Nij\u014d. Il 1\u00ba gennaio 2010, i due comuni si sono fusi con la citt\u00e0 di Maebaru per formare la nuova citt\u00e0 di Itoshima. A seguito di tale fusione, il distretto \u00e8 stato soppresso."}
{"id": "1510819", "revid": "31185", "url": "https://it.wikipedia.org/wiki?curid=1510819", "title": "Spengler Cup 2004", "text": ""}
{"id": "1510820", "revid": "31185", "url": "https://it.wikipedia.org/wiki?curid=1510820", "title": "Spengler Cup 2005", "text": ""}
{"id": "1510827", "revid": "1005847", "url": "https://it.wikipedia.org/wiki?curid=1510827", "title": "Oued Ed-Dahab-Lagouira", "text": "Oued Ed-Dahab-Lagouira era una delle 16 Regioni del Marocco, istituita nel 1997 e soppressa nel 2015.\nLa regione si trova nel territorio del Sahara Occidentale, considerato dal governo marocchino parte integrante del suo territorio, occupando la maggior parte del territorio meridionale gi\u00e0 noto come Tiris el Gharbia. Nel periodo 1976-1979 la parte meridionale del Tiris el Gharbia fu annessa dalla Mauritania, nel quadro della spartizione col Marocco dell'ex Sahara Spagnolo; tuttavia, ben presto, a fronte dei problemi procurati dalla guerriglia, la Mauritania rinunci\u00f2 alla sovranit\u00e0 sulla regione, che fu annessa dal Marocco andando a costituire la nuova provincia denominata Oued ed-Dahab. Alcune organizzazioni, come il Fronte Polisario si battono per l'indipendenza di questa regione. L'ONU e diversi stati non riconoscono la sovranit\u00e0 marocchina su questa regione.\nLa regione comprendeva le province di:"}
{"id": "1510829", "revid": "1573940", "url": "https://it.wikipedia.org/wiki?curid=1510829", "title": "Distretto di Onga", "text": "Il \u00e8 uno dei distretti della prefettura di Fukuoka, in Giappone.\nAttualmente fanno parte del distretto i comuni di Ashiya, Mizumaki, Okagaki e Onga."}
{"id": "1510830", "revid": "628767", "url": "https://it.wikipedia.org/wiki?curid=1510830", "title": "Vl\u0103deni (Ia\u0219i)", "text": "Vl\u0103deni \u00e8 un comune della Romania di 4.593 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 6 villaggi: Alexandru cel Bun, Bor\u0219a, Bro\u0219teni, Iacobeni, V\u00e2lcelele, Vl\u0103deni."}
{"id": "1510831", "revid": "741067", "url": "https://it.wikipedia.org/wiki?curid=1510831", "title": "ZaSu Pitts", "text": "Il suo nome d'arte \u00e8 il diminutivo dell'unione dei due nomi, \"Eliza\" e \"Susan\", che sua madre desiderava darle. In numerose pellicole l'attrice \u00e8 chiamata anche Zazu Pitts.\nBiografia.\nNata a Parsons, nel Kansas, era la terzogenita di quattro figli. Suo padre, Rulandus Pitts, originario di New York, era stato gravemente ferito a una gamba durante la guerra civile, trasferendosi in Kansas con sua moglie, Nellie Shay, alla nascita di ZaSu. Tuttavia l'intera famiglia si trasfer\u00ec in California, a Santa Cruz, quando la piccola ZaSu aveva solo nove anni con lo scopo di trovare un clima pi\u00f9 adatto e nuove opportunit\u00e0 di prosperit\u00e0.\nInizio di carriera.\nMentre frequentava le scuole superiori di Santa Cruz, si appassion\u00f2 al mondo del teatro e nel 1915 fece il suo debutto in palcoscenico e due anni dopo venne scoperta dalla sceneggiatrice e pioniera del cinema Frances Marion che la scrittur\u00f2 per la Paramount facendola debuttare nel film \"Uneasy Money\" (1917), per la regia di William Beaudine, e successivamente in pellicole dove recit\u00f2 in ruoli piuttosto marginali a fianco di attori del calibro di Douglas Fairbanks e Mary Pickford. Fu proprio grazie alla stima di quest'ultima che ZaSu venne scritturata in molte delle pellicole della Pickford, che le permisero di ottenere una discreta notoriet\u00e0 e di guadagnare il suo primo ruolo di una certa importanza nella pellicola di King Vidor \"Better Times\" (1919). In quello stesso anno, fu oggetto di interesse da parte del grande Charlie Chaplin che vide in lei una promettente attrice; tuttavia, pur avendola scritturata, non la fece mai recitare in nessuna sua pellicola.\nNel 1920 conobbe l'attore Tom Gallery, che spos\u00f2 il 23 luglio dello stesso anno e con il quale fece coppia in alcune pellicole, comprese \"Bright Eyes\" (1922) di Roy Del Ruth e \"Heart of Twenty\" (1920) di Henry Kolker.\nNel 1922 nacque la figlia Ann e all'anno dopo si fa risalire la sua amicizia con l'attrice Barbara La Marr, con la quale nacque un affetto tale che, quando quest'ultima mor\u00ec, nel 1926, ZaSu e suo marito Tom ne adottarono il figlio che ribattezzarono Don Gallery.\nStroheim.\nNel 1924 venne finalmente la sua grande occasione quando il celebre regista Erich von Stroheim la scrittur\u00f2 per il melodramma \"Rapacit\u00e0\" lungo ben nove ore e ridotto in seguito a due. La sua magistrale interpretazione la fece etichettare da von Stroheim \"la pi\u00f9 grande delle attrici drammatiche\", nonostante la pellicola non si rivelasse un successo al botteghino a causa degli eccessivi tagli che ne mutilarono il senso. Questa stima permise alla Pitts di recitare in altre pellicole di von Stroheim quali \"Sinfonia nuziale\" (1926) e \"War Nurse\" (1930).\nAnni trenta.\nFu tuttavia negli anni trenta che la Pitts conobbe l'apice della sua carriera cinematografica, diventando la regina del genere brillante, dopo essere riuscita a sopravvivere alla transizione dal muto al sonoro, anche se, tuttavia ricevette un enorme sgarbo quando venne sostituita all'ultimo istante dall'attrice Beryl Mercer per un ruolo secondario in \"All'ovest niente di nuovo\". Nonostante ci\u00f2 la Pitts divenne una presenza costante in tutte le pellicole brillanti di quel decennio, soprattutto di Hal Roach e collaborando spesso in coppia con l'attrice Thelma Todd e con l'attore Slim Summerville.\nIl 2 maggio 1933 divorzi\u00f2 dall'attore Tom Gallery e l'8 ottobre dello stesso anno si rispos\u00f2 con il suo secondo marito, John E. Woodall, al quale rest\u00f2 fedele fino alla sua morte. Il loro matrimonio fu rivelato pubblicamente solo il 12 febbraio 1934 durante la loro luna di miele.\nAnni quaranta.\nNegli anni quaranta la carriera della Pitts continu\u00f2 nel genere brillante ma esplor\u00f2 nuove strade, soprattutto nel teatro vaudeville e alla radio, partecipando a numerose trasmissioni radiofoniche al fianco di artisti come Al Jolson, Bing Crosby e Rudy Vallee. Nel 1944 debutt\u00f2 a Broadway con lo spettacolo \"Ramshackle Inn\", scritto appositamente per lei, ricevendo un ottimo successo di critica e di pubblico al punto che, negli anni successivi, divenne uno dei suoi cavalli di battaglia in tutti i teatri d'America. Nel dopoguerra, la Pitts continu\u00f2 nei suoi ruoli brillanti, tra i quali spicca \"Vita col padre\" di Michael Curtiz.\nUltimi anni.\nNegli anni cinquanta la Pitts fece il suo debutto in televisione, diventando protagonista della serie televisiva \"The Gale Storm Show\" nel ruolo di \"Elvira Nugent\" (\"Nugie\"). Tuttavia a met\u00e0 degli anni cinquanta le venne diagnosticato un cancro che per\u00f2 non le imped\u00ec di continuare a recitare, partecipando con una parte minore alla pellicola \"Quel certo non so che\" (1963) di Norman Jewison e \"Questo pazzo, pazzo, pazzo, pazzo mondo\" (1963) di Stanley Kramer.\nMor\u00ec poco dopo quest'ultima parte all'et\u00e0 di 69 anni e venne seppellita al Holy Cross Cemetery di Culver City.\nInfluenza culturale.\nLa figura caratteristica dell'attrice nei suoi ruoli brillanti, con il suo parlare squillante e il suo continuo stringere i pugni, fu utilizzato dai creatori di Braccio di ferro per il personaggio di Olivia Oil.\nIl 27 aprile 1994 il caricaturista Al Hirschfeld disegn\u00f2 una serie di caricature da apporre in una serie filatelica commemorativa delle stelle del muto, e disegn\u00f2 ZaSu Pitts al fianco di Rodolfo Valentino, Clara Bow, Charles Chaplin, Lon Chaney, John Gilbert, Harold Lloyd, Theda Bara, Buster Keaton, e i Keystone Cops."}
{"id": "1510832", "revid": "124284004", "url": "https://it.wikipedia.org/wiki?curid=1510832", "title": "Gualtiero Schiaffino", "text": "Biografia.\nFiglio di un comandante di navi di Camogli e di una pittrice milanese di fama, attivo nel settore dell'umorismo, firmava i suoi lavori con lo pseudonimo di \"Skiaffino\".\nAutore della serie di \"strip\" \"Santincielo\", si aggiudic\u00f2 nel 1970 un concorso per \"cartoonist\" indetto dal quotidiano \"Paese Sera\". Da allora ha pubblicato vignette umoristiche e satiriche su \"Undercomics\", \"Eureka\", la Gazzetta di Parma, \"Urania\", la collana \"I Gialli\" di Rizzoli, \"Segretissimo\", su \"Playboy\" edizione italiana e sul \"Corriere dei ragazzi\".\nHa curato l'inserto settimanale \"La Bancarella\" per il quotidiano genovese Il Lavoro e l'inserto satirico settimanale de Il Lavoro/Repubblica \"L'uovo qualunque\". Nel 1982 ha fondato la rivista Andersen - Il mondo dell'infanzia, da cui \u00e8 nato poi l'omonimo Premio Andersen destinato agli autori di letteratura per l'infanzia.\nFondatore della rivista NBN NewBooksNews.\nPer sua iniziativa \u00e8 stata fondata nel 1993 la \"Federazione Italiana Giuoco Ciclo-Tappo\".\nSchiaffino \u00e8 stato anche consigliere provinciale e assessore alla cultura della Provincia di Genova, nonch\u00e9 consigliere delegato della societ\u00e0 per Genova capitale europea della cultura 2004."}
{"id": "1510835", "revid": "287204", "url": "https://it.wikipedia.org/wiki?curid=1510835", "title": "Rabat-Sal\u00e9-Zemmour-Zaer", "text": "Rabat-Sal\u00e9-Zemmour-Zaer era una delle 16 Regioni del Marocco, istituita nel 1997 e soppressa nel 2015. Il capoluogo era Rabat, che \u00e8 anche capitale del Marocco.\nLa regione comprendeva le province e prefetture di:"}
{"id": "1510837", "revid": "31185", "url": "https://it.wikipedia.org/wiki?curid=1510837", "title": "Spengler Cup 2006", "text": ""}
{"id": "1510839", "revid": "110157", "url": "https://it.wikipedia.org/wiki?curid=1510839", "title": "Voine\u0219ti (Ia\u0219i)", "text": "Voine\u0219ti \u00e8 un comune della Romania di 6.907 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: Lungani, Schitu Stavnic, Slobozia, Vocote\u0219ti, Voine\u0219ti."}
{"id": "1510841", "revid": "1573940", "url": "https://it.wikipedia.org/wiki?curid=1510841", "title": "Distretto di Kasuya", "text": "Il \u00e8 uno dei distretti della prefettura di Fukuoka, in Giappone.\nAttualmente fanno parte del distretto i comuni di Hisayama, Kasuya, Sasaguri, Shime, Shing\u016b, Sue e Umi."}
{"id": "1510842", "revid": "1305772", "url": "https://it.wikipedia.org/wiki?curid=1510842", "title": "Bio Menace", "text": "Bio Menace \u00e8 un videogioco a piattaforme sviluppato nel 1993 da Apogee per DOS. Suddiviso in tre episodi, ognuno dei quali composto da 12 livelli, era originariamente distribuito come shareware: il primo episodio era gratuito, mentre gli altri erano acquistabili per corrispondenza. Da dicembre 2005 \u00e8 disponibile gratuitamente presso il sito della 3D Realms, che l'ha inoltre incluso in \"3D Realms Anthology\".\nOriginariamente sviluppato con il titolo \"Bio Hazard\", il videogioco \u00e8 in 2D e utilizza il motore grafico di \"Keen Dreams\", un titolo della serie \"Commander Keen\" creata da id Software. Scritto da Jim Norwood, utilizza la colonna sonora composta da Bobby Prince.\nTrama.\nIl protagonista del gioco \u00e8 Snake Logan, un agente della CIA impegnato nella missione di liberare la citt\u00e0 di Metro City, invasa dai mutanti creati nei laboratori del Dr. Mangle.\nModalit\u00e0 di gioco.\nScopo del gioco \u00e8 quello di trovare la fine di ogni livello, uccidendo i vari mostri, evitando le trappole, ricercando le chiavi adatte e salvando gli ostaggi intrappolati dai mutanti. Sono presenti power-up che aumentano la potenza della vostra mitragliatrice di base, diversi tipi di granate e altri bonus tipici (vite extra, invincibilit\u00e0 temporanea, ecc)."}
{"id": "1510843", "revid": "287204", "url": "https://it.wikipedia.org/wiki?curid=1510843", "title": "Souss-Massa-Dra\u00e2", "text": "Souss-Massa-Dra\u00e2 era una delle 16 Regioni del Marocco, istituita nel 1997 e soppressa nel 2015.\nLa regione comprendeva le province e prefetture di:"}
{"id": "1510846", "revid": "188116", "url": "https://it.wikipedia.org/wiki?curid=1510846", "title": "Previdenza sociale", "text": "La previdenza sociale \u00e8 un ramo della legislazione sociale che ha come fine la tutela del lavoratore dai rischi conseguenti alla menomazione o alla perdita della sua capacit\u00e0 lavorativa a causa di eventi predeterminati .\nSorta storicamente in relazione alle condizioni di bisogno dei lavoratori subordinati, la tutela previdenziale \u00e8 stata poi gradualmente estesa a tutti i produttori di reddito da lavoro. In Italia, la previdenza sociale ha assunto un ruolo centrale dell'economia nazionale e nella politica di redistribuzione dei redditi, pi\u00f9 che negli altri paesi europei e industrializzati, in quanto la spesa pubblica dello Stato in rapporto al PIL \u00e8 tra le pi\u00f9 alte. Ci\u00f2 incide anche nelle politiche fiscali, sociali e dello sviluppo in quanto per finanziare con le imposte tale servizio pubblico si \u00e8 costretti a distoglierle da altri importanti settori o aree economiche-industriali.\nPrevidenza e legislazione sociale.\nLa previdenza sociale pur non esaurendo il quadro dello Stato sociale \u2013 il quale comprende al suo interno interventi normativi rientranti in altre branche giuridiche (diritto del lavoro, diritto sindacale, diritto amministrativo, ecc.) - ne rappresenta il nucleo originario e probabilmente l'espressione pi\u00f9 significativa.\nA tal riguardo, si distinguono generalmente due modelli di legislazione sociale:\nLa previdenza sociale \u00e8 rimasta fortemente ancorata al secondo modello, mentre il primo pi\u00f9 che diritti previdenziali esprime diritti sociali. La distinzione \u00e8 centrale: mentre i diritti previdenziali guardano al cittadino in relazione alla sua qualit\u00e0 di produttore di reddito da lavoro, i diritti sociali guardano al cittadino in relazione al suo essere persona umana.\nPrevidenza e assistenza sociale.\nIl sistema di previdenza sociale in senso lato presenta un assetto dicotomico. Alla previdenza sociale (in senso stretto), connotata da una vocazione mutualistica aperta ad una solidariet\u00e0 interna al mondo del lavoro, si contrappone l'assistenza sociale, a vocazione universalistica e solidaristica, basata sul principio di finanziamento ad integrale carico dello Stato e dall'ugualitarismo di prestazioni finalizzate alla liberazione dai bisogni socialmente rilevanti.\nLa prestazione previdenziale.\nLa prestazione previdenziale si configura come prestazione economica individualizzata, che realizza un trasferimento di ricchezza sostitutivo del reddito da lavoro temporaneamente o definitivamente perduto.\nLa prestazione in servizi risulta essere ormai confinata ad ipotesi marginali, funzionali a determinare un recupero della capacit\u00e0 lavorativa. Ci\u00f2 non vuol dire che il valore delle prestazioni rese in servizi non sia apprezzamento dall'ordinamento. Al contrario esse sono state implementate, divenendo sempre pi\u00f9 il nocciolo duro dei diritti sociali. \u00c8 in questa prospettiva che appare sempre pi\u00f9 marcata la distinzione tra prestazioni previdenziali in senso tecnico, prestazioni di assistenza sociale e prestazione per i diritti sociali.\nOrganizzazione del sistema previdenziale italiano.\nFino al 2011, il sistema previdenziale dello Stato italiano era articolato con:"}
{"id": "1510848", "revid": "1573940", "url": "https://it.wikipedia.org/wiki?curid=1510848", "title": "Tadla-Azilal", "text": "Tadla-Azilal era una delle 16 Regioni del Marocco, istituita nel 1997 e soppressa nel 2015.\nLa regione comprendeva le province di:"}
{"id": "1510849", "revid": "1305772", "url": "https://it.wikipedia.org/wiki?curid=1510849", "title": "Duello (disambigua)", "text": "Un duello \u00e8 un tipo di combattimento formalizzato tra due persone.\nIl termine pu\u00f2 anche indicare:"}
{"id": "1510850", "revid": "1573940", "url": "https://it.wikipedia.org/wiki?curid=1510850", "title": "Tangeri-T\u00e9touan", "text": "Tangeri-T\u00e9touan era una delle 16 Regioni del Marocco, istituita nel 1997 e soppressa nel 2015.\nLa regione comprendeva le province e prefetture di:\nAll'interno della Tangeri-T\u00e9touan si trova l'enclave spagnola di Ceuta."}
{"id": "1510851", "revid": "1305772", "url": "https://it.wikipedia.org/wiki?curid=1510851", "title": "Indennit\u00e0 di maternit\u00e0", "text": "L'indennit\u00e0 di maternit\u00e0 \u00e8 un trattamento economico sostitutivo del reddito temporaneamente perduto, che spetta alle lavoratrici dipendenti.\nSoggetti titolari del rapporto previdenziale.\nI soggetti titolari del rapporto previdenziale in esame sono tutte le lavoratrici subordinate, autonome, libere professioniste e quelle iscritte alla IV gestione INPS. Sono comprese nella tutela anche le lavoratrici sospese, assenti dal lavoro, disoccupate (entro uno specifico periodo successivo alla cessazione dell'attivit\u00e0 lavorativa), quelle impiegate in lavori socialmente utili, lavoratrici precarie del settore pubblico, dirigenti che prestano la loro opera alle dipendenze di datori di lavoro privati. \nTitolare del rapporto \u00e8 anche il padre, cui la legge riconosce il diritto di assentarsi dal lavoro in sostituzione della madre sia durante il periodo di astensione obbligatoria, sia durante quello di astensione facoltativa.\nL'evento maternit\u00e0 comprende anche quello che si realizza mediante adozione e affidamento preadottivo.\nContenuto della protezione.\nLa protezione riguarda:\n- il periodo di astensione obbligatoria: nei due mesi precedenti la data presunta del parto e nei tre mesi successivi la data effettiva \u00e8 prevista la sospensione dal servizio. Con autorizzazione del medico, peraltro, \u00e8 possibile far decorrere i cinque mesi di sospensione dall'inizio dell'ultimo mese di gravidanza. Il giudice delle leggi ha affermato che non esiste obbligo di astensione per le lavoratrici autonome;\n- il periodo di astensione facoltativa successiva al parto: essa \u00e8 riconosciuta ad entrambi i genitori nei primi otto anni di vita del bambino, per un periodo complessivo di 10 mesi. \u00c8 previsto in questo caso un limite di sei mesi per ciascun genitore (ma il padre pu\u00f2 chiedere un mese in pi\u00f9) con conseguente allungamento del periodo ad 11 mesi. Il genitore solo fruisce di tutti e 10 i mesi;\n- i permessi per l'allattamento: nel primo anno di vita del bambino, la lavoratrice madre ha diritto a due ore giornaliere di permesso cd. allattamento, equiparato alle ore lavorate.\n- i periodi di assenza del lavoro per le malattie del bambino: ciascun genitore ha diritto di astenersi durante le malattie del bambino di et\u00e0 inferiore ad otto anni (cinque giorni l'anno se il bambino ha pi\u00f9 di tre anni).\nPer tutto il periodo di astensione obbligatoria la prestazione consiste, per il lavoro subordinato, in un'indennit\u00e0 giornaliera pari all'80% della retribuzione globale media giornaliera percepita nel periodo precedente a quello in cui ha avuto inizio l'astensione. L'indennit\u00e0 va erogata con le modalit\u00e0 e i criteri previsti per l'erogazione delle prestazioni dell'assicurazione obbligatoria contro le malattie.\nIn tutte le ipotesi di astensione facoltativa, l'importo dell'indennit\u00e0 di maternit\u00e0 \u00e8 pari al 30% della retribuzione. Dopo il compimento del terzo anno di et\u00e0 del bambino ovvero superato il sesto mese di astensione (di entrambi i genitori), l'indennit\u00e0 \u00e8 erogata solo se il reddito individuale sia inferiore a 2,5 volte l'importo del trattamento minimo di pensione a carico dell'assicurazione generale obbligatoria.\nL'importo dell'indennit\u00e0 corrisposta per le due ore giornaliere di permesso cd. allattamento \u00e8 pari all'intero ammontare della corrispondente retribuzione.\nIl beneficio accessorio pi\u00f9 significativo \u00e8 rappresentato dall'accredito di contribuzione figurativa riconosciuto per i periodi di astensione obbligatoria e facoltativa determinatisi in costanza di rapporto di lavoro.\nFinanziamento delle prestazioni di maternit\u00e0.\nAd eccezione dell'indennit\u00e0 da allattamento, poste a carico della fiscalit\u00e0 generale, tutte le altre prestazioni economiche per maternit\u00e0 sono finanziate con il contributo di malattia.\nPrescrizione e divieti di cumulo.\nIl diritto alle indennit\u00e0 economiche di maternit\u00e0 si prescrive in un anno dalla data di esigibilit\u00e0 della prestazione.\nL'indennit\u00e0 di maternit\u00e0 non \u00e8 cumulabile con il reddito da lavoro, salvo che per le libere professioniste. \u00c8 invece cumulabile con l'indennit\u00e0 post-sanatoriale percepita durante la convalescenza da affezione tubercolare."}
{"id": "1510852", "revid": "1573940", "url": "https://it.wikipedia.org/wiki?curid=1510852", "title": "Taza-Al Hoceima-Taounate", "text": "Taza-Al Hoceima-Taounate era una delle 16 Regioni del Marocco, istituita nel 1997 e soppressa nel 2015.\nLa regione, nel 2009, comprendeva le province di:"}
{"id": "1510853", "revid": "16066", "url": "https://it.wikipedia.org/wiki?curid=1510853", "title": "Contabilit\u00e0 di stato", "text": ""}
{"id": "1510854", "revid": "330634", "url": "https://it.wikipedia.org/wiki?curid=1510854", "title": "Zincarlin", "text": "Lo zincarlin \u00e8 un formaggio transfrontaliero: la sua zona di produzione comprende le zone montuose del Lario occidentale in Provincia di Como, la Valle di Muggio in Ticino, e la parte nord della provincia di Varese.\nSul versante italiano, in provincia di Como, viene prodotto a partire dalla ricotta (\"mascarpa\" in dialetto locale), aromatizzato con sale, pepe e talvolta anche con erbette finemente triturate. \u00c8 di colore tra il bianco ed il giallastro, in funzione della stagionatura.\nOggi la produzione \u00e8 quasi scomparsa. Anticamente veniva preparato a partire dalla ricotta d'alpeggio nella stagione estiva e veniva conservato fino in inverno in particolari mobili detti \"marne\". Se fresco \u00e8 di colore bianco, ma col passare del tempo assume una colorazione brunastra e un sapore piccante.\nIn provincia di Varese, dove prende anche il nome di sancarlin, viene utilizzata la formaggina, aromatizzata con pepe, aglio e talvolta prezzemolo tritato.\nLo \"zincarlin da la Val da M\u00fccc\", presidio Slow food.\nLo zincarlin del Presidio \u00e8 un formaggio a pasta cruda prodotto sul versante svizzero del Monte Generoso, nel Canton Ticino. La forma ricorda quella di una tazzina capovolta.\nQuando \u00e8 fresco, pesa circa quattrocento grammi.\nSi produce di norma con latte vaccino, ma \u00e8 tradizionale aggiungere piccole quantit\u00e0 di latte di capra quando \u00e8 stagione. Il latte utilizzato \u00e8 crudo. La cagliata, ottenuta con una coagulazione lattico-presamica \u00e8 lasciata coagulare per 24 ore. Quindi \u00e8 fatta scolare in un telo per almeno ventiquattro ore fino a raggiungere la giusta consistenza. Il tempo di scolatura dipende dalle condizioni climatiche. Se la consistenza della pasta non soddisfa essa pu\u00f2 essere persino pressata per alcune ore.\nIn seguito la massa, chiamata dai produttori \u201cpasta\u201d, \u00e8 mischiata con una quantit\u00e0 adeguata di pepe e sale, dopodich\u00e9 si procede a modellare le forme a mano.\nLo Zincarlin si consuma dopo una stagionatura di due mesi e oltre.\nLa maturazione avviene in cantine semi-interrate, con caratteristiche specifiche al massiccio del Monte Generoso. Per evitare lo sviluppo di muffe non desiderate l'esterno \u00e8 trattato con vino bianco e sale quasi quotidianamente.\nDurante il periodo di stagionatura, lo Zincarlin si trasforma: si forma una pelle di colore giallo-rossiccia, la pasta si fa morbida e pastosa, le note olfattive e organolettiche si arricchiscono in complessit\u00e0 e persistenza.\nQuando \u00e8 nato il Presidio, lo zincarlin stagionato non esisteva quasi pi\u00f9: carenze strutturali, unite a un maggiore dispendio di lavoro ed energie avevano, da tempo, orientato i casari della Valle di Muggio verso la commercializzazione del prodotto fresco. Rimaneva solo una tradizione familiare."}
{"id": "1510861", "revid": "33689", "url": "https://it.wikipedia.org/wiki?curid=1510861", "title": "Fine Artist", "text": "Fine Artist \u00e8 un programma di educazione artistica, creato dalla Microsoft Kids nel 1993 per Windows 3.1. Il programma usc\u00ec contemporaneamente con \"Creative Writer\", altro esempio di programma creativo, in questo caso dedicato al rapporto tra i bambini e la scrittura.\nModalit\u00e0 di utilizzo e contenuti.\nFine Artist fu pensato per avvicinare gli utenti pi\u00f9 giovani, all'epoca in cui l'uso del computer si diffondeva enormemente in ambito privato e personale, alle attivit\u00e0 grafiche e creative virtuali. Fino all'inizio degli anni Novanta i programmi pi\u00f9 diffusi di questo genere tendevano ad uniformarsi e standardizzarsi secondo parametri utili ad una pi\u00f9 facile programmazione, diffusione e fruizione. Il programma di disegno Paint, fornito dalla Microsoft con l'interfaccia di Windows, era un tipico esempio di tale modello standard, con comandi chiari e schematici, icone ordinatamente distribuite e tavolozza di colori con strumenti disposta su un margine del riquadro operativo (cio\u00e8 il foglio virtuale su cui disegnare e colorare). Questo genere di impostazione andava allora per la maggiore ma, come ogni cosa standardizzata, tendeva a presentarsi meccanica e poco stimolante, tutt'altro che creativa, specie per i bambini, non attratti dallo schematismo del formato e dalla limitatezza delle attivit\u00e0 in esso esercitabili. Fine Artist propose invece un approccio completamente differente. L'idea di base che ne mosse la realizzazione fu quella di offrire ai suoi fruitori la massima disponibilit\u00e0 creativa attraverso parametri e opzioni altrettanto creative e fantasiose, ma per niente disordinate o incomprensibili. Venne pertanto immaginata dai programmatori una singolare citt\u00e0 dal significativo nome di Immaginopolis, all'interno della quale trov\u00f2 posto l'atelier artistico utilizzabile dagli utenti, distribuito su 4 piani di uno sgangherato palazzo. Come gestore dello stesso e guida del giovane artista che vi accedeva usando il programma, fu creato un simpatico e colorato personaggio dalle fattezze pi\u00f9 o meno umane, di nome McZee. Costui, con uno sguardo ed un profilo molto simili a quelli di un'opera cubista, e con la pelle di un colore vicino al blu ma tendente al violaceo, divenne anche il simbolo di Fine Artist, ed il punto di riferimento di tutti i bambini durante l'utilizzo del programma. L'organizzazione di quest'ultimo venne il pi\u00f9 possibile semplificata e vivacizzata, in modo da rendere il prodotto realmente accessibile a tutti. Attraverso il programma \u00e8 possibile eseguire disegni, con una vasta serie di opzioni per arricchirli, ornarli e modificarli durante e dopo la realizzazione; si possono creare brevi strisce fumettistiche, adesivi e logo, pagine di scrittura tridimensionale. Inoltre \u00e8 possibile esercitarsi con la raffigurazione prospettica e, infine, stampare ogni prodotto grafico. Ognuna delle operazioni qui elencate viene eseguita dall'utente mediante mouse o tastiera.\nIl Palazzo Atelier.\nLa divisione per settori interna al palazzo coincide sistematicamente con quella architettonica dei piani. Al piano terra si trova una hall con ascensore, che permette, volendo, lo spostamento tecnologico dal basso verso l'alto e viceversa. Per i pi\u00f9 sportivi esiste la possibilit\u00e0 di risalire una pertica attraverso botole circolari. Sempre al piano terra, sulla sinistra di chi guarda il monitor, si trova una sala espositiva, in cui l'utente potr\u00e0 collocare a piacimento alcune delle sue opere. In questa sala si trova anche il dispositivo di smaltimento delle opere che si vogliono eliminare, simboleggiato da un bidone della spazzatura. Al primo piano, si trova lo studio di pittura e disegno (Painting Studio), in cui \u00e8 posizionato un cavalletto con tela bianca, cio\u00e8 lo spazio destinato alle operazioni grafiche, ed una tela appesa, nella quale verr\u00e0 visionato l'ultimo lavoro in questa sala eseguito e salvato. Cliccando sulla tela bianca, essa si ingrandir\u00e0 fino a riempire l'intero formato della schermata, quindi si potr\u00e0 disegnare, colorare, cancellare, ritagliare, deformare e ornare con stick, frasi, macchie e quant'altro la propria opera, nonch\u00e9 darle un titolo, salvarla e stamparla. Tutto ci\u00f2 avviene in un formato brillante, stravagante, ironico e pieno di trovate geniali ed utili a trasformare l'esecuzione di un disegno, anche il pi\u00f9 banale, in una esperienza coinvolgente. Il personaggio di McZee potr\u00e0 essere interpellato per chiarire ogni eventuale dubbio operativo, ma per i pi\u00f9 esperti esiste anche un'opzione che ne annulla la presenza salvo nuova richiesta. Nella barra dei comandi pittorici e grafici esiste anche l'opzione Undo, assente nelle versioni di Paint circolanti nel 1993, che permetteva al disegnatore, nel caso di errore esecutivo, il ritorno sui propri passi senza lasciare alcuna traccia della svista. Ci\u00f2 spronava il bambino ad un uso pi\u00f9 creativo ed elastico delle funzioni grafiche, in quanto la possibilit\u00e0 di rovinare irreversibilmente un disegno in corso, come altrove avveniva, frenava spesso approcci pi\u00f9 svagati, liberi e produttivi. Il secondo piano del palazzo \u00e8 invece riservato ad attivit\u00e0 differenti, ed \u00e8 supervisionato da una giovane ragazza riccia, aiutante di McZee, Maggie. Qui \u00e8 possibile realizzare strisce fumettistiche da quattro riquadri a scorrimento da sinistra verso destra, disegni in forma d'adesivo, applicabili su altre opere a piacimento, e disegni in formato poster. Al terzo piano si trovano le attivit\u00e0 pi\u00f9 impegnative e complesse per un bambino, cio\u00e8 quelle d'esercitazione grafica. Qui \u00e8 possibile muovere i primi basilari passi nella riproduzione realistica della realt\u00e0 mediante prospettiva, sempre in maniera divertente ed assistiti dai personaggi gi\u00e0 nominati, pi\u00f9 altre occasionali figure (come un maialino).\nSpunti ironici.\nCome ogni parte del programma in generale, anche il palazzo \u00e8 fornito di luoghi destinati unicamente al gioco ironico. Dalla hall, infatti, \u00e8 possibile accedere, mediante pertica, ad un seminterrato completamente buio, dove cliccando col mouse si accender\u00e0 di volta in volta un fiammifero, illuminando figure assurde, esilaranti e imprevedibili (mostri che fanno il bagno, polli di gomma, oggetti vari, McZee, e tanti altri). Inoltre il personaggio di McZee \u00e8 programmato per presentarsi, ogni qual volta l'utente accede all'atelier, vestito in maniere differenti, improbabili e stravaganti: da pompiere, da ballerina, da astronauta, da orso, da clown, in mutande, da fata turchina e in molti altri modi. Ci\u00f2 rende ulteriormente accattivante e gradevole l'aspetto e la gestione del programma intero.\nFormati.\nOgni opera creata e salvata dagli utenti viene codificata dal programma con l'estensione MAG. Tale estensione rende praticamente impossibile l'apertura e la visione dei file grafici con programmi differenti da Fine Artist. Le dimensioni di questi file superano sistematicamente, vista la qualit\u00e0 risolutiva grafica e cromatica, quelli dei programmi supportati da Windows come Paint."}
{"id": "1510864", "revid": "125792211", "url": "https://it.wikipedia.org/wiki?curid=1510864", "title": "Episodi di SpongeBob (prima stagione)", "text": "La prima stagione di \"SpongeBob\" \u00e8 stata trasmessa negli USA dal 1\u00ba maggio 1999 all'8 aprile 2000 e consiste in 20 episodi, a loro volta suddivisi in 2 (3 per la prima puntata) mini-episodi della durata di circa 10 minuti. In Italia, gli episodi arrivarono cinque anni pi\u00f9 tardi nel 2004. La prima stagione \u00e8 stata trasmessa in prima visione assoluta su Italia 1 dal 30 agosto 2004 al 23 gennaio 2005.\nCercasi aiuto.\nSpongeBob SquarePants \u00e8 una spugna marina che abita con la sua chiocciola di mare Gary in un ananas situato nella citt\u00e0 sottomarina di Bikini Bottom nell'Oceano Pacifico. Un giorno egli si alza presto dal suo letto e, salutando Gary e la stella marina Patrick Stella, il suo migliore amico, si reca ad esprimere il desiderio pi\u00f9 bello della sua vita: farsi assumere come cuoco al Krusty Krab, il ristorante pi\u00f9 famoso degli oceani, dove vengono cucinati i panini con hamburger pi\u00f9 buoni al mondo, i Krabby Patty. Sfortunatamente, a sua insaputa, il polpo Squiddi Tentacolo e il granchio venale Mr. Krab, proprietario del fast food, credono che SpongeBob non sia affatto esperto e lo mandano a comprare una spatola a due lastre per poi distruggere il suo sogno. Dovranno per\u00f2 rinsavire quando un gruppo di acciughe affamate arriva per mangiare e, sapendo che il cuoco non c'\u00e8, inizia a distruggere tutto il ristorante. In quel momento giunge subito SpongeBob che, vedendo la scena, salva il Krusty Krab preparando i Krabby Patty pi\u00f9 gustosi che siano stati mai cucinati; cos\u00ec, malgrado il parere contrario di Squiddi, Mr. Krab lo assume. Alla fine Patrick chiede a SpongeBob di fargli un Krabby Patty, ma SpongeBob ne prepara cos\u00ec tanti da farlo uscire dal ristorante.\nL'aspira reef.\nSpongeBob tenta con un aspirapolvere di ripulire il suo cortile da una conchiglia disturbando Squiddi.\nT\u00e8 sotto l'albero.\nSpongeBob cerca di catturare una medusa, ma improvvisamente la sua vista ricade su uno scoiattolo femmina di nome Sandy Cheeks venuto dalla superficie che \u00e8 alle prese con un'ostrica gigante. La spugna, dopo aver salvato Sandy, fa conoscenza con lei imparando anche l'arte del karate. Pi\u00f9 tardi, SpongeBob si rende conto che Sandy indossa una tuta subacquea in grado di farle respirare l'aria e subito i due organizzano un appuntamento nella cupola abitata da Sandy per prendere il t\u00e8. SpongeBob non riconosce comunque cos'\u00e8 l'aria e inizia a confondersi, ma Patrick gli consiglia di alzare sempre il mignolo per fare una bella figura. Sfortunatamente SpongeBob si render\u00e0 conto che la cupola di Sandy \u00e8 piena d'aria e, poich\u00e9 le creature marine muoiono senz'acqua, SpongeBob non ce la fa pi\u00f9 e decide di scappare dalla cupola. Patrick, il quale ha assistito alla scena, cerca di convincere SpongeBob che \u00e8 dopotutto una cosa ingrata allontanarsi da un'amica, ma, quando entra nella cupola e sente l'aria dappertutto, decide di scappare via con SpongeBob, ma la porta si \u00e8 purtroppo chiusa a chiave. Alla fine sar\u00e0 fortunatamente Sandy a salvare la vita a SpongeBob e Patrick, dando a entrambi un casco pieno d'acqua da utilizzare in casa sua. Da quel momento, inizia l'amicizia dei tre.\nBolle di sapone.\nSpongeBob crea un bancone in cui si pagano 25 centesimi per fare delle bolle di sapone e per eseguirle alla perfezione bisogna usare una tecnica da lui inventata. Patrick approva moltissimo la sua idea, ma Squiddi esprime il suo interesse solo nel suonare il suo clarinetto e vuole essere lasciato in pace. Subito dopo per\u00f2 vuole avere un insegnamento su come si fanno le bolle, ma non riesce a crearle in modo corretto, poich\u00e9 non utilizza la tecnica usata da SpongeBob che con Patrick cerca di fargliela ricordare. Alla fine Squiddi ne fa uso creando un'enorme bolla di sapone e felice rientra in casa a suonare il clarinetto, ma non si accorge che la bolla ha racchiuso in essa la sua dimora per poi scoppiare e farla cadere al suolo. SpongeBob e Patrick scappano nelle proprie case facendo finta che non fosse successo niente.\nPantaloni strappati.\nIn spiaggia, SpongeBob fa divertire Sandy quando all'improvviso Larry l'Aragosta, un atletico crostaceo, invita i due a un torneo di sollevamento pesi. SpongeBob, per far colpo sulla scoiattolina, prova a sollevare un peso, ma si strappa i pantaloni. Tutti ridono e SpongeBob in un primo momento s'imbarazza, ma poi capisce che tutti hanno creduto che fosse stato uno scherzo e quindi ritira fuori sempre lo stesso tormentone. Esagera e finge di annegare per ritirare la stessa battuta, non facendo ridere nessuno. SpongeBob si ritrova da solo e incontra altri ragazzi finiti come lui. Essi chiedono cosa sia successo a SpongeBob e questi intona una canzone per spiegarglielo. La canzone fa capire ai bagnanti i suoi sentimenti e lo perdonano.\nA caccia di meduse.\nSpongeBob e Patrick si accingono ad andare a caccia di meduse e invitano anche Squiddi, il quale, molto sgarbatamente, li deride e se ne va via con il suo tandem, ma una medusa lo fa inciampare gi\u00f9 da un precipizio. SpongeBob e Patrick, saputo dell'infortunio del calamaro, gli preparano delle \"sorprese\" nel tentativo farlo stare meglio e infine lo portano al campo delle meduse per una battuta di caccia. Squiddi, acciaccato, all'inizio \u00e8 riluttante, ma, dopo aver catturato una medusa, si lascia prendere la mano e si ritrova a dover fare i conti con una gigantesca medusa infuriata che alla fine lo punge. Arrivato a casa, Squiddi, infuriato, libera la medusa perch\u00e9 punga i due malcapitati SpongeBob e Patrick. Alla fine, la medusa gigante di prima punge di nuovo Squiddi.\nPlankton!\nSpongeBob vede un Krabby Patty correre verso l'uscita del Krusty Krab. In realt\u00e0 il panino sta per essere rubato da Sheldon J. Plankton, un batterio sottomarino nemico di Mr. Krab che tenta di avere da anni la ricetta segreta del Krabby Patty per analizzarla in laboratorio, ma Krab lo scopre anche questa volta e, riprendendosi la ricetta, scaccia Plankton lanciandolo verso il Chum Bucket. Plankton decide cos\u00ec di farsi amico SpongeBob per avere da lui la formula segreta, ma la spugna non cade nel tranello e se ne va via innervosita. Quella notte, Plankton entra nella casa del cuoco e, mentre SpongeBob dorme, entra dentro il suo organismo e inizia a controllare il suo cervello per fargli rubare la ricetta. SpongeBob cerca di fermare il nemico, ma quest'ultimo gli fa rubare un Krabby Patty e ordina alla spugna di farlo analizzare dal computer Karen tramite una macchina analizzatrice. SpongeBob inizia a sentirsi in colpa e, rattristandosi, inizia a parlare del panino facendo venire a Plankton l'appetito. Alla fine il microbo perde la pazienza e si avventa sul Krabby Patty, lasciando stare il cervello di SpongeBob, ma cade per sbaglio nella macchina, finendo dentro allo schermo di Karen. Cos\u00ec Plankton \u00e8 costretto a non fare nulla e guardare SpongeBob portare via il panino.\nUn vicino conteso.\nSpongeBob e Patrick giocano a mandarsi messaggi tramite bolle di sapone. Squiddi, intento a mangiare un souffl\u00e9, \u00e8 infastidito dalla cosa, quindi decide di intromettersi nel gioco offendendo i due e facendoli litigare. Squiddi si strozza con la forchetta; Patrick lo salva, fissandosi di diventare amico del calamaro. SpongeBob e Patrick competono per le amicizie di Squiddi, facendolo diventare matto. Il calamaro, per porre fine all'incubo, decide di riunire i due offrendo loro della soda. Ridendo e distruggendo la casa di Squiddi con le bolle di soda, i due tornano amici. Squiddi li scaccia via di casa e, a conclusione dell'episodio, gli piomba addosso tutto ci\u00f2 che gli \u00e8 rimasto di casa sua: la porta.\nL'esame di guida.\nSpongeBob non riesce per l'ennesima volta a prendere la patente ferendo gravemente la sua professoressa, la signora Puff. Decide cos\u00ec di farsi aiutare da Patrick, che gli dir\u00e0 cosa deve fare tramite una radio trasmittente piazzata sulla sua testa, ma SpongeBob inizia poi a sentirsi in colpa di aver imbrogliato e inizier\u00e0 a guidare male per la disperazione, mandando la signora Puff in ospedale. A fine episodio, SpongeBob decide di andare a trovare l'infortunata insegnante all'ospedale.\nConsegna a domicilio.\nMr. Krab commissiona la consegna di una pizza a domicilio a SpongeBob e Squiddi. Durante il viaggio, i due trovano numerose insidie, ma riescono comunque ad arrivare a destinazione. SpongeBob consegna la pizza al cliente, il quale lo sgrida severamente per aver dimenticato la bibita accompagnatoria, non prevista dall'ordine. SpongeBob si mette a piangere, e Squiddi sbatte la pizza in faccia al cliente come punizione per come ha trattato la povera spugna. I due ritornano quindi al Krusty Krab.\nCasa dolce ananas.\nLa casa di SpongeBob viene divorata dai nematodi, un gruppo di voraci batteri. La spugna \u00e8 perci\u00f2 costretta a trasferirsi, tra i dolori di Patrick e le gioie di Squiddi. SpongeBob e Patrick provano a ricostruire casa, ma senza successo. SpongeBob viene allora a dormire sotto la roccia di Patrick, ma se la vede con gli incubi notturni dell'amico. Squiddi se lo ritrova quindi nel letto e lo scaccia. Proprio quando sembra che l'unica cosa da fare sia tornare dai genitori, SpongeBob piange sul semino dell'ananas, che germoglia e ricresce sopra Squiddi, ridando a SpongeBob la sua casa.\nIl ritorno dei supereroi.\nSpongeBob e Patrick ammirano due supereroi, Waterman &amp; Supervista, e giocano spesso a imitarli. Tuttavia scoprono che i due supereroi sono ormai pensionati, e cos\u00ec attuano varie strategie per farli tornare in azione, facendoli quasi litigare e facendosi scacciare via. Ma alla fine Waterman &amp; Supervista torneranno in azione.\nTutta colpa dei sottaceti.\nAl Krusty Krab arriva Pesce Citrullo, un pesce grassoccio e occhialuto, che sfida SpongeBob a preparargli un Krabby Patty perfetto. SpongeBob sfigura davanti a tutti scordando i sottaceti. A quel punto la spugna si abbatte ed entra in crisi. Mr. Krab gli suggerisce perci\u00f2 di andare a casa, nominando Squiddi sostituto di SpongeBob. Il calamaro per\u00f2, non sapendo la ricetta dei Krabby Patty, li cucina male, costringendo Mr. Krab a convincere SpongeBob a tornare per affrontare un'altra volta Pesce Citrullo. Proprio quando sembra che non ci siano nemmeno stavolta i sottaceti, il pesce se la sghignazza sornione rivelando in questo modo di aver nascosto sotto la lingua i sottaceti fin dall'inizio. Dunque Pesce Citrullo se la svigna sconfitto.\nIl guardiano della scuola.\nLa signora Puff incarica, sebbene malvolentieri, SpongeBob come \"guardiano della scuola\". La spugna per\u00f2 finir\u00e0 per combinare un guaio dietro l'altro. A lui si unisce anche Patrick, e i due cercano un \"maniaco\" che imperversa in citt\u00e0. Dopo molti giri a vuoto SpongeBob scopre con grande sgomento di essere lui il maniaco. Alcuni poliziotti e la signora Puff arrivano sul posto, e l'insegnante si prende la responsabilit\u00e0 dell'accaduto, venendo messa dietro le sbarre.\nMeduse scatenate!\nSpongeBob addomestica una medusa e la porta a casa, dove cominciano a fare festa con musica ad alto volume ai danni del povero Squiddi. Mentre SpongeBob dorme, la medusa ne invita altre e per SpongeBob saranno guai, almeno finch\u00e9 Gary non le incanta suonando una musica battendo le antenne. Viene rivelato nel finale che Squiddi si sta facendo un bagno per alleviare il bruciore delle punture di medusa.\nA caccia di alieni.\nSandy sta per partire con il suo space shuttle. SpongeBob guarda il razzo incuriosito e chiede a Sandy se pu\u00f2 venire con lei; dopo varie insistenze, Sandy accetta. Quella notte Patrick convince SpongeBob a dare un'occhiata al razzo, finendo per rubarlo. Credono di essere atterrati sulla Luna, conseguentemente catturano tutti i loro amici credendo siano alieni in incognito. Quando decolleranno davvero sulla Luna scopriranno la realt\u00e0 troppo tardi.\nStivali sguish-sguish.\nPer il compleanno di Perla, una balena figlia adottiva di Mr. Krab, il padre le regala un paio di stivali da marinaio appartenuti al pi\u00f9 grande \"specialista in patatine fritte\". Ma alla giovane non piacciono e Krab rifila allora gli stivali, che producono un fastidioso e stridente scricchiolio, a SpongeBob. Mr. Krab quella notte sogna di contare i soldi, ma una finestra scricchiolante non lo fa dormire. La mattina dopo si accorge che gli stivali che ha dato a SpongeBob producono lo stesso scricchiolio e, non potendone pi\u00f9 sopportare il rumore, Mr. Krab decide, quella stessa notte, di rubarli a SpongeBob mentre dorme e di seppellirli sotto le assi del pavimento del Krusty Krab. La mattina dopo SpongeBob \u00e8 triste senza gli stivali, e Krab, che comincia a sentirsi in colpa, impazzisce e inizia a sentire lo scricchiolio dappertutto. Dopo aver ammesso di aver sotterrato gli stivali sotto il pavimento del ristorante, li dissotterra, li frigge nell'olio bollente della cucina e se li mangia. Spiega poi a SpongeBob, stupito dalle azioni del suo capo, che non ha bisogno di un paio di stivali per essere il grande cuoco che \u00e8, retribuendolo subito dopo a dovere e concedendogli quasi un extra. Alla fine Perla e Mr. Krab fanno una vacanza in camper e il granchio compra le scarpe preferite della figlia, ma a un tratto gli viene un singhiozzo che emette lo stesso scricchiolio degli stivali.\nRitorno alla natura.\nSpongeBob decide di andare a vivere nella natura selvaggia abbandonando la sua pacifica vita metropolitana. I suoi amici cercano di farlo desistere da tale proposito, ma non c'\u00e8 niente da fare: la spugna \u00e8 irremovibile dalla sua decisione di vivere con le meduse. Dovr\u00e0 per\u00f2 vedersela con Patrick, che, depresso all'idea di vivere senza il suo migliore amico, vuole catturarlo come una medusa perch\u00e9 resti sempre con lui. Alla fine Patrick si arrende e se ne va via piangendo sconsolato. SpongeBob avr\u00e0 una vitaccia nella natura selvaggia, e finalmente rimpiange la sua folle decisione. Torna a casa, e scopre che i suoi amici gli hanno preparato una festa di bentornato, e SpongeBob capisce che la sua casa \u00e8 quella.\nUn giorno al contrario.\nStufo dei disturbi di SpongeBob e Patrick, Squiddi decide di traslocare, ma, quando chiama ad un'assistenza specializzata nel vendere case abbandonate dai traslocatori, scopre che la vendita non pu\u00f2 essere effettuata se vive accanto a vicini fastidiosi. Cos\u00ec egli decide di distrarre SpongeBob e Patrick con una festa da lui inventata chiamata \"Il Giorno Dell'Opposto\" e addirittura inizia a ricostruire la casa di SpongeBob distrutta dai due. Proprio in quel momento SpongeBob e Patrick decidono di rendere divertente la festa inventata facendo finta di essere Squiddi ed entrando in casa sua, quando improvvisamente arriva l'impiegata dell'assistenza dei traslochi che, credendo che SpongeBob e Patrick fossero due Squiddi, inizia ad essere confusa. In quel momento arriva il vero Squiddi che cerca di fermare i due, ma l'impiegata, non appena questo si presenta a lei, inizia a perdere la pazienza e se ne va dicendo a Squiddi che la sua casa non potr\u00e0 mai essere venduta. Ovviamente questo creer\u00e0 la furia del calamaro che cerca di investire SpongeBob e Patrick con una ruspa per vendicarsi.\nUn vero talento.\nDa molti giorni il Krusty Krab \u00e8 a corto di clientela. Squiddi, per attirare pi\u00f9 clienti, suggerisce di allestire un talent show serale. SpongeBob chiede di poter partecipare, ma il calamaro non vuole; dopo aver provato vari stratagemmi per ottenere la parte, SpongeBob ne ottiene una degradante: ripulire il palco a fine spettacolo. Squiddi spera di brillare con la sua performance, ma lui ricever\u00e0 solo fischi; sar\u00e0 ironicamente SpongeBob, col suo numero, a diventare la star del momento.\nUn plancton per amico.\nPlankton prova a rubare un Krabby Patty al Krusty Krab, ma SpongeBob glielo impedisce. Plankton ci rimane male e SpongeBob, dispiaciuto, cerca di fare amicizia con lui andando a caccia di meduse e cantando insieme. Plankton sembra cambiato, ma Mr. Krab non si fida. Alla fine, mentre sono al cinema, SpongeBob si rende conto che Plankton lo ha solo utilizzato per ottenere un Krabby Patty, ma Mr. Krab riesce per tempo ad impedire che Plankton prenda il panino. Alla fine Plankton viene inseguito da Pesce Citrullo, che lo ha scambiato per una caramella gommosa.\nMister muscoli.\nSpongeBob desidera diventare muscoloso, ma non riesce a reggere l'allenamento intensivo propostogli ad hoc da Sandy. Quando alla televisione ascolta una televendita che annuncia l'arrivo di strani muscoli gonfiabili, SpongeBob li compra e con quelli fa colpo sui suoi amici. I guai cominciano quando Sandy iscrive SpongeBob a una gara di sollevamento pesi. SpongeBob capisce che non potr\u00e0 vincere con i suoi muscoli fasulli, che infatti gli esploderanno in faccia al primo tentativo, rivelando il suo inganno. A fine puntata SpongeBob \u00e8 impegnato con un allenamento a casa di Sandy per fare zapping col telecomando sulla sua TV.\nIl fantasma del vicino.\nSpongeBob e Patrick giocano assieme disturbando Squiddi, che nel frattempo si accinge a farsi una doccia. Tirando il frisbee un po' lontano, SpongeBob e Patrick colpiscono la statua di cera di Squiddi e credono di aver assassinato quello vero, che in quel momento, uscito dalla doccia coperto di talco, viene scambiato per un fantasma dai due. Squiddi ne approfitta per impartire ordini ai due amici, ma il suo karma non s'attarder\u00e0 ad arrivare: SpongeBob e Patrick continueranno a chiamarlo \"Sua Spettrit\u00e0\" e a far di tutto affinch\u00e9 lo \"spirito\" riposi in pace. Lo faranno impazzire al punto che confessa la sua messinscena. L'episodio termina con SpongeBob e Patrick che, inglobando Squiddi con una bolla di sapone gigantesca, lo fanno volare in alto in mezzo a uno stormo di gabbiani affamati. \nUn cavaliere speciale.\nPerla \u00e8 disperata perch\u00e9 non ha un accompagnatore per il ballo di fine anno. L'unico disponibile \u00e8 SpongeBob, che quella sera diventer\u00e0 il ragazzo ideale della giovane: alto, abbronzato e attraente. Per apparire pi\u00f9 alto la spugna utilizza delle instabili gambe artificiali con le quali non combina altro che disastri, mettendo in imbarazzo Perla che lo incolpa di averle completamente rovinato il ballo, e alle sue parole la spugna scoppia in lacrime al punto da nascondersi dentro al bagno nella disperazione. Quando la balena inizia a sentirsi in colpa decide di andare a consolare il suo accompagnatore, ammettendo che in realt\u00e0 i suoi incidenti stanno rendendo la festa pi\u00f9 divertente, in modo da fargli riacquistare confidenza. Una volta uscito dal bagno, SpongeBob balla con Perla il \"ballo della spugna\"; la danza causer\u00e0 ulteriori problemi agli altri ragazzi, che scacciano in malo modo i due. Nel finale viene rivelato che SpongeBob ha usato per tutto il tempo una controfigura.\nL'impiegato del mese!\nSpongeBob inizia a temere che Squiddi possa rubargli il titolo di impiegato del mese. Cos\u00ec, malgrado gli avvertimenti del vicino sul premio, fa in tutti i modi che non possa andare al lavoro, ma Squiddi usa dopo gli stessi metodi del collega. All'alba i due, stanchi morti, decidono di arrendersi e di fare pace, ma subito dopo le loro coscienze li fanno impazzire e i due corrono all'impazzata verso il Krusty Krab dove rovinano la vita di Mr. Krab distruggendo tutto il ristorante e facendo mangiare gratis i Krabby Patty.\nLa spugna del terrore.\nAd Halloween, SpongeBob viene preso in giro dai suoi amici e chiamato \"mega-fifone\" perch\u00e9 terrorizzato da tale festa e in particolare dalla leggenda dell'Olandese Volante, un pirata fantasma che ruba le anime della gente. SpongeBob decide quindi di spaventarli a sua volta aiutato da Patrick, che lo rade per dargli testa rotonda e lo traveste da fantasma. I due irrompono al Krusty Krab durante una festa in maschera e li spaventano, ma quando una medusa punge Patrick facendolo dimenare per il gran dolore, il trucco di SpongeBob viene scoperto e la spugna viene derisa da tutti i presenti. A questo punto irrompe il vero Olandese Volante, che vuole rubare le anime di tutti i presenti perch\u00e9 stufo che la sua figura sia oggetto di scherno, iniziando da SpongeBob, che per\u00f2 spaventa il fantasma col suo cervello scoperto, che in seguito spaventa anche gli altri e Patrick. SpongeBob \u00e8 felice perch\u00e9 \u00e8 riuscito a spaventare tutti quanti.\nUna tata per Gary.\nSpongeBob deve partire con Patrick per un raduno di cacciatori di meduse. Affida quindi il suo amato Gary a Squiddi, il quale, entusiasta all'idea di trascorrere tre giorni senza i due amici, si dimentica di curare Gary, che risulta tutto rinsecchito a causa della sua negligenza. Al suo ritorno, SpongeBob \u00e8 costretto a chiamare il veterinario, che prescrive un \"ricostituente\" per lumache. Squiddi tenta di pungere Gary con esso, ma punge SpongeBob, che comincia a sentirsi strano. Lentamente, la spugna subisce una terrificante metamorfosi e si trasforma in una sorta di \"lumaca mannara\". Squiddi si spaventa alla vista di cos'\u00e8 successo a SpongeBob e, correndo all'impazzata per la casa, inciampa sul ricostituente che gli punge il naso. L'episodio finisce con SpongeBob, Gary e Squiddi (trasformato in lumaca anche lui) che miagolano assieme al chiaro di Luna, seguito da Patrick che lancia uno scarpone a Squiddi.\nUn salto nel tempo.\nSpongeBob e Patrick chiedono insistentemente a Squiddi se vuole unirsi a loro per la caccia alle meduse. Per sfuggire ai due, il polpo si rifugia nel freezer del Krusty Krab. 2000 anni dopo, Squiddi si scongela, ritrovandosi in una Bikini Bottom futuristica dove tutto \u00e8 rivestito d'acciaio e dove vari cloni di SpongeBob spiegano a Squiddi dell'esistenza di una macchina del tempo. Squiddi la usa per tornare nella Preistoria per suonare in santa pace il clarinetto, ma ci\u00f2 scatena l'ira degli SpongeBob e Patrick preistorici; per tenerli buoni, Squiddi insegna loro a cacciare le meduse. Squiddi ritorna nella macchina del tempo, dove rompe la leva, ritrovandosi cos\u00ec nel vuoto. Disperato, il calamaro dice di voler ritornare a casa, e cos\u00ec avviene. Quando SpongeBob e Patrick gli chiedono un'altra volta se va con loro a caccia di meduse, Squiddi vuole sapere chi ha inventato il gioco, e i due rispondono che l'ha inventato lui.\nIl Karate... che passione!\nSpongeBob ama molto praticare le arti del karate con Sandy, ma ci\u00f2 gli rende difficile il lavoro, tanto da combinare molti guai. Mr. Krab lo avverte che sar\u00e0 licenziato se continuer\u00e0 a pensare al karate, ma, uscito dal Krusty Krab, SpongeBob si ritrova Sandy che intende fare un combattimento di karate con lui. Mr. Krab vede la scena, ma pensa che il suo impiegato stia davvero facendo karate, fraintendendo tutto, e lo licenzia, facendolo scoppiare a piangere. Sandy spiega la faccenda al granchio dicendo che \u00e8 colpa sua perch\u00e9 non aveva ascoltato il suo amico quando cercava di dirle che se pensa al karate verr\u00e0 licenziato, cos\u00ec Spongebob riceve un'altra possibilit\u00e0. Chiarito l'equivoco, SpongeBob e Sandy decidono cos\u00ec di lasciare il karate e di impegnarsi nel fare altre cose, ma, durante un picnic, ai due ritorna la passione del karate ed iniziano a tagliare con le mani il cibo creando Krabby Patty a migliaia. In quel momento arriva Mr. Krab e il ragazzo-spugna decide cos\u00ec di svelare al capo la verit\u00e0, ma fortunatamente quest'ultimo non lo licenzia e, assumendo anche Sandy, gli fa praticare le arti del karate sui Krabby Patty guadagnando come al solito molti soldi.\nUn giro nei sogni.\nSpongeBob sta facendo un sogno, quando il s\u00e9 stesso del sogno ne esce fuori per andare a visitare quelli altrui, alcuni migliorandoli senza per\u00f2 stravolgerli (quello di Gary, Patrick e Perla) e altri invece rovinandoli involontariamente (quello di Squiddi, Mr. Krab, Sandy e Plankton). Finito il giro, SpongeBob viene svegliato da Squiddi e si ritrova davanti i suoi amici infuriati con lui per aver stravolto i loro sogni, tutti tranne Patrick, che arriver\u00e0 in seguito chiedendo se qualcuno ha una monetina da prestargli.\nL'attacco di schiuma.\nUna notte, SpongeBob sogna che piovono Krabby Patty dal cielo, cosa che gli mette un gran languorino. Si prepara un sandwich con la marmellata, ma si addormenta al primo boccone. In questo modo non chiude il frigorifero, e il freddo ghiaccia la casa, facendo ammalare la spugna. Prende \"l'attacco di schiuma\", un malanno che gli fa starnutire strane bolle rosa, e perci\u00f2 non pu\u00f2 lavorare al Krusty Krab. SpongeBob, debole per la malattia, ne parla con Sandy la quale passer\u00e0 a prenderlo per portarlo dal dottore. Patrick arriva dicendogli che l'ufficio del dottore \u00e8 un posto buio dove si leggono riviste di gossip. La stella marina prova perci\u00f2 a curare lui stesso SpongeBob inserendo in ogni suo poro dei tappi che lo fanno gonfiare a ogni starnuto, aggravando la gi\u00e0 misera condizione della spugna. Sandy, nel frattempo, arriva e litiga con Patrick, non tanto perch\u00e9 ha peggiorato la malattia, ma quanto pi\u00f9 per essersi spacciato da dottore. Intanto SpongeBob, diventato tondo come una palla, rotola verso il Krusty Krab distruggendolo con un grosso starnuto. Infine SpongeBob va dal dottore che lo cura con il \"trattamento spugna\", e SpongeBob torna come nuovo. Invidioso dell\u2019enorme lecca-lecca che riceve la spugna subito dopo la cura, Patrick finge di avere la schiuma. Ma il dottore capisce che sta mentendo e riserva a Patrick un doloroso trattamento come punizione.\nSan Valentino.\nA Bikini Bottom \u00e8 il 14 febbraio, giorno di San Valentino, e SpongeBob si accinge a fare regali a tutti quelli che conosce. Arrivato davanti alla cupola di Sandy, prima soffia una bolla di cioccolato per l'amica scoiattolina e poi ripassa con lei il piano per fare un regalo a Patrick: la spugna porter\u00e0 l'amico al luna park, mentre Sandy arriver\u00e0 con il suo regalo nel luogo convenuto: una mongolfiera di cioccolato con la sua immagine. Patrick si dimostra fin da subito impaziente di scoprire il regalo, e compie una serie di comiche gaffe cercando di indovinarlo. Attraverso un walkie-talkie, Sandy dice a SpongeBob che sta avendo delle difficolt\u00e0 a causa di alcune ostriche affamate che vogliono divorare la mongolfiera e che deve passare al \"piano B\". SpongeBob porta perci\u00f2 Patrick sulla ruota panoramica, dove gli stringe la mano facendolo passare per il regalo; ci\u00f2 delude la stella marina. Dopo un po', Patrick ci ripensa e prova a ringraziare SpongeBob per il \"regalo\", ma quando vede che la spugna ha portato regali materiali a tutti, si ingelosisce e, fuori di s\u00e9 per la rabbia, inizia a seminare il caos nel luna park distruggendo le attrazioni in un impeto di furia e confinando nel suo raptus tutti i partecipanti (compreso SpongeBob) al molo del luna park, il luogo convenuto. SpongeBob e gli altri provano allora a fargli dei regali, ma sembra che niente possa pi\u00f9 fargli passare l'arrabbiatura; fortunatamente, proprio in quel momento, Sandy arriva col regalo. SpongeBob e gli altri provano a far voltare Patrick affinch\u00e9 lo veda, ma l'ottusa stella pensa che sia uno scherzo e non si volta, almeno finch\u00e9 Sandy non lo chiama: Patrick vede il regalo e, non pi\u00f9 furioso, divora la mongolfiera euforico, ricoprendo tutto il luna park di cioccolato, e dice a SpongeBob che non era necessario che lui gli facesse un regalo.\nIl foglio di carta.\nSquiddi prende il sole, masticando intanto una gomma, e butta la cartaccia nel cortile di SpongeBob, il quale convince lo scorbutico vicino a sapere che con un po' d'immaginazione quel foglio di carta pu\u00f2 essere di tutto. Dopo varie insistenze, SpongeBob pu\u00f2 tenere il foglio. Squiddi prova a dedicarsi alle sue attivit\u00e0, ma sembra che SpongeBob si diverta pi\u00f9 di lui con quel foglio di carta. Squiddi propone perci\u00f2 a SpongeBob uno scambio, e d\u00e0 alla spugna tutto quello che ha (inclusi i suoi vestiti e la sua casa) per il foglio di carta. Purtroppo non ha lo stesso successo di SpongeBob nel creare i giochi fantasiosi, e capisce di aver fatto una cosa sciocca. A un certo punto arriva Patrick che mastica un chewing gum, e con il foglio di Squiddi butta la cicca. Adesso Squiddi non ha nemmeno quello e si ritrova senza pi\u00f9 nulla.\nIl tesoro dei pirati.\nAl Krusty Krab, Mr. Krab incontra SpongeBob e Patrick che giocano al gioco da tavolo \"caccia al tesoro dell'Olandese Volante\", e chiede a loro se pu\u00f2 giocare; i due accettano, ma il granchio ci prende cos\u00ec tanto la mano che chiude il ristorante e gioca anche di notte, infastidendo SpongeBob. Il giorno dopo, Krab invita SpongeBob e Patrick a partire per un'avventura piratesca dal vivo, cominciando a comportarsi come un capitano e SpongeBob e Patrick come i suoi mozzi. Dopo uno stremante viaggio, la ciurma si accampa per la notte; in questo frangente i due, contravvenendo agli ordini del granchio, sbirciano la mappa e scoprono che \u00e8 un falso, essendo un gioco da tavolo. Mr. Krab li scopre e vorrebbe \"punirli per ammutinamento\", ma in quel momento trovano la X che indica la meta. L\u00ec infatti trovano il tesoro dell'Olandese Volante, ma iniziano a litigare sul come spartirsi il bottino, disturbando l'Olandese che, per risolvere la disputa, d\u00e0 due dobloni d'oro a SpongeBob e Patrick e a Krab uno scrigno in plastica.\nRock Bottom.\nSpongeBob e Patrick sono a Glove World, un parco giochi a tema guanto, e prendono il pullman per tornare a casa. Purtroppo sbagliano pullman e si ritrovano a Rock Bottom, una citt\u00e0 dove tutto \u00e8 all'incontrario, dove sembra essere sempre notte e dove gli abitanti sono pesci strambi che fanno la pernacchia a tutte le frasi che dicono. Patrick prende un pullman per tornare a Bikini Bottom, ma SpongeBob non ce la fa e tenta in svariati modi di andare via da quel posto bislacco per tornare a casa. Dopo averne subite di ogni, SpongeBob arriva alla reception, ma nulla da fare. Gli si spegne pure la guanto-pila e si ritrova a correre nel buio con qualcuno che lo insegue. Tuttavia si scopre che vuole aiutare SpongeBob a tornare a casa. SpongeBob torna quindi a Bikini Bottom, e a fine episodio Patrick torna a Rock Bottom credendo che SpongeBob sia ancora l\u00ec.\nNostalgia del Texas.\nSandy inizia a sentire la nostalgia di quando viveva nel Texas. SpongeBob e Patrick decidono di organizzarle una festa a sorpresa in stile country al Krusty Krab, ma lei \u00e8 gi\u00e0 determinata a partire. I due decidono quindi di provocarla prendendo in giro il Texas in modo che lei li insegua e loro possano condurla al Krusty Krab. Il piano, per\u00f2, degenera: la scoiattolina, dopo aver acchiappato Patrick al lazo, tenta di acchiappare anche SpongeBob, il quale sta aprendo la porta del ristorante. Sandy, vedendo la sorpresa, decide di rimanere, con grande gioia di tutti.\nLe lezioni di Plankton.\nPlankton vuole demolire la spiaggia di Goo Lagoon per costruirci un mega Chum Bucket. Per farlo, decide di insegnare a SpongeBob a diventare pi\u00f9 \"autoritario\" in modo che, diventando perfido come lui, faccia scappare via tutti i bagnanti e Plankton possa costruirci il suo regno indisturbato. SpongeBob, appena scopre la cosa, ci resta malissimo e inizia a rimediare a tutti i guai causati con delle gentilezze che faranno letteralmente rabbrividire a morte Plankton.\nPesce d'Aprile.\nDurante il 1\u00ba aprile, il giorno del pesce d'aprile, SpongeBob fa una serie di scherzi innocui a tutti quelli che conosce (persino a s\u00e9 stesso), irritando a morte Squiddi, che decide di preparargli uno scherzo di cattivo gusto che lo fa scappare via piangendo. Rimproverato dai pesci l\u00ec presenti, Squiddi capisce quanto brutta sia stata la sua azione e tenta numerose volte di chiedere scusa a SpongeBob e, quando finalmente gli chiede scusa come si deve, SpongeBob apre la porta di casa sua rivelando che era tutto uno scherzo. Squiddi si rimangia tutto e, impazzito di gioia, torna a casa sua.\nLa spatola nel grasso.\nSpongeBob, al museo dei cuochi, riesce a estrarre la leggendaria Spatola nel Grasso. Arriva perci\u00f2 Nettuno, che non riesce a credere che SpongeBob, \"una piccola e insignificante spugnetta\", stia per diventare il suo cuoco; decide dunque di sfidarlo a una sfida di cucina sull'Olimpo. Nettuno prepara 1000 Krabby Patty e SpongeBob uno soltanto, e quindi il dio sembra essere il vincitore, ma quando fa assaggiare i suoi panini a nessuno piacciono. Nettuno, ammettendo che SpongeBob \u00e8 il vero vincitore, vuole farlo venire con lui, ma SpongeBob rifiuta. A fine puntata, Nettuno diventa il nuovo cuoco del Krusty Krab, e SpongeBob gli ricorda un'altra volta che gli hamburger migliori sono fatti con l'amore e non con la magia.\nGli ami da pesca.\nSpongeBob viene avvertito da Mr. Krab della presenza di un pericolo sottomarino: degli ami da pesca che catturano i pesci i quali vengono o mangiati dai pescatori oppure trasformati in souvenir. SpongeBob si spaventa e decide di ubbidire a Krab promettendo di non toccare gli ami, ma Patrick gli fa invece credere che le lenze formino un parco dei divertimenti e lo spinge alla fine a giocare con gli aggeggi facendogli prendere una pausa lavorativa. Mr. Krab si accorge del rischio a cui corrono i due amici e ordina loro di non giocarci mai pi\u00f9. Patrick per\u00f2 non mantiene la promessa e inizia a giocare il giorno seguente con gli ami mentre SpongeBob decide di lasciarlo per andare al lavoro, ma si ritrova improvvisamente un amo che lo intrappola non appena inizia a giocare. SpongeBob corre da Mr. Krab per avere aiuti e questi gli consiglia un rimedio molto vergognoso: togliersi i pantaloni intrappolati dall'amo proprio di fronte a Perla e le sue amiche presenti nel Krusty Krab. Poco dopo SpongeBob scopre che l'amo intrappola anche le sue mutande e, quando tutto sembra finito, l'amo gli strappa gli indumenti senza prenderlo, ma lanciandolo nudo verso il Krusty Krab dove viene deriso dalle amiche di Perla. SpongeBob scappa via piangendo, senza accorgersi che era tutta una messinscena di Squiddi e Mr. Krab che utilizzavano l'amo su di lui per fargli capire l\u2019importanza di rispettare le proprie promesse. Alla fine torna Patrick, trasformato in una scatoletta di tonno.\nLe avventure di Waterman &amp; Supervista.\nSpongeBob vince ad un concorso televisivo un allarme in grado di chiamare i suoi eroi preferiti, Waterman &amp; Supervista. SpongeBob finisce per\u00f2 per abusarne, e i due anziani supereroi sono poi costretti a portarlo con lui nella loro barca invisibile per Bikini Bottom. Quando i tre si fermano in un bar, Waterman &amp; Supervista cercano di scappare da SpongeBob, ma vengono intrappolati dalla Sporca Bolla, loro nemico giurato. L'unico che pu\u00f2 salvarli \u00e8 SpongeBob, che fa scoppiare la Sporca Bolla con la punta di una matita e viene acclamato dai due supereroi, che ritornano con lui a viaggiare per la citt\u00e0 con la barca invisibile."}
{"id": "1510865", "revid": "307923", "url": "https://it.wikipedia.org/wiki?curid=1510865", "title": "Bragadiru", "text": ""}
{"id": "1510866", "revid": "767487", "url": "https://it.wikipedia.org/wiki?curid=1510866", "title": "Pap\u00e0 Natale e i due orsetti", "text": "Pap\u00e0 Natale e i due orsetti (titolo originale Santa and the Three Bears) \u00e8 un lungometraggio a cartoni animati statunitense, prodotto da Ellman Film Enterprises, con la collaborazione di Key Industries Ltd e Tony Benedict Productions, nel 1970, della durata di 76 minuti.\nDestinato ad un pubblico di bambini, \u00e8 una favola natalizia incentrata su una coppia di cuccioli di orso che sognano di vedere Babbo Natale.\nTrama.\nDue orsacchiotti del Parco di Yellowstone, Nikomi e Chinook, non hanno mai sentito parlare del Natale. Quando un vecchio ranger del parco racconta loro la leggenda di Babbo Natale, i due decidono di ritardare il loro letargo invernale pur di vedere il favoloso vecchio, nonostante i dubbi della loro madre, Nana.\nPreoccupato all'idea di dare una delusione ai due cuccioli, il vecchio ranger decide di camuffarsi lui stesso da Babbo Natale per farli felici, ma rimane bloccato da una tormenta di neve. Quando i due piccoli orsi, non vedendo arrivare nessuno, si rassegnano all'evidenza che Babbo Natale non esista, questi in carne e ossa appare nella loro tana, riempiendoli di doni.\nProduzione.\nIl film, originariamente della durata di circa 76', venne lanciato nei cinema il 7 novembre 1970 per la regia di Tony Benedict, con animazioni di Bill Hutten, Volus Jones e Tony Love. Successivamente, nel 1992 ne venne realizzata una versione in VHS, destinata all'home video e distribuita dalla casa statunitense \"GoodTimes Home Video\". In questa versione in videocassetta vennero tagliate alcune scene non essenziali, riducendo la lunghezza totale del film a 45' scarsi."}
{"id": "1510868", "revid": "287204", "url": "https://it.wikipedia.org/wiki?curid=1510868", "title": "Magurele", "text": ""}
{"id": "1510869", "revid": "857138", "url": "https://it.wikipedia.org/wiki?curid=1510869", "title": "M\u0103gurele", "text": "Il toponimo M\u0103gurele pu\u00f2 riferirsi a diverse localit\u00e0:"}
{"id": "1510872", "revid": "1305772", "url": "https://it.wikipedia.org/wiki?curid=1510872", "title": "Major Stryker", "text": "Major Stryker (titolo di lavorazione: \"Strike Force\") \u00e8 uno sparatutto a scorrimento verticale con grafica bidimensionale per sistemi MS-DOS, sviluppato e pubblicato dalla Apogee Software e uscito all'inizio del 1993. Diviso in tre episodi, il primo fu distribuito come shareware, mentre gli altri due erano commerciali; venne anche distribuito in versione commerciale dalla FormGen. Il 14 marzo del 2006 \u00e8 stato distribuito come freeware.\nTrama.\nHarrison Stryker, eroe della terza guerra mondiale, \u00e8 una delle ultime speranze della Terra per scongiurare il pericolo di invasione dei malvagi alieni Kreton. La sua rischiosa missione \u00e8 quella di attraversare il buco nero usato dagli alieni, in modo da arrivare nel loro pianeta natale e distruggerlo.\nModalit\u00e0 di gioco.\nIl gioco \u00e8 similare ad altri titoli dello stesso genere: mentre la schermata scorre automaticamente verso l'altro, si devono evitare ostacoli e sparare a vari tipi di bersagli, fissi o in movimento, che in genere rispondono al fuoco. \u00c8 possibile raccogliere power-up, rappresentati da scatole numerate, che aumentano la potenza e il raggio dell'arma a disposizione; quando si \u00e8 colpiti, questa ritorna allo stato iniziale, mentre se si \u00e8 colpiti in questo stato si perde una vita. Altri power-up comprendono l'aumento di velocit\u00e0 della navetta, una smart-bomb che fa esplodere tutti i nemici presenti nella schermata, vite extra e invincibilit\u00e0 temporanea. Al termine di ogni livello viene assegnato un punteggio, calcolato in base ai nemici distrutti e agli ostaggi salvati.\nTecnologia.\nIl motore grafico, in EGA, permette un \"triple-parallax scrolling\", ovvero sono presenti tre diversi livelli di sfondo che, scorrendo a velocit\u00e0 variabili, danno una illusione di profondit\u00e0. Sono supportate le schede audio della famiglia Sound Blaster, e Adlib. Major Stryker \u00e8 il primo titolo a introdurre il tema musicale della Apogee, scritto da Bobby Prince, successivamente marchio di fabbrica dell'azienda."}
{"id": "1510876", "revid": "219110", "url": "https://it.wikipedia.org/wiki?curid=1510876", "title": "Berceni", "text": ""}
{"id": "1510878", "revid": "287204", "url": "https://it.wikipedia.org/wiki?curid=1510878", "title": "Gustav Grober", "text": ""}
{"id": "1510880", "revid": "13126175", "url": "https://it.wikipedia.org/wiki?curid=1510880", "title": "Reazione termo-nucleare", "text": ""}
{"id": "1510881", "revid": "339392", "url": "https://it.wikipedia.org/wiki?curid=1510881", "title": "Tonder", "text": ""}
{"id": "1510882", "revid": "124123", "url": "https://it.wikipedia.org/wiki?curid=1510882", "title": "Gustav Gr\u00f6ber", "text": "Fu professore di filologia romanza all'Universit\u00e0 di Strasburgo. Le sue teorie sull'evoluzione della letteratura medioevale furono molto influenti, particolarmente nel suo discepolo Ernst Robert Curtius. A lui si deve una teoria sulla formazione e la struttura dei canzonieri."}
{"id": "1510883", "revid": "110157", "url": "https://it.wikipedia.org/wiki?curid=1510883", "title": "Collegiata di Sant'Ambrogio (Alassio)", "text": "La collegiata di Sant'Ambrogio \u00e8 un luogo di culto cattolico situato nel comune di Alassio, in piazza Sant'Ambrogio, in provincia di Savona. La chiesa \u00e8 sede dell'omonima parrocchia del vicariato di Alassio della diocesi di Albenga-Imperia.\nAdiacente alla parrocchiale \u00e8 ubicato l'oratorio di Santa Caterina d'Alessandria.\nStoria.\nLa chiesa di Sant'Ambrogio venne costruita tra il 1455 e il 1507 nel medesimo luogo di una precedente chiesa dell'XI secolo. Questa, in stile romanico, era caratterizzata da un alto campanile cuspidato romanico-gotico che presentava sulle quattro facce pi\u00f9 ordini di bifore e trifore.\nLa nuova chiesa divenne, per volere di papa Paolo V, collegiata agli inizi del XVII secolo e, per tutto quel secolo e per quello successivo, fu oggetto di vari restauri e rifacimenti, con l'aggiunta di arredi e decorazioni in stile barocco.\nNel 1838, con bolla di papa Gregorio XVI, la collegiata acquis\u00ec il titolo di \"Insigne\" e, nel 1896, venne costruita la facciata.\nDescrizione.\nArte e architettura.\nLa facciata neorinascimentale del 1896 conserva un pi\u00f9 antico portale centrale in ardesia del 1511, a lesene scanalate, raffigurante le figure di \"Sant'Ambrogio, Cristo e gli apostoli\" e l\"'Eterno\".\nIl sagrato antistante l'entrata della chiesa \u00e8 stato realizzato nel 1638 e i ciottoli bianchi e grigi - nella classica realizzazione ligure del \"risseu\" - raffigurano scene e soggetti legati alla marineria.\nAll'interno, decorato con elementi in stile barocco e diviso in tre navate, sono conservati i dipinti del pittore Giovanni Andrea De Ferrari (\"Madonna, santi e anime purganti\") nella parete sinistra del presbiterio, sopra un tabernacolo marmoreo del 1470.\nAltri quadri sono di Giulio Benso, come \"Santa Lucia da Siracusa\" sul secondo altare della navata sinistra, e di Bernardo Castello, come la \"Pentecoste\" sul quarto altare. La volta fu affrescata dal pittore Virgilio Grana di Albenga con la raffigurazione di scene di vita del santo titolare della parrocchia, mentre nell'altare intitolato a sant'Anna - nella navata destra - \u00e8 conservata una tela del pittore di Porto Maurizio Francesco Carrega.\nOrgani a canne.\nOrgano della controfacciata.\nSulla cantoria in controfacciata, si trova un organo a canne costruito dal garessino Giuseppe Gandolfo nel 1855. Lo strumento, riformato da Zoccola nel 1925, \u00e8 stato restaurato nel 1996 dalla ditta Zanin.\nLo strumento, a trasmissione integralmente meccanica, \u00e8 racchiuso entro una cassa lignea neoclassica con cornicione sorretto da due lesene corinzie scanalate e mostra composta da tre cuspidi di canne di principale. La consolle, a finestra, ha due tastiere di 61 note ciascuna e pedaliera di 27 note.\nOrgano dell'abside.\nNell'abside, alle spalle dell'altare maggiore, si trova un secondo organo a canne, costruito nel 1960 da Giuseppe Zanin.\nLo strumento \u00e8 a trasmissione elettrica ed ha due tastiere di 61 note ciascuna e pedaliera concavo-radiale di 32 note."}
{"id": "1510884", "revid": "287204", "url": "https://it.wikipedia.org/wiki?curid=1510884", "title": "Copaceni", "text": ""}
{"id": "1510886", "revid": "125185776", "url": "https://it.wikipedia.org/wiki?curid=1510886", "title": "Episodi di SpongeBob (seconda stagione)", "text": "La seconda stagione di \"SpongeBob\" \u00e8 stata trasmessa negli USA dal 20 ottobre 2000 al 26 luglio 2003 e consiste in 20 episodi, a loro volta suddivisi in 2 mini-episodi, della durata di circa 10 minuti. In Italia \u00e8 stata trasmessa in prima visione assoluta su Italia 1 dal 12 marzo al 29 ottobre 2005.\nNodi e stringhe.\nPatrick vuole sapere da SpongeBob come si allacciano le scarpe, ma la spugna, quando cerca di fare all'amico una dimostrazione, non si ricorda pi\u00f9 la regola. Cos\u00ec SpongeBob \u00e8 costretto a tenersi i lacci delle scarpe sciolte, cosa che non vuole far vedere a Patrick per non fare una brutta figura. Alla fine, quando combina al Krusty Krab molti disastri inciampando sui lacci sciolti, inizia a chiedere a tutti come si fanno le stringhe, persino all'Olandese Volante, ma nessuno indossa le scarpe e quindi nessuno \u00e8 in grado di aiutarlo. Sar\u00e0 fortunatamente Gary a riallacciare le scarpe a SpongeBob insegnandogli tramite una canzone che fare i nodi e le stringhe non \u00e8 affatto difficile.\nIl giorno libero di Squiddi.\n\u00c8 una giornata di primavera, ma SpongeBob e Squiddi devono lavorare al Krusty Krab nonostante non ci siano clienti. Mr. Krab sente che Squiddi ha fatto cadere delle monetine e le recupera per lavarle: una cade nello scarico e, nel cercare di riprenderla, il vecchio granchio si procura un bernoccolo in testa venendo ricoverato in ospedale. SpongeBob e Squiddi rimangono da soli nel ristorante e il calamaro scarica furbescamente anche il suo incarico su SpongeBob facendogli indossare due berretti da lavoro, mentre lui vuole godersi una giornata di relax. Tuttavia non ci riesce perch\u00e9 \u00e8 preoccupato da cosa SpongeBob potrebbe fare da solo nel ristorante. E ogni volta che ritorna al Krusty Krab, Squiddi trova sempre il collega alla cassa e tutto \u00e8 normale. Alla fine il polipo scopre che non ci sarebbero potuti essere problemi perch\u00e9 il cartello all'ingresso era voltato su \"chiuso\" e i clienti non sarebbero comunque entrati. SpongeBob riapre il locale e Squiddi, all'idea di non essersi rilassato per niente, si sgonfia letteralmente.\nAlito puzzolente.\nPer la colazione della domenica, SpongeBob vorrebbe prepararsi una coppa di gelato. Non trovandolo, decide di preparare qualcos'altro: uno strano miscuglio di cipolle, ketchup e vaso di noccioline morte. Questa bislacca \"colazione\" rende a SpongeBob l'alito cattivo, al punto che tutti gli stanno lontano. Patrick gli dice che potrebbe darsi che lui sia \"brutto\". SpongeBob quindi se ne vergogna, ma Patrick lo aiuta a superare questa timidezza, mettendolo in mostra a tutti al cinema. In seguito mangia anche lui l'abominevole pasto e \"s'imbruttisce\" anche lui. Alla fine per\u00f2 i due capiscono che non sono brutti: hanno solo l'alito puzzolente.\nPerla al lavoro.\nAl Krusty Krab arriva Perla, la figlia di Mr. Krab, la quale, aiutata da SpongeBob e con la disapprovazione totale di Squiddi, d\u00e0 un totale rinnovo all'ambiente del Krusty Krab, trasformandolo nel \"Cuddly Krab\", un \"paradiso della giovent\u00f9\". Il restyling ha successo, ma la balena rimuove dal men\u00f9 i Krabby Patty, mettendo in vendita solo t\u00e8 e insalate. Il padre \u00e8 scontento di ci\u00f2, ma non ha il coraggio di dirglielo di persona. Quindi assolda SpongeBob a licenziarla al suo posto, e la cosa fa prendere un colpo all'anziano granchio, che pensa anche all'inutilit\u00e0 delle spese compiute, quindi tutti i tocchi personali del \"Cuddly Krab\" vengono relegati a SpongeBob.\nUn trofeo per Patrick.\nPatrick vorrebbe vincere un trofeo come tutti quelli vinti dal suo amico SpongeBob. Dopo infruttuosi tentativi al Krusty Krab, finiti tuttavia con la stella che riesce ad aprire un barattolo, Patrick decide, per ricevere un premio, di copiare SpongeBob comportandosi e vestendosi tale e quale a lui. La spugna, frustrata, decide di imitare Patrick a sua volta, ma Patrick non vuole tornare quello di prima. A fine episodio, Patrick riceve tuttavia un premio come \"miglior fannullone degli abissi\".\nAmico Bolla.\nSpongeBob vuole giocare con qualche amico, ma nessuno pu\u00f2. Annoiandosi, decide di creare l'Amico Bolla, un uomo fatto di iridescente sapone che finir\u00e0 per infastidire tutti a Bikini Bottom. Alla fine la bolla, quando Squiddi sta per scoppiarla con un ago, si anima e se ne va via, con grande stupore di Squiddi.\nUn regalo esplosivo.\n\u00c8 la giornata della \"dimostrazione di fratellanza fra colleghi\" indetta da Mr. Krab: Squiddi deve fare perci\u00f2 un regalo a SpongeBob. Fuori dal Krusty Krab, il burbero calamaro incontra una ciurma di pirati che utilizzano torte come bombe. Squiddi ne compra una da regalare a SpongeBob, ma si rivela contenere un potente ordigno che \"colpirebbe la spugna nel basso intestino\" e, quindi, la ucciderebbe. Prima che lui possa rimediare all'errore, la spugna ha gi\u00e0 mangiato la torta regalata dal suo amico. Squiddi, dilaniato dai sensi di colpa, decide di assecondare le richieste della spugna per rendere le sue ultime ore piacevoli. L'ultima cosa che SpongeBob vuole fare nella giornata \u00e8 guardare il tramonto. Squiddi, pur di non vederlo esplodere, costruisce un muro che divide lui e SpongeBob. Quando sembra che SpongeBob sia esploso, in verit\u00e0 erano soltanto bolle di sapone esplosive. Dopo aver ammesso la gravit\u00e0 della situazione, scopre che SpongeBob non ha infatti mangiato la torta, ma l'ha conservata per mangiarla con Squiddi. La spugna per\u00f2 inciampa su un sasso, causando l'esplosione della torta su Squiddi e sull'intera citt\u00e0.\nL'imitabile Kreb.\nPlankton, per risalire alla ricetta dei Krabby Patty, utilizza dei travestimenti. Si fa passare per Mr. Krab avvicinando SpongeBob, nella speranza di scoprire la ricetta segreta. Quando per\u00f2 il vero Mr. Krab si presenta, SpongeBob ha le idee confuse e, dopo un quiz a tutti e due, manda fuori dal locale il Mr. Krab sbagliato. Subito dopo SpongeBob si rende conto del suo errore e salva Krab da una mano affamata, scusandosi altres\u00ec con lui per averlo scambiato per un impostore. Grazie a SpongeBob, il finto Krab viene autodistrutto ancor prima di arrivare al Chum Bucket.\nAttenti al mostro!\nSpongeBob e Patrick vengono incaricati da Sandy di badare al suo bruco. I due hanno una magnifica giornata con il bruco, fino a quando non si schiude diventando una farfalla, agli occhi di Spongebob e gli altri una creatura mostruosa, che presto seminer\u00e0 il terrore a Bikini Bottom, almeno finch\u00e9 Sandy non lo riporter\u00e0 a casa inglobandolo in un barattolo.\nColori e sapori.\nEssendo un periodo senza clienti al Krusty Krab, SpongeBob inventa i Krabby Patty colorati, che vengono giudicati male da Mr. Krab e da Squiddi; SpongeBob assieme a Patrick apre un banco tutto suo. Dopo che l'idea della spugna ha successo, l'avido granchio fa un patto con SpongeBob: la spugna ceder\u00e0 il suo banco a Mr. Krab, in cambio della chiave del Krusty Krab. Dopo che i clienti del banco subiscono effetti collaterali a causa degli hamburger colorati, se la prendono con Mr. Krab, che cerca di rifugiarsi nel suo locale, ma si dimentica di aver ceduto la chiave a SpongeBob. Distratto dal suono dei cetriolini sottaceto, SpongeBob non sente le urla del granchio che lo implora di farlo entrare nel Krusty Krab.\nI baci della nonna.\nSpongeBob \u00e8 da sua nonna, e quando va al lavoro al Krusty Krab, la vecchina lo accompagna e gli d\u00e0 un bacetto sulla fronte. Squiddi e i clienti deridono SpongeBob, che per questo motivo, aiutato da Patrick, decide di dimostrare di non essere pi\u00f9 un bambino. Patrick, contraddicendosi completamente, riceve tutti gli agi dell'essere un bambino. Non potendo pi\u00f9 reggere la farsa, SpongeBob scoppia in un violento pianto che allaga la casa della nonnina, la quale dir\u00e0 a SpongeBob che non si \u00e8 mai troppo grandi per ricevere affetto. I due si abbracciano incuranti delle risate irrisorie di Squiddi e dei clienti.\nUn paradiso per Squiddi.\nDopo che SpongeBob e Patrick gli distruggono la casa con i loro aspirapolveri, Squiddi dice di \"essere arrivato all'ultima goccia\", e di desiderare di trasferirsi altrove. Ed ecco che il luogo ideale gli si presenta davanti: il \"Villaggio Tentacolo\", un luogo dove gli abitanti si assomigliano come gocce d'acqua e assomigliano a Squiddi in tutto e per tutto, compresi gli interessi. Squiddi, inutile dirlo, corre subito ad abitarci, ma a lungo andare si stufa di quella vita e si attira l'odio degli altri abitanti cominciando a comportarsi come SpongeBob e Patrick, che nel frattempo lo stanno cercando.\nIl pre-letargo!\nSandy \u00e8 nella settimana pre-letargo, e decide di trascorrere i suoi giorni di attivit\u00e0 trascinando SpongeBob in una serie di sport estremi. SpongeBob, non potendo pi\u00f9 reggerli, fugge, e Sandy coinvolge nella ricerca tutta la citt\u00e0. Gli abitanti si nascondono infine sotto la roccia di Patrick, dove trovano SpongeBob. Essendo la causa provocatoria di Sandy, i pesci lo tirano fuori dalla roccia, e l\u00ec SpongeBob raccoglie coraggio per rivelare a Sandy come si sente con quegli sport estremi, ma \u00e8 gi\u00e0 addormentata per il letargo, e anche SpongeBob si addormenta.\nVita da criminali.\nSpongeBob e Patrick fanno notare a Mr. Krab una serie di oggetti estranei alla propriet\u00e0 del Krusty Krab, e il granchio dice che li ha \"presi in prestito\" (in verit\u00e0 li ha rubati). I due vanno al parco, ma, non avendo soldi, prendono in prestito un palloncino rosso. Il palloncino scoppia praticamente subito, e i due, non potendo restituirlo, si sentono due criminali e fuggono da Bikini Bottom. Tutto va bene finch\u00e9 mangiano due barrette al cioccolato, e Patrick, non ricordando di averla gi\u00e0 mangiata, accusa SpongeBob di avergliela rubata. I due vanno dalla polizia a farsi la spia a vicenda, ma dicono alla fine che hanno \"rubato\" il palloncino. I due poliziotti rivelano che era la giornata del palloncino gratis e li lasciano andare con due lecca lecca, e riaccade la stessa cosa successa con le due barrette.\nNatale negli abissi.\nSiamo nel periodo di Natale: Patchy il pirata, il presidente del fanclub di SpongeBob, e il suo pappagallo Potty si apprestano a celebrarlo. Patchy decide di raccontare allo spettatore del primissimo Natale di Bikini Bottom. \nSpongeBob va nella cupola di Sandy per un incontro di karate, ma la trova ad addobbare la quercia con delle lucine. Credendo si tratti di un incendio, SpongeBob le getta l'acqua addosso. Sandy, irritata, chiede a SpongeBob se conosce il Natale: alla sua risposta negativa gli spiega il significato della festa e chi \u00e8 Babbo Natale. SpongeBob decide di diffondere in citt\u00e0 questa festivit\u00e0 incitando gli abitanti a scrivere una letterina per Babbo Natale. L'unico che non si lascia coinvolgere \u00e8 Squiddi, che non crede per niente a Babbo Natale e si rifiuta di scrivergli malgrado i solleciti di SpongeBob. Il gruppo attende l'arrivo di Babbo Natale per tutta la notte, ma, quando questi non arriva, perde lo spirito natalizio abbandonando SpongeBob deprimente. Squiddi, molto sgarbatamente, si gongola alla sua faccia e gli scatta pure una foto mentre piange. Tuttavia riceve un regalo da parte di SpongeBob: un clarinetto animato di legno fatto a mano. Dopo aver ricevuto il regalo e vedendo SpongeBob che toglie tristemente le decorazioni da casa sua, si pente di essersi comportato cos\u00ec male e, per farlo felice, si traveste da Babbo Natale e regala la sua merce a SpongeBob e a tutti gli abitanti della citt\u00e0, ricevendo per questo motivo le congratulazioni del vero Babbo.\nAttenti alla belva!\nSpongeBob e Patrick entrano nella cupola di Sandy, e scoprono che \u00e8 in letargo. All'interno della cupola \u00e8 infatti inverno, e tutto \u00e8 bianco per la neve. SpongeBob e Patrick giocano assieme con la neve, litigando per la parte del fuorilegge, e fanno un gran baccano, disturbando perci\u00f2 Sandy, diventata grassa per la scorta invernale. Sandy stava per altro sognando di essere uno sceriffo a caccia di fuorilegge nel Far West, e nel suo dormiveglia prende i due per i banditi del sogno e li insegue per massacrarli, per\u00f2 riescono a evitare il peggio. Tuttavia rimangono bloccati nella cupola perch\u00e9 la porta \u00e8 ghiacciata. I due all'interno congelano per il freddo e decidono di fare qualcosa di azzardato: strappare la pelliccia della mastodontica Sandy e scaldarsi con quella. Presto per\u00f2 arriva la primavera, e quando Sandy si accorge che SpongeBob e Patrick le hanno rubato la pelliccia, li costringer\u00e0 a stringersi intorno a lei con le pellicce.\nMollato!\nSpongeBob gioca con Gary. Patrick arriva e la lumaca sembra attratta da lui. L\u00ec per l\u00ec SpongeBob permette loro di giocare assieme, ma il tempo passa e SpongeBob si sente trascurato. Arriva persino a procurarsi altri animali per far concorrenza, ma invano. SpongeBob, sentendosi messo da parte, piange disperatamente implorando Gary di tornare da lui. Tuttavia si scopre alla fine che Gary era attratto dai biscotti che Patrick aveva in tasca.\nA un passo dalla patente.\nSpongeBob fallisce nuovamente l'esame per la patente. La signora Puff, stufa e terrorizzata all'idea di un altro anno con il suo pi\u00f9 ripetente studente, decide di ricorrere a una scappatoia e, con il pretesto del \"credito-extra\", promuove SpongeBob e gli consegna l'agognata patente. Tuttavia si accorge presto di aver fatto la cosa sbagliata perch\u00e9 pensa a che ritorsioni potrebbe avere dare la patente a SpongeBob ancora non pronto. Tornata a casa l'insegnante trova una festa in suo onore con SpongeBob e i suoi genitori, i quali regalano al figlio una barca nuova di zecca. SpongeBob sviene per l'emozione sulla torta venendo accompagnato a casa dai genitori con la raccomandazione di non toccare la barca. Intanto la Puff \u00e8 decisa a porre rimedio al suo sbaglio e, quella stessa notte, ruba la barca di SpongeBob, con quest'ultimo dentro. Inizia un rocambolesco inseguimento tra studente e insegnante, che culminer\u00e0 nello schianto con un'auto di polizia. SpongeBob annuncia infine alla signorina Puff che pu\u00f2 uscire prima di prigione se accetter\u00e0 di dare lezioni gratuite di guida.\nUn ammiratore sfegatato.\nSpongeBob e Patrick sono alla Convention dei cacciatori di meduse, dove incontrano Kevin, un cetriolo di mare leader del club dei cacciatori di meduse Jellyspotters, nonch\u00e9 idolo di SpongeBob. Dopo aver conosciuto SpongeBob, Kevin gli dice che lo potrebbe far ammettere nei Jellyspotter, ma per farlo la spugna dovr\u00e0 superare una serie di test. SpongeBob supera i test, ma ogni volta Kevin non lo ammette nel club. Il test finale per essere ammessi ai Jellyspotters consiste nel catturare una medusa regina. SpongeBob viene legato e Kevin, allontanandosi, gli d\u00e0 un richiamo per meduse che emette la parola \"schiappa\" quando ci si soffia dentro. Dopo tanta attesa da parte di SpongeBob, arriva una medusa regina robotica guidata da Kevin. Kevin e i Jellyspotters umiliano SpongeBob chiamandolo \"schiappa\", finendo per attirare il re medusa. Il re si innamora della medusa finta, ma scopre presto l'inganno e furente aggredisce SpongeBob, Kevin e i Jellyspotters, e tutti si rifugiano in una grotta. Nella grotta tutti hanno paura ad affrontare il re; SpongeBob tuttavia prende coraggio e sistema la situazione preparando una torta di bolle di sapone per il re, che se ne va entusiasta. Kevin si rifiuta ancora una volta di associare SpongeBob al club, ma i Jellyspotters nominano SpongeBob leader, mettendo Kevin da parte. Alla fine SpongeBob rifiuta, perch\u00e9 lui adora molto di pi\u00f9 le meduse di Kevin, e se ne va con Patrick che ha catturato la mascotte della fiera.\nSostituti dei supereroi.\nWaterman &amp; Supervista si apprestano ad andare in vacanza, e con le dovute raccomandazioni affidano a SpongeBob e Patrick il loro covo. Tuttavia i due scongelano un nemico dei due anziani supereroi: Man Ray. SpongeBob e Patrick decidono di insegnargli ad essere buono, attivando una cintura solleticante ogniqualvolta si comporter\u00e0 da malvagio. Alla fine, dopo un fallito colpo in banca, Man Ray temporaneamente si redime.\nBattute infelici.\nAlla serata cabaret del Krusty Krab, SpongeBob ha uno scarso successo a intrattenere i clienti, almeno finch\u00e9 non se ne esce con delle battute sulla presunta stupidit\u00e0 degli scoiattoli. Sandy per\u00f2 si imbarazza a queste battute, e prova a parlarne con SpongeBob, ma nulla da fare. La spugna avr\u00e0 il suo karma quando Sandy si finge stupida e lo gonfia con un tubo per bagnare il giardino. La seconda sera poi chiarisce la situazione. \nSfida di terra e di mare.\nTra Sandy e i suoi amici marini scoppia una competizione per stabilire se siano meglio le creature marine o terrestri, e la cosa degenera al punto che Sandy rischier\u00e0 di soffocare senza casco e SpongeBob e gli altri di venire divorati in superficie da uno stormo di gabbiani. Sandy li salver\u00e0, e poi tutti si scuseranno.\nIl caso dell'ostrica gigante.\nAllo zoo di Bikini Bottom, SpongeBob e Patrick vogliono vedere un'ostrica gigante di nome Clamu esibirsi. Clamu, per\u00f2, sta dormendo e SpongeBob la sveglia tirandole una nocciolina. L'ostrica, dopo essersi svegliata, si mette a gridare talmente tanto forte che si sente in tutto il mondo. Mentre Patrick, che non ha visto la scena, indaga per cercare di scoprire il colpevole, SpongeBob torna a casa e accende la TV, dove viene annunciato che Clamu sta gridando fortissimo e che l'unico indizio trovato \u00e8 una nocciolina. Sentendo ci\u00f2, SpongeBob pensa di essere stato lui a far gridare l'ostrica, e per questo si sente in colpa. Patrick viene inoltre arrestato, perch\u00e9 i poliziotti vedono in lui il colpevole. Mentre i pesci tirano le noccioline addosso a Patrick, SpongeBob decide di costituirsi, ma proprio in questo momento si scopre che il vero colpevole \u00e8 Mr. Krab, siccome ha rubato la perla dell'ostrica. Patrick viene liberato, e i pesci lanciano le noccioline addosso a Krab.\nSchiavi.\nSpongeBob fa colazione, quando all'improvviso un'ancora piomba sul tetto di casa sua. Risalendo la catena, lui, Squiddi e Patrick scoprono che \u00e8 l'Olandese Volante con la sua nave. Il pirata, a seguito di un commento offensivo sulla sua barca da parte di Squiddi, schiavizza SpongeBob e Patrick, e butta Squiddi in una terrificante dimensione parallela. Dal momento che SpongeBob e Patrick non sono idonei a lavorare con l'Olandese, quest'ultimo decide di mangiarli. I due rubano la calza da cena dello spettro, il quale concede loro tre desideri in cambio della calza. Patrick spreca il primo desiderio e SpongeBob desidera che Squiddi ritorni e che l'Olandese diventi vegetariano. Il trio per\u00f2 non \u00e8 ancora fuori pericolo: essendo diventati dei frutti, l'Olandese li insegue affamato.\nGary si fa un bagno.\nL'episodio segue le varie strategie messe in atto da SpongeBob per convincere Gary a fare il bagno, incluso assorbire l'acqua della vasca in modo che \"se Gary non va nella vasca, sar\u00e0 la vasca ad andare da Gary\". Arrampicatosi su un albero credendo di trovarvi Gary, trova solo una cosa simile a Gary: un giradischi! Alla fine SpongeBob cade in una pozza di fango sporcandosi da cima a fondo. Il copione si rovescia ed \u00e8 quindi ora SpongeBob a doversi lavare, dando a Gary molta soddisfazione.\nBenvenuto al Chum Bucket.\nMr. Krab va a giocare a carte con Plankton, come ogni gioved\u00ec sera da 15 anni, e rivela di non aver mai perso. Tuttavia, stavolta Krab perde e, cosa peggiore, la posta in gioco era il contratto di lavoro di SpongeBob, il quale \u00e8 ora costretto a lavorare per Plankton. Questo rattrista pesantemente sia lui che il suo capo, che si abbracciano e scoppiano a piangere prima che Plankton stacchi SpongeBob da Mr. Krab per mezzo di un piede di porco, per poi portarlo con s\u00e9. L'ambiente di lavoro del Chum Bucket \u00e8 cupo e deprimente e, quella sera, SpongeBob e Mr. Krab cantano una canzone su quanto sentano la mancanza dell'altro (\"This Grill Is Not a Home\"). Plankton, anche dietro suggerimento di Karen, la sua moglie computerizzata, decide di agevolare a SpongeBob l'ambiente di lavoro, ma inutilmente. Nonostante le agiatezze ricevute, SpongeBob si comporta come un bambino viziato e si rifiuta di preparare un Krabby Patty per Plankton, che mette il suo cervello in uno SpongeBob-robot, ottenendo per\u00f2 lo stesso risultato di prima, avendo ora il cervello della spugna. Il diabolico batterio non ne pu\u00f2 pi\u00f9 e lo restituisce a Mr. Krab: granchio e spugna sono finalmente riuniti.\nUn disegno mostruoso.\nUn artista sta disegnando in barca, quando fa cadere la sua matita nel profondo dell'oceano. La matita finisce poi nelle mani di SpongeBob e Patrick e scoprono che quello che disegnano con quella matita prende vita, cos\u00ec SpongeBob la usa per creare un \"se stesso scarabocchio\". Il disegno si scopre poi essere malvagio e scappa con la matita, ma SpongeBob e Patrick lo trovano, riprendono la matita e lo cancellano. Purtroppo un braccio del disegno malvagio \u00e8 sopravvissuto e, di notte, il braccio entra in casa di SpongeBob e usa la matita per ridisegnare il suo corpo, cos\u00ec le due spugne lottano e alla fine SpongeBob riesce a battere il disegno, bloccandolo in un foglio. Alla fine la matita viene rilanciata in superficie e riesce ad arrivare all'artista di prima. L'uomo riprende quindi a disegnare, ma gli si spezza la punta.\nLa scatola segreta.\nPatrick ha una scatola segreta di cui non vuole che nessuno (nemmeno SpongeBob) scopra il contenuto. SpongeBob, stuzzicato dalla curiosit\u00e0, vuole scoprirne il contenuto, facendo anche leva sulla loro forte amicizia, ma niente da fare. Una notte, non resistendo pi\u00f9, prova a rubare la scatola, ma Patrick se ne accorge e, alla fine, gli mostra il contenuto: una corda. SpongeBob se ne va, ma il vero segreto lo si scopre tirando la corda: in uno scompartimento segreto della scatola, infatti, si vede una foto compromettente di SpongeBob risalente all'ultima festa di Natale.\nLa banda.\nSquiddi riceve una telefonata dal suo ricco rivale ed ex compagno del liceo: Squilliam Elegant III, il quale ha inoltre la qualit\u00e0 di direttore di una banda musicale che dovr\u00e0 esibirsi tra 5 giorni nello stadio Bubble Bowl. Sfortunatamente il gruppo non pu\u00f2 esibirsi e cos\u00ec il calamaro voleva sapere se Squiddi pu\u00f2 aiutarlo. Quest'ultimo, invidioso del successo di Squilliam, gli dice di avere anch'egli una banda e di volergli dimostrare come sia migliore di lui. Squiddi organizza perci\u00f2 la banda facendola comporre da SpongeBob e i suoi amici, ma questi non si dimostrano pronti dopo 4 giorni di pratica finendo per litigare. Squiddi decide di arrendersi e di andare da Squilliam a dirgli di avergli mentito. SpongeBob invece non si arrende e decide di provare a far esibire la banda, cosa che gli riesce in modo perfetto. Infatti nel Bubble Bowl canta la canzone \"Sweet Victory\" di David Glen Eisley raggiungendo con gli amici gli applausi dagli spettatori umani. Squiddi esalta di gioia tra la folla, mentre Squilliam subisce uno shock e viene portato in ospedale.\nIl turno del terrore.\nMr. Krab ha deciso di tenere il Krusty Krab aperto 24 ore al giorno, e perci\u00f2 SpongeBob e Squiddi fanno il turno anche di notte. Squiddi decide di spaventare SpongeBob raccontandogli una storia terrificante riguardo al \"Trituratore di carne solitario\", un cuoco monco da una mano che ogni marted\u00ec sera compie la sua vendetta al Krusty Krab sotto forma di spirito. Quando i segnali del suo arrivo e una minacciosa figura in silhouette appaiono realmente, i due si spaventano a morte, ma viene rivelato che era solo un aspirante cuoco e tutti quegli effetti erano prodotti da Nosferatu.\nIl granchio innamorato.\nMentre conta l'incasso della giornata, Mr. Krab butta l'occhio sulla signora Puff, ed \u00e8 amore a prima vista, chiedendo a SpongeBob di aiutarlo a impressionarla, ma non a primo portafoglio: durante una cena romantica con lei, Mr. Krab spende un capitale, e il granchio, combattuto tra il suo nuovo amore e la sua proverbiale tirchiaggine, coinvolge SpongeBob nel loro appuntamento romantico e continua a chiedergli di comprare oggetti per lei per poi sgridarlo di prosciugare il suo patrimonio. SpongeBob, arrivato al limite, s'infuria e se ne va borbottando parole incomprensibili, e alla fine la Puff riveler\u00e0 di sentirsi a disagio per tutti i regali e \"pareggia il conto\" col granchio poco prima di baciarlo in fronte.\nMai prendere tempo.\nLa signora Puff affida a SpongeBob, ed alla sua classe di scuola guida, il compito di scrivere un tema di 800 parole (entro il giorno seguente) su cosa non fare davanti ad un semaforo. SpongeBob una volta tornato a casa si distrae, non riesce a farlo e cerca in tutti i modi di occuparsi di qualcos'altro per non scrivere il tema: ad esempio d\u00e0 da mangiare a Gary, pulisce la casa, telefona a Patrick e parla col postino. Alla fine per\u00f2 SpongeBob si accorge di essersi addormentato e di aver sognato tutto ed, essendo a 5 minuti dalla consegna, trascrive tutto quello che ha fatto nel sogno. Una volta arrivato alla scuola guida, invece di consegnare il compito, per\u00f2, la signora Puff gli dice che in realt\u00e0 oggi per un imprevisto la lezione \u00e8 saltata e che invece del tema porter\u00e0 la classe davanti ad un vero semaforo, rendendo gli \"sforzi\" di SpongeBob inutili.\nTontolone per finta.\nPatrick riordina casa sua per la visita dei suoi genitori, che a detta sua l'hanno sempre considerato un buono a nulla. A questo punto SpongeBob decide di aiutare Patrick a ben figurare davanti ai suoi genitori apparendo lui un tontolone. Solo che la famiglia finisce per crederci veramente e SpongeBob, non potendone pi\u00f9, scappa via. Alla fine i veri genitori di Patrick bussano alla sua roccia, e quegli altri si ricordano di non avere figli.\nUna brutta parola.\nMentre sta per buttare la spazzatura del Krusty Krab, SpongeBob vede che sul bidone dell'immondizia vi \u00e8 scritta una parolaccia (che viene ovviamente censurata) e pensa che sia una buona parola da dire. Il giorno dopo SpongeBob e Patrick dicono la parolaccia a tutti i clienti del Krusty Krab, creando per\u00f2 troppi pasticci. Pi\u00f9 tardi, Mr. Krab scopre tutto e, arrabbiato, spiega loro che hanno detto una brutta parola e si fa promettere che non la diranno pi\u00f9. I due amici decidono di ubbidire a Krab, ma, durante un gioco, SpongeBob si stufa di perdere ogni volta e pronuncia la parolaccia, cosa che far\u00e0 poi anche Patrick. I due vanno da Mr. Krab a fare la spia a vicenda, che per punirli intende far riverniciare loro il Krusty Krab. Improvvisamente Krab inciampa su un sasso e finisce per dire molte parolacce. SpongeBob e Patrick corrono da sua madre a riferire la notizia, ma questa, arrabbiata per le parolacce, obbliga tutti e tre a ridipingere la sua casa. In seguito, la mamma di Krab inciampa su un sasso e sembra che abbia detto una parolaccia anche lei, ma in realt\u00e0 il suono \u00e8 il macinino del vecchio Jenkins.\nArtista sconosciuto.\nDopo aver aperto la sua scuola d'arte, Squiddi scopre che il suo unico allievo \u00e8 SpongeBob e che a differenza sua ha un talento naturale; geloso per la sua arte, Squiddi fa una critica alla spugna, che se ne va triste. Quando poi arriva un ricchissimo collezionista d'arte e trova stupenda la statua scolpita da SpongeBob, Squiddi si prende il merito; in seguito la statua si rompe e Squiddi \u00e8 costretto a ritrovare SpongeBob e incoraggiarlo a scolpirne un'altra. Tuttavia, SpongeBob non riesce a scolpire un'altra statua, facendo andare fuori di testa il calamaro, che spaccando tutto crea senza accorgersene una statua meravigliosa. Quando arriva il collezionista, Squiddi dice che la causa di quello che ha fatto \u00e8 l'uomo delle pulizie, che ricever\u00e0 dei pregi dal collezionista.\nCacciatori di meduse.\nSpongeBob cattura una medusa e raccoglie il suo nettare. Durante una pausa pranzo al Krusty Krab, spalma la gelatina sul suo Krabby Patty, e quando Mr. Krab si accorge del successo riscosso coi clienti dal nuovo men\u00f9, chiede in continuazione a SpongeBob di catturare altre meduse. Una notte, SpongeBob viene catturato da una medusa blu, la quale lo conduce in una fabbrica segreta dove le meduse vengono praticamente torturate per il loro nettare, a capo della quale c'\u00e8 Mr. Krab, sempre per sete di profitto. SpongeBob \u00e8 indignato al vedere le atrocit\u00e0 del capo, ma l'avido granchio ricever\u00e0 il proprio karma: le meduse, liberate dal suo stesso comando vocale, lo assaliranno e lo riempiranno di punture.\nI giochi gastronomici.\nA Bikini Bottom si svolgono i \"giochi gastronomici\" (parodia dei Giochi olimpici) e gareggeranno il Krusty Krab contro il Chum Bucket, rappresentati rispettivamente da SpongeBob e da Patrick. I due amici, dopo aver litigato per la supremazia, nonostante la loro grande amicizia, sono costretti a competere. Dopo una serie di sfide, il loro punteggio \u00e8 pari e, per decretare il vincitore, si devono sfidare al \"wrestling sul panino\". Durante la sfida, a entrambi cadono i pantaloni: SpongeBob nota le mutande gialle di Patrick, e quest'ultimo quelle rosa della spugna. I due amici, commossi, decidono di fare la pace e di andarsene, con grande disappunto di Mr. Krab, di Plankton e del pubblico.\nSciopero!\nSquiddi \u00e8 stanco dell'avarizia di Mr. Krab e decide di scioperare. SpongeBob si unisce allo sciopero e si ritrova licenziato con Squiddi. Durante la protesta, Squiddi afferma che potrebbe essere ad oltranza, SpongeBob lo prende in parola e smantella il Krusty Krab, proprio quando Squiddi chiarisce la questione con Krab. A vedere il suo locale distrutto, il granchio obbliga i due a lavorare per l'eternit\u00e0 per risarcirlo. Lo scopo dello sciopero (secondo la spugna) era, infatti, essere riassunti al locale.\nAlle prese con il verme!\nUn gigantesco verme passa per Bikini Bottom divorando tutto. Sandy \u00e8 disposta a tutto per stanarlo, ma si scontra con il protezionismo di SpongeBob, che teme per la sua sicurezza. Sandy alla fine annoda quello che sembra essere il verme, ma in realt\u00e0 era solo la sua lingua. I due si ritrovano inseguiti dal bestione, finch\u00e9 non lo fanno precipitare in un burrone, dove i cittadini di Bikini Bottom, dietro suggerimento di Patrick, avevano trasferito la citt\u00e0 per essere pi\u00f9 sicuri."}
{"id": "1510887", "revid": "767487", "url": "https://it.wikipedia.org/wiki?curid=1510887", "title": "Defiance, Ohio", "text": "I Defiance, Ohio sono una folk punk band statunitense proveniente da Bloomington, nell'Indiana, e che prende il nome dall'omonima citt\u00e0 di Defiance situata nell'Ohio.\nLa band ha esordito producendo da s\u00e9 nel 2003 l'album di debutto \"Share What Ya Got\", ma a causa delle difficolt\u00e0 riscontrate nello ristampare l'album, i Defiance, Ohio hanno deciso in seguito di appoggiarsi alla No Idea Records. Con quest'ultima sono stati prodotti i successivi lavori \"The Great Depression\" del 2006 e \"The Fear, The Fear, The Fear\" del 2007.\nAlcuni membri dei Defiance, Ohio suonano inoltre in un'altra pop-punk band, denominata Pretty Hot."}
{"id": "1510888", "revid": "287204", "url": "https://it.wikipedia.org/wiki?curid=1510888", "title": "Prodotto triplo", "text": ""}
{"id": "1510889", "revid": "287204", "url": "https://it.wikipedia.org/wiki?curid=1510889", "title": "Bird Hangar", "text": ""}
{"id": "1510900", "revid": "121837734", "url": "https://it.wikipedia.org/wiki?curid=1510900", "title": "Anthriscus cerefolium", "text": "Il cerfoglio (Anthriscus cerefolium ) \u00e8 una pianta annuale importata in Europa dai Romani dalla Russia meridionale, dal Caucaso o dal Medio Oriente; si \u00e8 ormai naturalizzata nella flora americana, nordafricana ed europea, cresce infatti spontaneamente nei boschi e nei prati.\nDescrizione.\nLa pianta pu\u00f2 crescere dai 40 ai 70\u00a0cm. Ha foglie a lamina suddivisa che possono arricciarsi e piccoli fiori bianchi riuniti in una infiorescenza ad ombrella di circa 2,5\u00a0cm di diametro. I frutti sono diacheni oblunghi e ovali, di circa 1\u00a0cm di lunghezza.\nUsi.\nCulinario.\n\u00c8 indicato dovunque possa essere usato il prezzemolo, al quale spesso \u00e8 preferito per il suo sapore pi\u00f9 delicato. Particolarmente indicato con le uova. \u00c8 molto popolare in Francia dove \u00e8 aggiunto ad omelette, insalate e zuppe; abbastanza raro da trovare in Italia.\nMedicinale.\nUso esterno.\nHa propriet\u00e0 emollienti; perci\u00f2 \u00e8 utilizzato per curare contusioni, punture di insetto, occhi infiammati dal sole e dal vento, blefariti, geloni e nella preparazione di cataplasmi.\nIl decotto era usato anche per lavare le parti arrossate dei neonati.\nUso interno.\nL'infuso \u00e8 utilizzato per curare idropisia, coliche epatiche, reumatismi, gotta e dolori mestruali. \u00c8 considerato un purificatore del sangue."}
{"id": "1510906", "revid": "1592097", "url": "https://it.wikipedia.org/wiki?curid=1510906", "title": "Cop\u0103ceni", "text": ""}
{"id": "1510910", "revid": "287204", "url": "https://it.wikipedia.org/wiki?curid=1510910", "title": "Ganeasa", "text": ""}
{"id": "1510915", "revid": "838137", "url": "https://it.wikipedia.org/wiki?curid=1510915", "title": "G\u0103neasa", "text": "Il toponimo G\u0103neasa pu\u00f2 riferirsi a diverse localit\u00e0 della Romania:"}
{"id": "1510917", "revid": "13082036", "url": "https://it.wikipedia.org/wiki?curid=1510917", "title": "Microregione di Sert\u00e3o Alagoano", "text": ""}
{"id": "1510919", "revid": "599013", "url": "https://it.wikipedia.org/wiki?curid=1510919", "title": "Chiesa di Sant'Anna ai Monti", "text": "La chiesa di Sant'Anna ai Monti \u00e8 stato un luogo di culto cattolico situato in regione Monti, lungo la via Julia Augusta, nel comune di Alassio in provincia di Savona.\nStoria e descrizione.\nLa chiesa viene considerata la prima parrocchia di Alassio costruita nel 940. Tuttavia questa \u00e8 una data che non presenta nessun tipo di fondamento storico: non esistono fonti che accertino un'affermazione del genere. Quello che \u00e8 stato sempre detto \u00e8 che \u00e8 stata parrocchia di Alassio (la prima) fino al 1507 e l'edificio \u00e8 uno dei primi luoghi di culto della zona poich\u00e9 fu eretto intorno al 940 dai monaci benedettini dell'isola Gallinara. Officiata fino alla dominazione francese di Napoleone Bonaparte (1797), fu venduta a privati che adibirono l'antico edificio di culto in una stalla.\nSuccessivamente abbandonata e ridotta ad un rudere, fu negli anni 1968-1970 interessata ad un accurato restauro che permise l'apertura della chiesa ai fedeli. In occasione dei lavori restaurativi sono stati rinvenuti affreschi, databili al XV secolo, tra cui il pi\u00f9 esteso \u00e8 posizionato sulla parete sinistra del porticato; l'affresco raffigura il \"Cristo Pantocratore\" racchiuso in una mandorla insieme ad una folla di beati e a destra l'Angelo della salvezza. Un altro frammento raffigura il volto di sant'Anna.\nOggi l'edificio, di propriet\u00e0 privata, risulta in stato di abbandono e degrado.\nIn realt\u00e0 la storia di Sant'Anna \u00e8 molto pi\u00f9 complicata e misteriosa. Le prime fonti che ne parlano sono del 1435. Visto il luogo dove sorge \u00e8 decisamente singolare pensare che possa essere stata la prima parrocchia di Alassio, visto che, oltretutto i protoalassini sembra si siano installati nella zona di Cast\u00e8 e non in quella di Sant'Anna."}
{"id": "1510920", "revid": "1305772", "url": "https://it.wikipedia.org/wiki?curid=1510920", "title": "Science fantasy", "text": "Lo science fantasy \u00e8 un filone ibrido del fantasy e della fantascienza.\nDi esso non esiste una vera e propria definizione: alcuni, come Rod Serling, sostengono che lo \"science fantasy\" rende l'impossibile plausibile, nel senso che prende una sfumatura di realismo alle cose che semplicemente non possono accadere nel mondo reale in alcuna circostanza.\nAltri sostengono che lo science fantasy \u00e8 un romanzo fantascientifico che presenta degli elementi fantastici.\nLo science fantasy presenta delle sfumature magiche e fantastiche che la fantascienza non ha: per esempio, una macchina che rende invisibili fa parte della fantascienza, mentre un anello che rende invisibili fa parte dello science fantasy. Tuttavia sia la fantascienza sia lo science fantasy possono usare mondi immaginari, creature intelligenti non umane (di solito lo science fantasy \u00e8 basato sul mito) e mostri stupefacenti.\nFiloni legati alla science fantasy.\nTerra morente.\nLa Terra morente (\"dying earth\") si caratterizza dalla fantascienza poich\u00e9 l'universo usato non \u00e8 compatibile con essa. Il principale esponente di questo filone \u00e8 Jack Vance, con il suo Ciclo della Terra Morente, in cui la magia ha un ruolo centrale.\nPlanetary romance.\nIl \"planetary romance\" \u00e8 una storia basata soprattutto o interamente attorno ad un singolo pianeta, illustrandone il paesaggio, le eventuali popolazioni autoctone e la cultura.\n\"A Voyage to Arcturus\" di David Lindsay, pubblicato nel 1920, \u00e8 uno dei primi esempi di romanzi di questo genere, tuttavia differisce dalla fantascienza e viene considerato un romanzo filosofico, nel quale il pianeta straniero \u00e8 un pretesto per l'esplorazione dei temi filosofici.\nMagic science.\nLa \"magic science\" \u00e8 una storia dove la magia ha sostituito la tecnologia.\nQueste storie uniscono elementi antichi, come le spade, con elementi di alta tecnologia, come le macchine volanti.\nDopo la nascita del filone steampunk, questo tipo di storie sono spesso definite \"steamfantasy\".\nEsempi di opere.\nAlcune opere che sono state definite come appartenenti al filone dello science fantasy:"}
{"id": "1510921", "revid": "729019", "url": "https://it.wikipedia.org/wiki?curid=1510921", "title": "Guerra di successione bavarese", "text": "La guerra di successione bavarese si verific\u00f2 tra il 1778 e il 1779. Lo scontro \u00e8 conosciuto anche col nome di guerra delle patate (\"Kartoffelkrieg\") dal momento che le truppe prussiane e austriache trascorsero molto tempo a compiere manovre militari in Boemia per cercare di ottenere il cibo dal nemico, privandolo del principale sostentamento della regione, le patate appunto.\nQuando il principe elettore Massimiliano III di Baviera, appartenente ad un ramo collaterale dei Wittelsbach, mor\u00ec nel 1777, la linea di Sulzbach pretese come erede il ducato di Baviera. L'elettore palatino Carlo IV Teodoro eredit\u00f2 il trono e procedette nella cessione della Bassa Baviera all'Austria grazie ad un trattato segreto con l'imperatore Giuseppe II, in cambio della quale avrebbe ricevuto i Paesi Bassi austriaci.\nLa consorte di Massimiliano, Maria Anna Sofia di Sassonia, incominci\u00f2 i negoziati con il Regno di Prussia per assicurare alla Baviera l'indipendenza e la successione del ramo dei Wittelsbach, Conti Palatini di Zweibr\u00fccken-Birkenfeld in Baviera alla morte di Carlo Teodoro. Il conte Karl Wilhelm Finck von Finckenstein, primo ministro prussiano sotto il governo di Federico II, riteneva che le acquisizioni dell'Austria in Baviera avrebbero ripagato l'Impero della cessione della Slesia alla Prussia avvenuta trent'anni prima, il che avrebbe ad ogni modo ristabilito l'egemonia dell'Austria in Germania, sminuendo la posizione stessa della Prussia. Per questo, egli strinse un'alleanza con la Sassonia ed entrambe le nazioni dichiararono guerra all'Austria, apparentemente per difendere i diritti del Duca Carlo II Augusto del Palatinato-Zweibr\u00fccken, erede di Carlo Teodoro.\nL'invasione della Boemia fu molto sanguinosa e termin\u00f2 con il Trattato di Teschen (1779), mediato da Russia e Francia. Secondo gli accordi di pace, l'imperatrice Maria Teresa d'Asburgo (anche se si trovava di fatto in co-reggenza con il figlio Giuseppe II), restitu\u00ec l'intera Baviera eccetto l'Innviertel. La Sassonia ricevette un compenso finanziario per il suo ruolo nello scontro. Questa fu l'ultima guerra combattuta da Federico II di Prussia. Quando l'imperatore Giuseppe II tent\u00f2 nuovamente di risollevare la questione nel 1784, Federico cre\u00f2 il F\u00fcrstenbund, dichiarandosi difensore della libert\u00e0 degli stati tedeschi.\nSfondo.\nLa competizione imperiale.\nNel 1713, Carlo VI d'Asburgo stabil\u00ec di concedere il trono a sua figlia maggiore Maria Teresa anzich\u00e9 alle figlie di suo fratello. Per proteggere l'eredit\u00e0 degli Asburgo, egli costrinse, implor\u00f2 o persuase le teste coronate europee ad accettare la Prammatica sanzione. Con questo accordo essi riconoscevano alle sue figlie legittime i titoli di regina di Boemia, Ungheria e Croazia, nonch\u00e9 di arciduchessa d'Austria, rompendo cos\u00ec la tradizione della successione maschile.\nL'imperatore era stato eletto in seno alla casa Asburgo da tre secoli. Carlo VI predispose il matrimonio della sua figlia maggiore, Maria Teresa, con Francesco di Lorena. Questi rinunci\u00f2 al ducato di Lorena nei pressi della Francia in cambio del granducato di Toscana presso l'Austria, di modo da renderlo un candidato pi\u00f9 appetibile per un'eventuale elezione al ruolo di imperatore. Sulla carta, molti capi di Stato e, cosa pi\u00f9 importante, molti principi degli stati tedeschi che componevano il Sacro Romano Impero, accettarono la prammatica sanzione e l'idea che Francesco potesse divenire imperatore. Due eccezioni chiave, il ducato di Baviera e la Sassonia, votarono per\u00f2 contrario e crearono un blocco che minacci\u00f2 addirittura di boicottare l'elezione di Francesco. Quando Carlo mor\u00ec nel 1740, sua figlia Maria Teresa, dovette combattere per i suoi titoli familiari in Boemia, Ungheria e Croazia e suo marito si trov\u00f2 in competizione per l'elezione a imperatore.\nCarlo, principe elettore e duca di Baviera, pretendeva i territori tedeschi della dinastia degli Asburgo come genero dell'imperatore Giuseppe I d'Asburgo, presentandosi dunque come legittimo erede di Carlo VI al trono imperiale. La pretesa della corona di Carlo di Baviera rifletteva la ragion di stato genealogica espressa a quel tempo: se le donne dovevano ereditare il trono, egli avrebbe dovuto essere il primo in ordine d successione dal momento che sua moglie, Maria Amalia, era la figlia di Giuseppe I. Sia Carlo VI che il suo predecessore Giuseppe I erano morti senza eredi maschi. Carlo di Baviera sugger\u00ec che la legittima successione passasse dalla discendenza femminile di Giuseppe I, piuttosto che alle figlie di suo fratello minore Carlo VI. Per differenti ragioni, Prussia, Francia, Spagna ed i monarchi polacco-sassoni supportarono le pretese di Carlo di Baviera sui territori asburgici in Germania e sul titolo imperiale, rinnegando la Prammatica Sanzione.\nCarlo di Baviera aveva bisogno di assistenza militare per ottenere il trono imperiale con la forza e la ottenne col trattato di Nymphenburg (luglio 1741). Durante la successiva Guerra di Successione austriaca, egli riusc\u00ec a catturare Praga ove venne incoronato Re di Boemia. Invase l'Alta Austria, pianificando di catturare Vienna, ma esigenze diplomatiche complicarono i suoi piani. I suoi alleati francesi diressero le loro truppe in Boemia dove Federico II di Prussia, aveva ottenuto il vantaggio di sfruttare il caos tra Austria e Baviera per annettersi la Slesia.\nLe opzioni militari di Carlo svanirono coi francesi. Adottando un nuovo piano, egli sovvert\u00ec l'elezione imperiale. Egli vendette la Contea di Glatz a Federico di Prussia per ridurre il prezzo in cambio del voto elettorale di Federico. Il fratello di Carlo, Clemente Augusto di Baviera, arcivescovo e principe elettore dell'Elettorato di Colonia, vot\u00f2 per lui all'elezione imperiale e personalmente lo incoron\u00f2 il 12 febbraio 1742 nella tradizionale cerimonia a Francoforte sul Meno. Il giorno successivo, la capitale bavarese di Carlo, Monaco, capitol\u00f2 sotto gli austriaci per evitare di essere saccheggiata dalle truppe di Maria Teresa. Nelle settimane successive, l'esercito austriaco occup\u00f2 gran parte dei territori della Baviera, sbarrandogli la strada alla volta della Boemia.\nCarlo VII aveva trascorso gran parte dei suoi tre anni di regno come imperatore a Francoforte mentre Maria Teresa batt\u00e9 la Prussia per il suo patrimonio in Boemia ed Ungheria. Federico non aveva potuto assicurare la Boemia a Carlo, ma cerc\u00f2 con ogni sforzo di allontanare gli austriaci dalla Baviera. Durante gli ultimi tre mesi del suo breve regno, Carlo visse a Monaco, ove mor\u00ec nel gennaio del 1745. Suo figlio, Massimiliano III Giuseppe eredit\u00f2 le dignit\u00e0 elettorali paterne, ma non l'ambizione del genitore al trono imperiale. Con la Pace di F\u00fcssen (22 aprile 1745), Massimiliano Giuseppe promise di votare per Francesco di Lorena, marito di Maria Teresa, durante l'elezione imperiale, riconoscendo inoltre la Prammatica Sanzione. In cambio egli ottenne la restituzione della posizione elettorale della sua famiglia e tutti i suoi territori. Con questi suoi negoziati ebbe fine un'epoca di contrasti e si inaugur\u00f2 un'epoca nuova di pace e prosperit\u00e0 che perdur\u00f2 sino al 1777, anno della morte di Massimiliano Giuseppe.\nI contendenti.\nCome duca di Baviera, Massimiliano Giuseppe era principe di uno degli stati territorialmente pi\u00f9 estesi dell'area germanofona del Sacro Romano Impero. Come principe elettore egli disponeva di uno dei ranghi pi\u00f9 alti tra i principi dell'impero, con peculiarit\u00e0 legali, economiche e giudiziarie proprie, oltre ad essere uno degli uomini che fisicamente eleggevano l'imperatore tra un ristretto gruppo di candidati. Egli era figlio di un imperatore (Carlo VII) e nipote di un altro (Giuseppe I). Malgrado la Pace di F\u00fcssen, ognuno dei suoi figli avrebbe potuto pretendere il trono imperiale. Quando questi mor\u00ec di vaiolo il 30 dicembre 1777, queste pretese genealogiche iniziarono a smuoversi: egli non lasci\u00f2 figli a succedergli e molti ambiziosi suoi famigliari erano pronti a dividersi il suo patrimonio.\nL'erede.\nLa linea del Palatinato-Sulzbach dei Wittelsbach aveva ereditato il ducato di Baviera. In questa linea, il cinquantacinquenne Carlo IV Teodoro, Duca di Berg-J\u00fclich, era il primo in ordine di pretesa. Sfortunatamente per Charles Theodore, egli era gi\u00e0 Elettore Palatino. Secondo i termini della Pace di Vestfalia del 1648, egli avrebbe dovuto cedere l'Elettorato Palatino ad un suo erede per poter aspirare all'Elettorato Bavarese, ma questi non era in grado di farlo dal momento che non aveva figli legittimi atti a succedergli. Egli prefer\u00ec pertanto vivere nel Palatinato, col suo clima salubre ed uno scenario sociale compatibile con la sua persona, dedicandosi al patrocinio delle arti ed allo sviluppo di Mannheim, sua citt\u00e0 capitale, riempiendola di musei e teatri con costi notevoli per il suo stato. Ospit\u00f2 Voltaire in uno dei suoi numerosi palazzi. Durante la visita, egli assunse il segretario di Voltaire, il nobile fiorentino Cosimo Alessandro Collini (1727\u20131806), al proprio servizio, fatto considerato un vero e proprio colpo in molti circoli dell'illuminismo. Thomas Carlyle diceva di Carlo Teodoro: \"\u00c8 una povera e piccola creatura, di puro egoismo, ornamentale, per natura dilettante; immerso nel teatro, [e] figlio bastardo\". Il ministro degli esteri francese, Charles Gravier, conte di Vergennes, che lo conosceva, descrisse le manie di Carlo Teodoro in maniera ancora pi\u00f9 forte:\nL'Elettrice gli aveva provveduto un figlio maschio che per\u00f2 era morto ancora infante ma l'attrice francese che egli aveva poi elevato al rango di contessa, gli diede diversi figli naturali. Alla morte di Massimiliano Giuseppe, egli aveva gi\u00e0 legittimato sette maschi derivati da diverse unioni, e stava pensando alla legittimazione di altri suoi due figli. Con tutti questi eredi maschi, egli aveva necessit\u00e0 indubbiamente di suddividere il proprio territorio al di la di quanto stabilito dal testamento del defunto elettore.\nL'affarista.\nGiuseppe, arciduca d'Austria, re dei Romani e coreggente con la madre Maria Teresa, ambiva alla Baviera. La lezione appresa da sua madre nella Guerra di Successione austriaca non gli bastava pi\u00f9 e colse l'occasione per espandere ancora di pi\u00f9 l'influenza degli Asburgo-Lorena nelle terre germanofone dell'impero. Senza l'annessione della Baviera, la famiglia Asburgo sarebbe sempre stata in bilico per l'elezione del proprio candidato al trono imperiale n\u00e9 per la successione ai territori di Boemia, Ungheria e Croazia. Per gran parte della vita adulta di Giuseppe, egli tent\u00f2 di rafforzare l'influenza dell'impero asburgico propriotramite l'acquisizione di nuovi territori.\nGiuseppe aveva inoltre sposato la sorella di Massimiliano Giuseppe, Maria Giuseppa, nel 1765, sperando di poter ottenere un giorno l'elettorato bavarese per i propri eredi. Dopo due anni di matrimonio infelice, Maria Giuseppa mor\u00ec senza eredi. Quando Massimiliano Giuseppe mor\u00ec dieci anni pi\u00f9 tardi, Giuseppe pot\u00e9 presentare solo una debole pretesa sui territori della Bassa Baviera sulla base di un'antica e dubbia concessione dell'imperatore Sigismondo alla casa d'Asburgo nel 1425. Conoscendo le poche risorse legali di cui conosceva, Giuseppe negozi\u00f2 un accordo segreto con Carlo Teodoro poco dopo la morte di Massimiliano Giuseppe. In questo accordo (3 gennaio 1778), Carlo Teodoro avrebbe ceduto la Bassa Baviera all'Austria in cambio della successione incontrastata al ducato. Carlo Teodoro cerc\u00f2 inoltre di acquisire da Giuseppe alcune parti dei Paesi Bassi austriaci e dell'Austria Anteriore che egli voleva destinare ai suoi figli illegittimi, ma Giuseppe non ne tenne conto. Successivamente, l'accordo ignor\u00f2 completamente anche le pretese dell'erede presunto di Carlo Teodoro, Carlo II Augusto, della casa del Palatinato-Zweibr\u00fccken-Birkenfeld. Carlo Augusto era l'erede presunto dei domini e dei titoli di Carlo Teodoro. Egli aveva un interesse chiaro e diretto verso il ducato di Baviera, in particolare nell'integrit\u00e0 territoriale di quei domini.\nErede presunto.\nSconosciuta sia a Carlo Teodoro che a Giuseppe, una vedova\u2014gli storici sono incerti su \"quale\" vedova\u2014apr\u00ec i negoziati con la Prussia per assicurarsi l'eventuale ascesa di Carlo Augusto. Molti storici ritengono che la vedova di Massimiliano Giuseppe, Maria Anna Sofia di Sassonia, fosse stata l'artefice di questo punto. Altri asseriscono che non si sia trattato della vedova di Massimiliano Giuseppe, bens\u00ec di sua sorella, che era anche suocera di Carlo Augusto. Questa vedova, Maria Antonia, era la madre dell'elettore regnante di Sassonia. Ernest Henderson disse di lei che era \"l'unico uomo nel partito dei Wittelsbach\".\nCarlo Augusto non era un grande ammiratore di Giuseppe. Ancora giovane, egli aveva cercato la mano della sorella di Giuseppe, l'arciduchessa Maria Amalia d'Austria. Ella era ben disposta ad accettarlo, ma Giuseppe e sua madre insistettero perch\u00e9 ella sposasse il duca di Parma. Dopo questo disappunto, Carlo Augusto spos\u00f2 Maria Amalia di Sassonia nel 1774; figlia dell'elettore Cristiano (m. 1765) e di sua moglie la duchessa Maria Antonia di Baviera, sorella di Massimiliano Giuseppe. Nel 1769, l'elettore regnante, Federico Augusto I di Sassonia, aveva sposato la sorella di Carlo Augusto. Carlo Augusto, talvolta definito come \"duc de Deux-Ponts\" (traduzione francese di Zweibr\u00fccken, o due ponti), un teoretico stato francese a supporto delle sue pretese. Ad ogni modo, egli aveva ottime relazioni con gli elettori sassoni.\nDiplomazia.\nPartiti interessati.\nLa Prussia aveva manifestato il proprio interesse per la disposizione del ducato. il conte Karl-Wilhelm Finck von Finckenstein, primo ministro di Federico il Grande, credeva che una qualsiasi acquisizione in territorio bavarese da parte dell'Austria avrebbe spostato il bilanciamento del potere nel Sacro Romano Impero, diminuendo l'influenza della Prussia. Le vittorie recentemente acquisite dalla Prussia erano state duramente ottenute. Trent'anni prima, Federico aveva combattuto le Guerre di Slesia con l'annessione di quel territorio ai suoi domini. Nella Guerra dei Sette anni poi, la Prussia si era guadagnata il rispetto delle altre potenze europee come Francia, Russia, Gran Bretagna e la stessa Austria. Per proteggere lo status territoriale della Prussia, Finck e Federico avevano costruito un'alleanza con l'Elettorato di Sassonia, venendo cos\u00ec coinvolti nella difesa dei diritti di Carlo II Augusto, duca di Zweibr\u00fccken, erede presunto di Carlo Teodoro.\nInteressata nel contesto a voler mantenere la propria influenza tra gli stati tedeschi, la Francia aveva un doppio problema. Come sostenitrice delle colonie britanniche ribelli in Nord America, era interesse della Francia evitare scontri sul continente europeo per concentrarsi nelle operazioni oltremare. Il riallineamento diplomatico del 1756 aveva gettato nel baratro 200 anni di politica estera francese contro la casa d'Asburgo per contrastare la Gran Bretagna. Il cambiamento di questa politica nel '56 leg\u00f2 sempre pi\u00f9 la politica europea a Vienna, sebbene anche alla stessa corte di Versailles esistesse un forte sentimento anti-austriaco. La Rivoluzione diplomatica del 1756, venne sottoscritta definitivamente nel 1770 col matrimonio diplomatico tra Luigi, il Delfino del Viennois, e l'arciduchessa austriaca Maria Antonietta. Il ministro degli esteri francese, Charles Gravier, conte di Vergennes, mantenne sempre un'ostinata ostilit\u00e0 nei confronti degli austriaci e non approvava questi spostamenti d'alleanze dai confini tradizionali della diplomazia, tentando sin dal 1778 di districarsi dagli obblighi militari nei confronti dell'Austria.\nLa crescita della tensione.\nNel gennaio del 1778, la tensione generale inizi\u00f2 a crescere. Il 3 gennaio, alcuni giorni dopo la morte di Massimiliano Giuseppe, lo scudiere di corte proclam\u00f2 Carlo Teodoro quale nuovo duca. I dragoni fecero la loro parata per le strade di Monaco, suonando le trombe e gridando a gran voce: \"Lunga vita al nostro elettore Carlo Teodoro!\" Secondo l'accordo del 3 gennaio tra Giuseppe II e Carlo Teodoro, 15.000 truppe austriache avrebbero occupato Mindelheim, cos\u00ec da assicurarsi i territori previsti per Giuseppe. Carlo Teodoro, che aveva in sogno di ricostruire l'impero borgognone, si rese conto che Giuseppe non stava pianificando seriamente lo scambio con la porzione della Baviera per una parte dei Paesi Bassi austriaci. Al meglio, egli ne avrebbe potuto acquisire una porzione, l'Hainaut o la Gheldria, il Lussemburgo, il Limburgo o vari territori dispersi nell'Austria Anteriore.\nMentre il sogno rinascimentale di Carlo Teodoro svaniva, Giuseppe continu\u00f2 la sua annessione di parti della Baviera. La vedova (moglie di Massimiliano Giuseppe) chiese aiuto alla Prussia per conto di Carlo II Augusto. Degli inviati di Federico il Grande giunti presso l'erede presunto lo convinsero a muovere protesta alla Dieta Imperiale riunita a Ratisbona. Le truppe di Giuseppe rimanevano intanto in parti della Baviera, stabilendo addirittura il passaggio all'amministrazione austriaca di Straubing, precipitando cos\u00ec la crisi diplomatica. L'occupazione austriaca della Baviera era inaccettabile per il re di Prussia. Le truppe prussiane si mobilizzarono per raggiungere il confine con la Boemia, ricordando quasi quanto accaduto con l'invasione del 1740, fatto che venne ritenuto pericoloso da Giuseppe II. Nel frattempo, i francesi rinnegarono le loro obbligazioni militari nei confronti dell'Austria, mandando a dire a Giuseppe II che Parigi non avrebbe mai supportato militarmente una guerra contro la Prussia. La Gran Bretagna, il pi\u00f9 potente degli alleati della Prussia, era gi\u00e0 impegnata nel Nord America. L'altro alleato prussiano, la Sassonia, aveva concluso due matrimoni di successo con la casata di Carlo Augusto, ed era strategicamente pronta per la guerra contro l'Austria con un contributo di 20.000 uomini. Per quanto riguardava Mosca, Caterina II di Russia temeva che la guerra fosse in grado di giungere sino ai confini del suo impero ma non voleva essere coinvolta in altri conflitti europei.\nPer quattro mesi perdurarono i negoziati tra Vienna e Berlino, Dresda e Ratisbona, oltre che con Monaco e Mannheim. Dalla primavera del 1778, Austria e Prussia si scontrarono coi rispettivi eserciti nella guerra di successione bavarese.\nLe azioni.\nQuando divenne chiaro che gli altri monarchi d'Europa erano contrari alla partizione \"de facto\" della Baviera, Giuseppe ed il suo ministro degli esteri, Anton, conte di Kaunitz, iniziarono ad assicurare i confini del reame asburgico ponendo 600 cannoni e 190.000 uomini in Boemia, Moravia e Slesia austriaca. Quest'armata ammontava a gran parte dell'esercito effettivo austriaco che si attestava attorno ai 200.000 uomini, lasciando le regioni austriache al confine con l'Impero ottomano perlopi\u00f9 sguarnite. Il 6 aprile 1778, Federico di Prussia raccolse un esercito di 80.000 uomini presso il confine prussiano con la Boemia, stanziandolo presso Neisse, Schweidnitz e la Contea di Glatz, che Federico aveva acquistato dai Wittelsbach nel 1741, in cambio del supporto elettorale a Carlo VII. A Glatz, Federico complet\u00f2 i suoi preparativi per l'invasione: egli ottenne supporti, sistem\u00f2 la linea di marcia, port\u00f2 l'artiglieria in loco ed allen\u00f2 i suoi soldati. Suo fratello minore, il principe Enrico di Prussia, si pose alla guida di un altro esercito di 75.000 uomini che si pose a nord ed a ovest, in Sassonia. Nell'aprile di quell'anno, Federico e Giuseppe ufficialmente diedero inizio agli scontri ed i negoziati diplomatici ebbero bruscamente fine.\nLa prima schermaglia.\nAll'inizio di luglio del 1778, il generale prussiano Johann Jakob von Wunsch (1717\u20131788) giunse in Boemia presso il villaggio fortificato di N\u00e1chod con centinaia di uomini. La locale guarnigione, comandata da Friedrich Joseph, barone di Nauendorf, allora un semplice \"Rittmeister\" (Capitano di Cavalleria) disponeva di appena 50 ussari. Malgrado i pochi aiuti numerici, Nauendorf ed i suoi 50 ussari riuscirono ad evitare le forze di Wunsch. Quando alla fine l'esercito del capitano si scontr\u00f2 con gli uomini di Wunsch, che erano in numero tre volte superiore, Nauendorf accolse i prussiani come amici. Wunsch si ritir\u00f2. Il giorno successivo, Nauendorf venne promosso maggiore. La notizia dello scontro positivo sostenuto da Nauendorf riusc\u00ec a compiacere grandemente Giuseppe II. In una lettera a suo figlio, imperatrice Maria Teresa scrisse: \"Mi dicono che vi compiaciate di Nauendorf, un brigante originario di Carlstadt o dell'Ungheria, che ha ucciso sette uomini, al quale voi avete dato personalmente 12 ducati come ricompensa.\"\nL'invasione.\nAlcuni giorni dopo l'incontro tra Wunsch e Nauendorf, Federico ed i suoi 80.000 uomini invasero la Boemia. Le truppe occuparono N\u00e1chod, ma non andarono oltre. L'esercito asburgico coi suoi 600 cannoni si posero sulle alture nei pressi del fiume Elba. Giuseppe II mantenne personalmente il comando delle operazioni, mentre sul campo oper\u00f2 fisicamente il conte Franz Moritz von Lacy. Lacy aveva prestato servizio sotto il feldmaresciallo Daun durante la Guerra dei Sette anni ed era conosciuto in ambito militare al punto che gli venne affidata la direzione della difesa delle posizioni austriache. Centrata su Jarom\u011b\u0159, una tripla linea di fortificazioni si estendeva per 15\u00a0km sino a K\u00f6niggr\u00e4tz seguendo il corso del fiume.\nQuando il grosso dell'esercito austriaco si scontr\u00f2 con quello di Federico il Grande presso l'Elba, una piccola armata al comando del barone Ernst Gideon von Laudon guard\u00f2 i passaggi dalla Sassonia e dalla Lusazia in Boemia. Poco dopo che Federico fu entrato con le sue truppe in Boemia, il principe Enrico, brillante stratega, spost\u00f2 le proprie truppe attorno a quelle di Laudon ed entr\u00f2 in Boemia a Hainspach. Per evitare di essere circondato dalle truppe nemiche, Laudon si ritir\u00f2 verso il fiume Iser, ma dalla met\u00e0 di agosto di quell'anno gran parte dell'esercito austriaco si trov\u00f2 nel pericolo di essere aggirato da Enrico sull'ala sinistra.\nMentre il grosso del suo esercito era impegnato sulle alture dell'Elba, Giuseppe II incoraggi\u00f2 le incursioni contro le truppe prussiane. Il 7 agosto 1778 con due squadroni del suo reggimento, il maggiore Nauendorf guid\u00f2 un'azione contro un convoglio di rifornimenti prussiano a Bieberdorf nella contea di K\u0142odzko. Il convoglio, preso alla sprovvista, si arrese a Nauendorf al punto che i suoi ufficiali poterono catturare 110 uomini, 476 cavalli, 240 sacchi di farina e 13 carri da trasporto. Questo fu il tipo di azioni che caratterizzarono tutta la guerra e non vi furono grandi battaglie. I soldati riferirono di aver trascorso pi\u00f9 tempo a procurare cibo che a combattere.\nGli eserciti rimasero nei loro accampamenti per tutta la stagione bellica. Il principe Enrico scrisse a suo fratello, suggerendogli di completare le operazioni entro il 22 agosto, data nella quale egli aveva previsto che sarebbero terminati i rifornimenti locali di cibo per i suoi uomini e per i cavalli. Federico acconsent\u00ec alla richiesta abbandonando i piani di attraversare l'Elba ed avvicinarsi alle spalle forze austriache, e prefer\u00ec ritirarsi lentamente. Sebbene Enrico eseguisse intanto altri attacchi simultanei sulle alture di K\u00f6niggr\u00e4tz, tale piano non ebbe successo sulle truppe di Laudon che anzi furono sul punto di sconfiggere i prussiani. Federico sapeva bene che russi e svedesi stavano attendendo un segnale di debolezza da parte della Prussia per rifarsi e pertanto decise di desistere da ulteriori schermaglie.\nUno degli episodi di questa guerra senza battaglie cattur\u00f2 l'immaginazione del pittore storico Bernhard Rode: dalle alture di K\u00f6niggr\u00e4tz gli austriaci bombardarono frequentemente l'esercito prussiano accampato sotto di loro. Il giorno in cui il medico di Federico il Grande gli stava praticando un salasso per calmarlo, una potente cannonata austriaca svegli\u00f2 tutto il campo e Federico stesso si precipit\u00f2 fuori dalla sua tenda per osservare i danni. Durante la corsa, la sua vena gi\u00e0 incisa si apr\u00ec ulteriormente al punto che il medico dovette applicargli una fasciatura per evitare il dissanguamento (vedi l'immagine nell'infobox sulla guerra di successione bavarese in questa pagina).\nNauendorf ad ogni modo continu\u00f2 le sue incursioni, ma Maria Teresa aveva inviato il ministro Kaunitz in missione segreta a Berlino per cercare di porre fine a quegli scontri. Rifiutata una prima volta la pace, Maria Teresa scrisse dunque a Caterina di Russia per chiederle assistenza. Quando Giuseppe II scopr\u00ec che sua madre stava compiendo manovre diplomatiche di cui lui era all'oscuro, minacci\u00f2 di dimettersi dalla carica di imperatore, ma sua madre gli spieg\u00f2 la mossa intrapresa ed egli la accett\u00f2. Caterina si offr\u00ec di mediare la disputa e Federico inizi\u00f2 a ritirare parte delle sue truppe da met\u00e0 settembre. Nell'ottobre di quell'anno, Giuseppe ritir\u00f2 gran parte del suo esercito dal confine boemo e Federico si ritir\u00f2 completamente in Prussia. Due piccole forze di ussari e dragoni rimasero in Boemia il che permise da ambo le parti di negoziare a Teschen.\nAzioni invernali.\nNominato comandante delle truppe invernali austriache, Dagobert Sigmund von Wurmser ordin\u00f2 ad una piccola colonna al comando del colonnello Wilhelm Klebeck di attaccare il villaggio di Dittersbach. Klebeck guid\u00f2 una colonna di croati nel villaggio. Durante l'azione, 400 prussiani rimasero uccisi ed altri 400 vennero fatti prigionieri, oltre alla cattura di otto bandiere di reggimenti. A seguito dei suoi successi contro i prussiani nel 1778, Giuseppe II concesse a Wurmser la croce di cavaliere dell'Ordine Militare di Maria Teresa il 21 ottobre 1778.\nIn un altro raid, nel gennaio del 1779, Wurmser avanz\u00f2 nella contea di Glatz con cinque colonne, due delle quali comandate dal maggiore generale Franz Josef, conte Kinsky, circondando Habelschwerdt tra il 17 ed il 18 gennaio. Mentre una colonna si assicur\u00f2 l'avvicinamento, l'altra, sotto la guida del colonnello conte Carlo Pallavicini, assalt\u00f2 il villaggio e catturo il principe d'Assia-Philippsthal con 700 uomini, tre cannoni e sette bandiere di reggimento. Wurmser personalmente guid\u00f2 la terza colonna all'assalto dell'avamposto svedese di Oberschwedeldorf. L'avamposto ed il villaggio di Habelschwerdt vennero messi a ferro e fuoco coi cannoneggiamenti austriaci. Il maggiore generale Ludwig, Barone di Terzi (1730\u20131800), che copriva le azioni del Wurmser con le due restanti colonne, riusc\u00ec a catturare prigionieri altri 300 prussiani. Nel frattempo, Wurmser mantenne la sua posizione presso i villaggi di R\u00fcckerts e Reinerz.\nIl 3 marzo 1779, Nauendorf razzi\u00f2 Berbersdorf nuovamente con della fanteria leggera e degli ussari, catturando tutta la locale guarnigione prussiana. Dopo questa azione, Giuseppe II gli concesse la croce di cavaliere dell'Ordine Militare di Maria Teresa (19 maggio 1779).\nImpatto.\nNel Trattato di Teschen (maggio 1779), Maria Teresa restitu\u00ec la Bassa Baviera a Carlo Teodoro, ma mantenne la cosiddetta \"Innviertel\", una striscia di terra di 2200\u00a0km\u00b2 presso il bacino del fiume Inn, con una popolazione di 120.000 abitanti. La Sassonia ricevette la ricompensa finanziaria di sei milioni di gulden dai principali combattenti per il suo ruolo d'intervento.\nLa Guerra di Successione bavarese fu l'ultimo scontro tra Federico e Maria Teresa, i cui regni erano iniziati e finiti con guerre che li avevano visti contrapposti. Pur avendo sviluppato armate tre o quattro volte superiori alla grandezza delle armate impiegate nella Guerra dei Sette anni, nessuno dei due monarchi sfrutt\u00f2 a pieno le proprie risorse militari. Malgrado questa sia spesso ricordata come una \"guerra senza battaglie\", secondo lo storico Carlyle le perdite furono di circa 10.000 uomini da ambo le parti. Michael Hochedlinger pone le perdite totali a circa 30.000, Robert Kann invece non da stime dei morti sul campo, ma suggerisce che una delle cause primarie della morte di diversi soldati furono il colera e la dissenteria. Gaston Bodart, il cui lavoro pubblicato nel 1915 \u00e8 tutt'oggi considerato autorevole nel campo delle perdite militari austriache, \u00e8 pi\u00f9 specifico: cinque generali austriaci (non vi \u00e8 nome di loro), pi\u00f9 di 12.000 soldati e 74 ufficiali morirono sul campo. Nelle azioni minori e nelle schermaglie perirono nove ufficiali e 265 uomini, mentre 4 ufficiali e 123 uomini vennero solo feriti, ma non fatalmente. 62 ufficiali e 2.802 uomini vennero fatti prigionieri, mentre 137 furono i dispersi. Pi\u00f9 di 3.000 soldati imperiali disertarono. Infine, 26 ufficiali e 372 uomini ebbero disabilit\u00e0 permanenti. Bodart riporta anche le perdite prussiane: 1 generale ucciso (non si dice quale), 87 ufficiali e 3.364 uomini uccisi, feriti o catturati, raggiungendo cos\u00ec il 10% delle forze impiegate. Poco si \u00e8 scoperto sulle perdite dei civili che subirono devastazioni, carestie e disagi dalla guerra in corso e sicuramente il villaggio di Habelschwerdt venne quasi completamente distrutto.\nMalgrado la breve durata, la guerra stessa cost\u00f2 alla Prussia 33 milioni di fiorini. Per gli austriaci, il costo fu pi\u00f9 alto: 65.000.000 di fiorini per uno stato che aveva una rendita annuale di 50.000.000 fiorini. Giuseppe stesso descrisse questa guerra come \"una cosa orribile... la rovina di molte persone innocenti.\"\nIl cambio nella strategia.\nQuesta fu inoltre l'ultima guerra europea combattuta in vecchio stile, nelle quali le armate vennero manovrate a distanza mentre i diplomatici cercavano di risolvere le questioni dalle diverse capitali, al contrario di quanto si far\u00e0 a distanza di una sola generazione dapprima con le guerre rivoluzionarie francesi e poi con le Guerre napoleoniche. Sebbene gli storici tendano appunto a vederla come l'ultimo scontro delle potenze dell\"'Ancien R\u00e9gime\" vennero gi\u00e0 introdotte alcune novit\u00e0 \"moderne\": la grandezza degli eserciti riflette indubbiamente le abilit\u00e0 di manovra delle truppe nonch\u00e9 il loro allenamento ed equipaggiamento rispetto alle guerre precedenti.\nLa guerra riflett\u00e9 inoltre nuovi picchi di spese militari, in particolare per gli Asburgo. Dopo la Guerra dei Sette anni, le forze armate degli austriaci si erano infatti contratte da 201.311 uomini nel 1761 a 163.613 uomini nel 1775. In preparazione della seconda campagna militare estiva, l'esercito di Giuseppe II crebbe a 195.108 uomini nel 1778 sino a 308.555 uomini nella primavera del 1779. La potenza militare degli Asburgo torn\u00f2 sotto i 200.000 uomini tra il 1779 ed il 1792, anno in cui l'Austria rinvigor\u00ec le proprie forze per l'ingresso nella Prima coalizione.\nIn dialetto, gli austriaci definirono questa guerra con diversi nomignoli come \"Zwetschgenrummel\" (Cerca delle prugne), mentre prussiani e sassoni la definirono \"Kartoffelkrieg\" (Guerra delle Patate) dal momento che la leggenda vuole che ad un certo punto, in mancanza di rifornimenti, si usassero anche le patate nei cannoni a sostituire le palle in ferro. Una terza teoria vuole che la guerra abbia acquisito il proprio nome popolare per via della coltivazione delle patate diffusa largamente nella zona e che costitu\u00ec il principale cibo delle truppe impiegate.\nNella storiografia europea, molti storici hanno descritto la Guerra di Successione bavarese \"in termini dimissivi o derisivi, l'apoteosi (o la caricatura per contro) delle guerre di vecchio regime\"."}
{"id": "1510924", "revid": "307923", "url": "https://it.wikipedia.org/wiki?curid=1510924", "title": "Glina", "text": ""}
{"id": "1510925", "revid": "125196189", "url": "https://it.wikipedia.org/wiki?curid=1510925", "title": "Episodi di SpongeBob (terza stagione)", "text": "La terza stagione di \"SpongeBob\" \u00e8 stata trasmessa negli USA dal 5 ottobre 2001 all'11 ottobre 2004 e consiste in 20 episodi, a loro volta suddivisi in 2 mini-episodi, della durata di circa 10 minuti. Gli episodi di questa stagione sono stati trasmessi a cadenza irregolare nel corso dei mesi.\nIn Italia la terza stagione \u00e8 stata trasmessa in prima visione assoluta dal 13 maggio 2006 al 30 settembre 2006 su Italia 1.\nLe alghe del vicino sono sempre pi\u00f9 verdi.\nPlankton tenta ancora una volta di rubare la ricetta del Krabby Patty, ma Mr. Krab lo sconfigge nuovamente. Stufo di questa vita, il copepode decide di vivere per un giorno la vita del suo rivale con una sua invenzione. Cos\u00ec Plankton diventa il proprietario del Krusty Krab e di conseguenza Krab diventa colui che ruba la ricetta. Dopo aver sgominato il suo piano, Plankton decide infine di tornare alla vita di prima.\nBagnino all'opera.\nSpongeBob e Patrick sono in spiaggia e quest'ultimo sembra disprezzare i bagnini, mentre SpongeBob ne \u00e8 ammaliato. Quando gli piomba addosso un camion dei gelati, un cono alla vaniglia gli rimane sul naso, facendolo sembrare un bagnino provetto agli occhi di Larry, che decide di cedergli il timone del lido. Tuttavia SpongeBob, non sapendo nuotare, non permette a nessuno di entrare in acqua e, cosa peggiore, non sa come aiutare Patrick, che sta affogando a causa di un crampo. Affoga anche lui, ma in quel momento interviene Larry, che scopre perci\u00f2 che SpongeBob non \u00e8 un bagnino, costringendolo insieme a Patrick a nuotare in una piscina piccola.\nIl club della conchiglia.\nSpongeBob e Patrick fondano un club segreto su una capanna sospesa su un albero. Squiddi entra, tagliando la pianta per sbaglio e catapultando i tre in una foresta sperduta. SpongeBob e Patrick prendono consigli dal presidente del \"club della conchiglia\": una conchiglia giocattolo, che sembra rispondere sempre negativamente a Squiddi. Un esploratore capita l\u00ec e incontra il trio. Su consiglio della conchiglia, tutti e quattro decidono di non far nulla.\nIl cavalluccio marino.\n\u00c8 primavera a Bikini Bottom, e SpongeBob va in giardino a piantare dei fiori. Ogni qualvolta che si gira, tuttavia, qualcuno continua a mangiarglieli. Si tratta di un cavalluccio marino, a cui la spugna si affeziona immediatamente. L'animale per\u00f2 combina guai al Krusty Krab, costringendo SpongeBob, sebbene a malincuore, a lasciare andare il cavalluccio dopo che Mr. Krab gli racconta una storia sulla sua infanzia riguardo al lasciare andare i suoi amici. Quando Squiddi rivela che ha mangiato i soldi di Mr. Krab, lui e SpongeBob si mettono alla sua ricerca.\nIn un boccone.\nSquiddi non ha mai assaggiato un Krabby Patty sostenendo a priori di detestarli. Dopo varie insistenze, SpongeBob convince Squiddi ad assaggiarne uno, e il polpo se ne innamora al primo boccone. Quella notte s'intrufola al Krusty Krab per rubarne un paio, e alla fine ne divora a bizzeffe, esplodendo.\nIl bullo.\nAlla scuola guida arriva Flats, una sogliola che minaccia SpongeBob di prenderlo a pugni. SpongeBob allora si spaventa e si confida prima con Patrick e poi con la signora Puff, ma la sua situazione peggiora (Patrick \u00e8 amico di Flats, mentre la signora Puff ha causato un ulteriore equivoco che inguaier\u00e0 ulteriormente il povero SpongeBob). Flats raggiunge SpongeBob a casa sua, e l\u00ec SpongeBob scopre che, essendo una spugna, pu\u00f2 assorbire i pugni. Flats alla fine \u00e8 sfinito e crolla. La Puff arriva e, credendo che SpongeBob abbia picchiato Flats, minaccia di prenderlo, inutilmente, a botte.\nL'ufficiale sanitario.\nAl Krusty Krab arriva un ufficiale sanitario per un controllo. Mr. Krab e SpongeBob sentono al notiziario la notizia di un falso ufficiale sanitario che sfrutta l'ingenuit\u00e0 dei proprietari per cibo gratis e, convinti che l'ufficiale arrivato da loro sia l'impostore, decidono di avvelenarlo con un Krabby Patty disgustoso. Dopo essersi accorti che l'impostore \u00e8 un altro, si allontanano di notte al Krusty Krab per seppellire il cadavere, e l\u00ec incontrano due poliziotti. Mr. Krab e SpongeBob cercano di mostrarsi disinvolti davanti a loro, soprattutto quando vanno al Krusty Krab. Quando i poliziotti chiedono del ghiaccio nella loro bibita, i due confessano la loro malefatta, ma il cadavere non si trova stranamente nella cella frigorifera. L'ufficiale si presenta tutto malridotto, e viene scambiato per uno zombie, tuttavia annuncia che il Krusty Krab ha passato il controllo.\nLa scatola dell'immaginazione.\nSpongeBob e Patrick comprano un televisore gigante, ma sono interessati di pi\u00f9 a giocare nella scatola. Squiddi allora chiede se pu\u00f2 prendere il televisore, ma continua a vedere ovunque la scatola di cartone. Alla fine entra a bordo quella notte a insaputa di SpongeBob e Patrick e immagina di guidare la scatola fino alla discarica, cosa che per\u00f2 accade realmente.\nLe avventure di Waterman &amp; Supervista IV.\nWaterman &amp; Supervista vanno al Krusty Krab e fuggono da SpongeBob desideroso di un loro autografo. Waterman lascia la sua cintura, e SpongeBob decide di indossarla durante il lavoro. Scopre che pu\u00f2 rimpicciolire gli oggetti, e presto finisce col rimpicciolire tutti gli abitanti. Come soluzione, SpongeBob rimpicciolisce s\u00e9 stesso e la citt\u00e0.\nLa prigione.\nUn altro esame di guida fallito di SpongeBob coster\u00e0 alla povera signora Puff un posto in prigione. SpongeBob, dispiaciuto, si allea con Patrick per far evadere l'insegnante, che per\u00f2 sembra star meglio in prigione che con lui. Tuttavia l'episodio si rivela essere una fantasia che continua in loop.\nEffetto palla di neve.\nA Bikini Bottom nevica, e SpongeBob e Patrick giocano pertanto a tirarsi le palle di neve. Squiddi naturalmente \u00e8 infastidito e, dopo aver sdegnosamente rifiutato il loro invito a unirsi, partecipa contro il duo dopo l'ennesima palla di neve tirata contro il suo fuoco nel caminetto. Alla fine Squiddi ci prende talmente la mano da far stancare pure SpongeBob e Patrick, che ritornano a casa, sentendo la notizia che la neve (e di conseguenza la \"trincea\" di Squiddi) si scioglier\u00e0.\nIl numero uno.\nMister Krab allestisce un mercatino di antiquariati, e SpongeBob si aggiudica un raro cappello da \"numero 1\" che soffia bolle di sapone. Quando un tizio gli offre soldi a palate per il cappello, il granchio, goloso come al solito di soldi, le prova tutte per farsi ridare il cappello da SpongeBob, arrivando persino a profanare la tomba del suo precedente possessore, Smithy Jeben M. Jensen, pur di averlo. Sconfigge lo scheletrico Smithy e il suo esercito e ottiene il cappello, ma ha perso valore per un altro cappello che batte le mani (acquistato sempre da SpongeBob). A Krab non rimane a questo punto che piangere per la perdita dell'affare.\nVisto in TV.\nMister Krab sta portando fuori il proprio animale domestico, sollecitandolo ad affrettare il passo, poich\u00e9 si girer\u00e0 il primo spot pubblicitario del Krusty Krab. SpongeBob quella sera guarda la pubblicit\u00e0 e, non appena vede che anche lui \u00e8 nello spot, crede di essere una celebrit\u00e0 e si monta la testa facendo infuriare i clienti perch\u00e9 la spugna intanto non serve i Krabby Patty come da mestiere. Alla fine per\u00f2 SpongeBob serve i clienti, capendo che era ci\u00f2 che aspettavano fin dal principio e che il successo arriva agendo in modo concreto.\nLa moneta della discordia.\nAl Krusty Krab, scoppia una brusca lite fra Squiddi e Mr. Krabs: il granchio accusa infatti l'imbronciato polpo di aver rubato la sua prima monetina (una grossa moneta di pietra) poich\u00e9 lui \u00e8 il cassiere. Dunque Squiddi si dimette, malgrado SpongeBob cerchi di dissuaderlo. Squiddi pensa di essere libero e di poter essere ci\u00f2 che vuole, ma, essendo al verde, si ritrova a vivere in uno scatolone. SpongeBob, mosso a piet\u00e0, si offre di ospitare il burbero polpo in casa sua e cercare di spingerlo a trovarsi un nuovo lavoro, ma Squiddi diventer\u00e0 sempre pi\u00f9 insopportabile, arrogante ed esigente, sfruttando la pazienza e la gentilezza del vicino per diversi mesi e non volendo neanche sentir la parola \"lavoro\". Stufo marcio di farsi scroccare dal vicino, SpongeBob cerca di convincere Krabs a riassumere Squiddi. All'inizio il granchio rifiuta e SpongeBob, spinto al punto di rottura, afferra il suo capo per la gola e comincia a strangolarlo, arrabbiato perch\u00e9 Squiddi lo stava facendo impazzire vivendo a spese sue per tanto tempo e Mr. Krabs non lo voleva riassumere per via di una stupida monetina, ma poi scopre che la moneta era nei pantaloni di Krabs. Squiddi pu\u00f2 quindi tornare a lavorare al Krusty Krab, solo che lui e Mr. Krabs cominciano di nuovo a litigare sul perch\u00e9 gli sia finita la moneta nei pantaloni.\nVietato l'ingresso alle lagne.\nSpongeBob \u00e8 in spiaggia con Sandy, quando i due s'imbattono nel \"Salty Spitoon\", un locale per veri duri (simile al tipico bronx di periferia). Mentre Sandy riesce a entrare nel saloon, SpongeBob non ci riesce perch\u00e9 considerato una \"lagna\". Alla \"Capanna delle Lagne\", SpongeBob pensa a un piano per dimostrare di essere un osso duro, e quando il gestore del locale nota che SpongeBob \u00e8 riuscito a sconfiggere Patrick senza neppure toccarlo, gli permette di entrare, ma la spugna scivola su un cubetto di ghiaccio e viene ricoverato nell'Ospedale delle Lagne.\nIl ritorno di Squilliam.\nAll'uscita dal Krusty Krab, Squiddi re-incontra Squilliam (gi\u00e0 comparso in \"La banda\" della stagione 2) che come al solito lo canzona spavaldo. Per fare colpo sul rivale, Squiddi gli dice di possedere un ristorante a 5 stelle. Quando Squilliam gli dice che verr\u00e0 a cena nel \"suo\" ristorante quella sera stessa, Squiddi capisce di essere fregato e cerca di trasformare il Krusty Krab in un locale di lusso, con scarsi risultati. Alla fine per\u00f2 SpongeBob riesce a fare tutto da solo e Squiddi sembra vincere sul rivale, ma quando Squilliam chiede a SpongeBob come si chiama, la spugna va nel panico e semina il caos, e la serata va in fumo. Squiddi confessa al rivale Squilliam che era soltanto una farsa e che \u00e8 un semplice cassiere, e quest'ultimo prima sembra essere sulla stessa barca con lui, ma poi se ne va con i suoi adulatori per il suo casin\u00f2. Squiddi resta l\u00ec mentre Mister Krab suona il suo violino microscopico.\nPaura dei robot.\nUna sera SpongeBob guarda un film dove i robot hanno conquistato il pianeta. Ne risulta cos\u00ec suggestionato da pensare di essere perseguitato dai robot. Quando Mr. Krab comincia a comportarsi in modo strano, accusando tutti i sintomi di chi \u00e8 stato sostituito da un impostore robotizzato, SpongeBob e Squiddi cominciano a pensare che il loro capo sia stato sostituito da un robot impostore. I due torchiano il \"robot\" chiedendo dove sia Mr. Krab, nonostante il granchio ripeta pi\u00f9 volte di essere quello vero. I due iniziano a distruggergli vari oggetti costosi, facendo piangere il granchio che sfata quindi ogni dubbio: il vero Mr. Krab \u00e8 proprio lui. SpongeBob rivela che nel finale del film si scopriva che era tutto un sogno del protagonista e lascia il locale, mentre Mr. Krab si mette a gridare infuriato.\nGenitori per caso.\nSpongeBob e Patrick sentono uno strano rumore, che scoprono venire da una piccola capasanta. Decidono di prendersene cura come due genitori, ma mentre la madre (SpongeBob) continua a occuparsi della casa e del cucciolo, il padre (Patrick) non si dimostra per nulla responsabile. Tra i due scoppia una lite, ma poi vedono che la capasanta sta per gettarsi da un obl\u00f2. Il cucciolo spicca il volo, e SpongeBob la considera tutto sommato una bella esperienza.\nLa vernice indelebile.\nMister Krab incarica SpongeBob e Patrick di ridipingere l'interno di casa sua con una vernice indelebile, avvertendoli che se anche soltanto una goccia dovesse essere fuori dal muro, appender\u00e0 il loro sedere in una cornice sul camino. I due, tesi come molle, si mettono all'opera, ma quando soffiano due bolle di vernice per errore e sembra che qualcosa sia andato fuori dal muro, tutto sembra filare liscio finch\u00e9 non si accorgono che una macchina \u00e8 finita proprio sul primo dollaro del vecchio granchio. Il duo capisce di essere nei guai, e in quel momento Mister Krab ritorna e scopre la cosa. SpongeBob e Patrick sono basiti a vedere che sarebbe bastata della saliva per lavare via la vernice, rivelando che non era cos\u00ec indelebile dopo tutto. Krab scoppia in una fragorosa risata e SpongeBob e Patrick se ne vanno indignati sentendosi presi in giro, per\u00f2 sputando ovunque fa sciogliere la vernice, e la casa ritorna quella di prima.\nLezioni di cucina.\nL'episodio consiste in un filmato promozionale del Krusty Krab. SpongeBob nel filmato interagisce direttamente col narratore seguendo alla lettera ci\u00f2 che dice (igiene personale, interagire col capo, eccetera) e scoprendo il significato dell'acronimo P.O.O.P. (People Order Our Patties, \"la gente ordina i nostri Patty\"). Alla fine il narratore rivela a SpongeBob la formula segreta del Krabby Patty, ma l'episodio s'interrompe e perci\u00f2 allo spettatore non sar\u00e0 dato di conoscerla.\nLa festa.\nMentre Patchy il pirata d\u00e0 una festa in casa sua, ricorda la volta in cui anche SpongeBob ne organizz\u00f2 una, e l'episodio ha inizio.\nSpongeBob, in un negozio, compra un kit per organizzare feste e, una volta tornato a casa, stila una scaletta per organizzare cronologicamente le attivit\u00e0 da farsi. \u00c8 tutto pronto e gli invitati arrivano. SpongeBob si rivela fin troppo rigido e puntiglioso sull'ordine di svolgimento delle attivit\u00e0, a un certo punto rimane chiuso fuori di casa e, dopo diversi tentativi di rientrare, tenta di sfondare la porta. In quel momento arrivano due poliziotti, che sulle prime credono che la spugna stia tentando di \"rapinarsi\", ma capiscono in seguito che \u00e8 il proprietario. Per\u00f2 poi lo arrestano soltanto per non aver invitato anche loro alla festa. Rilasciato l'indomani, SpongeBob nota che tutto l'interno di casa sua \u00e8 in disordine e si convince che questa festa si sia rivelata uno sfacelo, ma Patrick lo rassicura dicendogli che tutti si sono divertiti e chiamandolo il \"miglior organizzatore di feste della storia\". A questo punto SpongeBob si rallegra e d\u00e0 la buonanotte a Gary.\nI venditori di cioccolato.\nIspirati da una rivista di come vivono i ricchi (nello sfarzo e nella bambagia), SpongeBob e Patrick decidono di vendere barrette al cioccolato porta a porta. Vedendo un manifesto per la vendita di patatine, decidono di inventare degli slogan per convincere la gente a comprare il loro cioccolato. In men che non si dica i due fanno grossi affari, e alla fine della puntata i due si ritrovano a cena con due signore anziane incontrate poco prima.\nLa spalla.\nStufo di sentirsi trattare come un bambino da Waterman, Supervista decide di diventare un supercattivo e di fondare la E.V.I.L. con alcuni superdelinquenti. L'anziano eroe raduna quindi SpongeBob e tutti gli altri per affiancarlo nel combattimento contro la banda di gaglioffi (con parodie di supereroi quali Flash o la Donna Invisibile), ma tutti quanti vengono messi fuorigioco. Quando sembra ormai la fine, Supervista decide infine di ritornare buono e fa pace con Waterman, che cercher\u00e0 di non farlo pi\u00f9 sentire un bambino. E cos\u00ec tutto ritorna alla normalit\u00e0, ma Supervista \u00e8 costretto ad ammettere che non riesce a mangiare un normale Krabby Patty perch\u00e9 \u00e8 troppo grande per lui, come temeva Waterman.\nIl nuovo compagno di classe.\nSpongeBob si sta preparando per andare alla scuola di guida, e incontra Patrick che si rattrista all'idea di dover aspettare per vedere il suo amico. SpongeBob decide quindi di farlo aggregare. All'inizio delle lezioni, Patrick fa una gaffe, suscitando l'ilarit\u00e0 di tutti gli allievi. Nel corso della lezione, Patrick continua a fare cose imbarazzanti o spiacevoli e la colpa di tutto ricade su SpongeBob. Le azioni sconsiderate dell'amico costeranno persino alla povera spugna una \"stella da bravo studente\". L'insegnante, dopo averli visti litigare, li punisce obbligandoli a rimanere a scuola anche dopo le lezioni. I due, nell'aula del castigo cui sono stati relegati, salvano la vita a Roger, un pulcino dentro un uovo che non sopravvivrebbe senza luce. La signora Puff, vedendo la scena, promuove entrambi congratulandosi con loro. A fine puntata, il pulcino Roger emerge dall'uovo chiedendo se si \u00e8 perso qualcosa.\nIl milionesimo dollaro.\nMister Krab guadagna il suo \"milionesimo dollaro\", e come ricompensa porta i suoi impiegati a pesca di molluschi. L\u00e0 il suo \u00ba dollaro viene divorato da un mollusco, e da quel momento il granchio comincia a perdere la testa per ritrovarlo acciuffando il mollusco incriminato. SpongeBob e Squiddi, non potendone pi\u00f9, fanno per lasciare il barcone, ma Krab li riacciuffa e minaccia di darli in pasto al mollusco per attirarlo. Il granchio combatte l'animale e si riprende il dollaro, ma a costo di un grande pedaggio: a detta sua non \u00e8 \"niente di importante\", ma in verit\u00e0 viene rivelato che \u00e8 rimasto senza corpo e che gli \u00e8 rimasta solo la testa.\nSpongeBob preistorico.\nQuesto episodio speciale \u00e8 ambientato nella Preistoria. Viene introdotto da Patchy il pirata, vestito da uomo delle caverne, che discute con il suo pappagallo Potty riguardo al fatto se sia meglio il passato o il futuro.\nL'episodio, in generale, mostra gli antenati di SpongeBob, Patrick e Squiddi alle prese con le prime scoperte dell'uomo, per quanto concerne il mangiare e il fuoco. I tre cominciano a un certo punto a litigare per il fuocherello, finch\u00e9 una pioggia non lo estinse.\nGara di lumache.\nSquiddi compra Snellie, un'affascinante lumaca da corsa, per iscriverla ad una corsa per lumache. Quando il polipo deride Gary, la lumaca di SpongeBob, lui iscriver\u00e0 la lumaca alla gara e la allener\u00e0 fino allo sfinimento. Gary arriva alla corsa sfinito e va a sbattere contro il guard rail della pista. SpongeBob \u00e8 dispiaciuto per cos'\u00e8 successo a Gary, e intanto la chiocciola di Squiddi \u00e8 in testa, ma a un certo punto ritorna indietro per confortare Gary. Il vincitore della gara \u00e8 quindi Rocky, la \"chiocciola\" di Patrick. SpongeBob e Patrick ritirano il premio, ma per errore lo dedicano a Squiddi \"Tortellini\". L'episodio finisce con SpongeBob che viene calciato da Sandy senza dare il motivo allo spettatore.\nUna serata folle.\nMister Krab ha paura di stare invecchiando, cos\u00ec decide di unirsi a SpongeBob e Patrick nella loro nottata di \"folle trasgressione\", nella speranza di sentirsi giovane come un tempo. Niente di ci\u00f2 funziona e il granchio, deluso, se ne va definendo i due amici \"babbei\". SpongeBob e Patrick per\u00f2 lo attirano con la trovata del \"ruba-mutande\" (irrompere nei guardaroba femminili e rubare loro le mutande). Sfortunatamente, rubano le mutande della madre di Krab, che punisce il figlio per la sua marachella, anche se quest'ultimo ammette a SpongeBob di sentirsi pi\u00f9 giovane, prima di andare a dormire.\nLa rinascita.\nDopo aver mangiato un Krabby Patty scaduto e immangiabile, Mr. Krab viene ricoverato in ospedale, dove si scopre che \u00e8 in punto di morte. In quel momento giunge l'Olandese Volante, che arrabbiato punisce il granchio, visto che \u00e8 stato sempre avaro e meschino nel corso della sua vita, obbligandolo a rimanere in eterno in un armadio contenente i calzini di Davy Jones. Alla fine per\u00f2, stufo dei suoi lamenti, gli d\u00e0 un'altra possibilit\u00e0: torner\u00e0 in vita, ma dovr\u00e0 comportarsi in modo educato e generoso. Cos\u00ec il granchio ritorna al Krusty Krab da SpongeBob e Squiddi e inizia la sua nuova vita di generosit\u00e0 verso i clienti del fast food. Sfortunatamente, scopre dopo che il suo comportamento lo ha indotto a spendere dollari per vari servizi e non ha pi\u00f9 soldi e, quando se ne accorge, \u00e8 inorridito. A questo punto Krab ritorna avaro e l'Olandese viene a prenderlo, ma SpongeBob difende il proprio capo. Il pirata-fantasma decide di scommettere su cosa fosse importante tra SpongeBob e 62 centesimi. Mr. Krab sceglie il denaro e SpongeBob viene cos\u00ec portato via. Poco dopo Mr. Krab capisce il suo errore tramite i rimproveri di Squiddi e inizia a piangere, supplicando l'Olandese di ridargli il suo cuoco, gettando anche a terra le monete. Proprio in quel momento, l'Olandese riporta da Mr. Krab SpongeBob, dal momento che era stufo delle chiacchierate educative di quest'ultimo.\nL'incidente.\nDopo essersi letteralmente rotto il sedere durante uno sport estremo, il sandboarding, SpongeBob decide, soprattutto in virt\u00f9 del fatto che un altro incidente come quello gli costerebbe il \"sedere d'acciaio\", di non uscire pi\u00f9 di casa. Sandy e Patrick le provano tutte per smuoverlo, ma ogni sforzo si rivela vano. A un certo punto Patrick si traveste da gorilla dietro idea di Sandy, finch\u00e9 un altro \"Patrick\" arriva, rivelando di essere un gorilla in carne ed ossa. L'animale attacca i due, ma SpongeBob si fa coraggio e lo affronta per salvare i suoi due amici, venendo per\u00f2 letteralmente spezzato in due dal gorilla. Quando le due met\u00e0 di SpongeBob chiedono cosa ci faccia un gorilla sott'acqua, l'animale, cavalcando una zebra, se ne va al tramonto.\n\u00c8 arrivata l'estate.\nArriva l'estate, e SpongeBob ne \u00e8 entusiasta. Anche Mr. Krab lo \u00e8, convinto di poter spillare i soldi ai bambini che non vanno a scuola. Allestisce \"Krabby-landia\", un parco giochi sgangherato, promettendo ai ragazzini l'arrivo di Krabby il Clown (un'evidente parodia del personaggio Krusty il Clown de \"I Simpson\"), ma esso non arriva. SpongeBob \u00e8 quindi costretto a intrattenere i bambini nell'attesa facendosi del male, ma alla fine Krabby il Clown si rivela non essere altri che Krab stesso, non volendo spendere soldi per ingaggiare un vero pagliaccio. Il karma per il meschino granchio non s'attarder\u00e0 a venire: i ragazzini lo assaliranno e lo obbligheranno a intrattenerli con tutte le torture che SpongeBob ha dovuto subire per causa sua.\nIl campeggio.\nSquiddi \u00e8 entusiasta perch\u00e9 SpongeBob e Patrick sono andati a far campeggio per due giorni. Credeva di essere lontano da loro, ma non immaginava che i due facessero campeggio proprio davanti a casa sua. Dopo varie insistenze, Squiddi fa campeggio anche lui. Avr\u00e0 un'esperienza terribile, poich\u00e9 ad esempio Patrick continua a lanciargli in faccia marshmallow arrostiti (simile a quando gli tira in faccia le palle di neve in \"Effetto palla di neve\"); Squiddi, inoltre, non crede all'esistenza dell'orso di mare, e finisce per attirarne uno con tutti i tipi di gesto. SpongeBob e Patrick non vengono attaccati perch\u00e9 dentro un cerchio di protezione, dentro cui entra anche uno Squiddi impallinato. I tre amici non sono ancora fuori pericolo: in agguato c'\u00e8 anche un rinoceronte di mare.\nIdentit\u00e0 perduta.\nSpongeBob si ritrova in un bar, durante una grigia e piovosa giornata, a raccontare di quando ha smarrito la targhetta con la sua identit\u00e0 proprio poco prima dell'ispezione indetta da Mr. Krab per i dipendenti del Krusty Krab. Chiede a Patrick di aiutarlo nella ricerca, ma l'ottusa stella ingarbuglia ancor pi\u00f9 le cose, e tutti i tentativi di SpongeBob di ricostruire la scena si rivelano vani. I due cercano infine la targhetta in un cassonetto dell'immondizia, e l\u00ec riescono a trovarla (SpongeBob aveva la camicia al contrario). Durante l'ispezione, tuttavia, SpongeBob viene allontanato per via del fetore che emana, essendo stato nell'immondizia, e portato al bar, dove pagher\u00e0 anche le tasse.\nLa formula segreta.\nPlankton tenta nuovamente di rubare la ricetta del Krabby Patty, e anche stavolta Mr. Krab lo sconfigge. Il batterio, su suggerimento della moglie computerizzata Karen, riunisce i suoi parenti pi\u00f9 stretti e si allea con loro per mettere Krab fuorigioco e prendere la formula. Tuttavia Plankton prende la formula sbagliata, e quando in fondo alla lista degli ingredienti trova il plancton, lui e i suoi parenti scappano via dal locale urlando all'impazzata dal terrore. A fine episodio Squiddi rivela che Krab tiene la formula nascosta sotto il suo materasso.\nLa spugna che sapeva volare.\nPatchy il pirata affronta insidie di diverso tipo per trovare una videocassetta contenente un fantomatico episodio perduto del cartone. E nel momento in cui il buffo bucaniere la manda in play, ha inizio la puntata vera e propria.\nSpongeBob \u00e8 a caccia di meduse, e le guarda ammirato poich\u00e9 vorrebbe volare anche lui. Chiede aiuto a Patrick e i due provano vari metodi per volare, purtroppo tutti quanti fallaci (anche a volte perch\u00e9 ostacolati dal Vecchio Jenkins). Quando, asciugandosi i capelli, si mette il phon nei pantaloni, SpongeBob prende il volo e sta finalmente per realizzare il suo sogno, quando tutti in citt\u00e0, stupiti, iniziano ad approfittarne e a chiedergli favori dopo favori. SpongeBob affonda, colpito dal Vecchio Jenkins, sgonfiando i pantaloni magici. Quando SpongeBob sta per accantonare definitivamente l'idea, alcune meduse lo sollevano in volo fino a casa sua, mentre osserva tutti gli altri piangere la scomparsa dei \"pantaloni magici\" di SpongeBob, anche come karma per la loro meschinit\u00e0 e il loro egoismo. SpongeBob tuttavia ha accantonato l'idea di volare, quando vede Patrick spiccare il volo all'improvviso, rimanendone basito. \nIntanto Patchy ha finito di guardare l'episodio e vorrebbe rivederlo; tenta quindi di mandare indietro il nastro, ma sbagliando tasti finisce per chiamare una banda di mariachi e per far inceppare e fuoriuscire il nastro, distruggendo il VHS con l'episodio perduto che \"ora \u00e8 perduto per sempre\". Il narratore congeda perci\u00f2 lo spettatore dicendogli letteralmente di andare via.\nLa guardia del corpo.\nSpongeBob deve raccogliere cartacce per il vialetto del Krusty Krab, ma appena ne raccoglie una, ne cade un'altra. Il colpevole \u00e8 un automobilista girato di spalle. SpongeBob vorrebbe sgridarlo, ma scopre che quel tipo \u00e8 il famigerato \"Strangolatore degli Spioni\", ovvero un tizio che uccide tutti coloro che fanno la spia su di lui. Minacciato da lui, SpongeBob cerca una guardia del corpo. Ne trova una, non sapendo che in realt\u00e0 il suo bodyguard altri non \u00e8 che lo Strangolatore in incognito. Egli vorrebbe strangolare SpongeBob, ma non ci riesce per via di tutte le feste con gli amici. Lo Strangolatore non ce la fa pi\u00f9 e scappa da SpongeBob, che lo insegue in cerca di protezione. Poco dopo, lo Strangolatore finisce dietro alle sbarre.\nI due burloni.\nIn un negozio di articoli per scherzi, SpongeBob e Patrick comprano uno spray che li rende invisibili. Decidono di far credere a tutta la citt\u00e0 di essere due fantasmi, quando fanno lo scherzo a Mr. Krab, getta loro l'acqua addosso rivelando la loro nudit\u00e0 a tutta la citt\u00e0."}
{"id": "1510926", "revid": "116593980", "url": "https://it.wikipedia.org/wiki?curid=1510926", "title": "National Counterterrorism Center", "text": "Il National Counterterrorism Center (noto con l'acronimo di NCTC) \u00e8 un'organizzazione del governo degli Stati Uniti d'America preposto al coordinamento di tutte le attivit\u00e0 nazionali ed internazionali in materia di anti-terrorismo. Svolge ovviamente anche una funzione di consulenza generale in favore del governo federale.\nStoria.\n\u00c8 il successore di un altro organismo analogo, il \"Terrorist Threat Integration Center\" (TTIC), istituito dal presidente George W. Bush per fronteggiare la minaccia palesatasi con i noti fatti dell'11 settembre 2001.\nNel 2004 ha assunto la denominazione attuale, ed \u00e8 stato posto alle dipendenze dell'\"United States Director of National Intelligence\"."}
{"id": "1510928", "revid": "2142040", "url": "https://it.wikipedia.org/wiki?curid=1510928", "title": "Cato Institute", "text": "Il Cato Institute \u00e8 un think tank statunitense di orientamento libertario, con sede nella citt\u00e0 di Washington D.C..\nFondato nel 1974 col nome di \"Charles Koch Foundation\" (dal nome del suo fondatore: l'imprenditore e filantropo miliardario Charles Koch), dal luglio 1976 ha assunto la denominazione corrente. Secondo il \"Global Go To Think Tank Index Report\" dell'Universit\u00e0 della Pennsylvania, il Cato Institute si classifica al 15\u00ba posto tra i migliori \"think tanks\" al mondo, ed al decimo posto negli Stati Uniti.\nIl Cato Institute sostiene una filosofia politica di chiaro stampo libertario, caldeggiando un ruolo limitato per il governo negli affari interni ed esteri, a tutto favore di una piena economia di mercato. Tale posizione politica si sostanzia nel supporto ad una serie di politiche-bandiera, tra cui: abolizione delle leggi sul salario minimo; opposizione all'assistenza sanitaria universale; privatizzazione di molte agenzie governative (tra cui il servizio postale ed il sistema scolastico); politica estera non-interventista.\nStoria.\nL'istituto venne fondato a San Francisco, in California, nel 1977, da Murray Rothbard, Edward H. Crane e Charles de Ganahl Koch.\nIl nome \"Cato\" deriva dalle \"Cato's Letters\", ovvero dei saggi scritti in lingua inglese nel XVIII secolo da David Gordon e John Trenchard sotto lo pseudonimo di \"Cato\", con riferimento a Catone Uticense, critico di Giulio Cesare e difensore e custode del \"mos maiorum\", il sistema dei valori della tradizione repubblicana romana.\nNel 1981, dopo le dimissioni di Murray Rothbard a causa di dissidi con altri membri, la sede venne spostata a Washington, in \"Capitol Hill\", successivamente, nel 1993, si stabil\u00ec nella sede attuale, in \"Massachusetts Avenue\".\nNell'anno 2006 l'istituto ha avuto un budget di 19,4 milioni di dollari.\nPubblicazioni.\nIl Cato Institute pubblica una serie di periodici, tra i quali ricordiamo: \"Cato's Letter\", \"Cato Journal\", \"Regulation\", \"Cato Supreme Court Review\" e \"Cato Policy Report\".\nI libri pubblicati sono: \"Social Security: The Inherent Contradiction\", \"In Defense of Global Capitalism\", \"Voucher Wars\", \"You Can't Say That!: The Growing Threat to Civil Liberties from Antidiscrimination Laws\", \"Peace and Freedom: A Foreign Policy for a Constitutional Republic\", \"Restoring the Lost Constitution, and Reclaiming the Mainstream: Individualist Feminism Reconsidered\".\nIl Cato ha pubblicato il periodico \"Inquiry Magazine\" dal 1977 al 1982, e \"Literature of liberty\" dal 1978 al 1979.\nPrincipi.\nTutti i lavori del Cato Institute ruotano attorno alla tradizione del liberalismo classico smithiano, fino ad arrivare agli economisti austriaci moderni.\nCertamente bisogna ricordare l'influenza che hanno avuto tre Premi Nobel per l'economia sull'istituto: Milton Friedman fu il primo a proporre un sistema scolastico denominato \"school choice\", sistema poi sponsorizzato e sostenuto dallo stesso Cato, oltre naturalmente alle teorie monetarie, pi\u00f9 volte riprese dall'istituto. Il secondo Nobel pi\u00f9 importante fu Friedrich von Hayek, con le sue teorie sull'ordine spontaneo e i meccanismi della creazione del prezzo. Infine troviamo il terzo Nobel, James M. Buchanan, che attraverso la sua \"Public choice theory\" ha dato al Cato vari spunti di critica nei confronti di molti governi.\nPosizioni politiche.\nSicurezza sociale.\nIn tema di sicurezza sociale la posizione del Cato Institute, nel solco della tradizione austriaca e del liberalismo classico, \u00e8 chiara: privatizzazione dello Stato sociale.\nGi\u00e0 nel 1995 il Cato present\u00f2 il \"Project on Social Security Privatization\", poi diventato nel 2002 \"Project on Social Security Choice\", dove propone appunto la privatizzazione di tutti i settori ritenuti solitamente monopoli statali naturali, per creare un effettivo libero mercato.\nQuesto progetto prevedeva che ciascun individuo versi su un conto, ovviamente non tassato, una parte dei propri guadagni, in modo da poter far fronte a spese mediche gravi, o per procurarsi un'assicurazione privata.\nPolitica estera e libert\u00e0 civili.\nLa politica estera non-interventista classica del Cato Institute, che ha portato l'istituto a criticare aspramente molte azioni del governo americano, tra le quali la Guerra del Golfo di George H. W. Bush, le operazioni in Kosovo di Bill Clinton e la Guerra in Iraq di George W. Bush, \u00e8 venuta ad attenuarsi in occasione dell'invasione statunitense dell'Afghanistan dopo gli attentati dell'11 settembre 2001.\nAnche nel tema delle libert\u00e0 civili l'istituto si \u00e8 rivelato molto critico nei confronti di molti presidenti e del Dipartimento di Giustizia, come quando nel 1993 il procuratore generale Janet Wood Reno, decise di attaccare il luogo dove era riunita una setta, causando molti morti, tra i quali c'erano bambini, il cosiddetto \"Waco siege\" o \"Waco massacre\".\nIl Cato si \u00e8 recentemente opposto all'USA PATRIOT Act e alla politica aggressiva, illiberale e unilaterale del presidente Bush. Il Cato Institute ritiene in generale che lo stato non dovrebbe interferire con le libere scelte dei cittadini, per questo \u00e8 favorevole a temi come la legalizzazione delle sostanze stupefacenti e le unioni fra omosessuali.\nPolitica ambientale.\nIn tema di riscaldamento globale la posizione del Cato Institute \u00e8 una posizione sostanzialmente scettica.\nL'istituto pubblica mensilmente delle informative sul tema, e nel dicembre del 2003 pubblic\u00f2 una ricerca condotta da tre studiosi statunitensi molto importanti, ovvero Patrick Michaels, Robert Balling e John Christy, nella quale essi sostengono l'inesistenza del legame tra il riscaldamento globale e l'azione umana, sostenendo che il tutto dipenda da eventi naturali indipendenti dall'uomo. Nel 2013 il Cato Institute ha annunciato che anche Richard Lindzen, scienziato critico verso il riscaldamento globale, faceva parte del suo Centro per gli studi scientifici in qualit\u00e0 di \"Distinguished Senior Fellow\". Nel 2019 il Cato Institute ha chiuso il suo Centro per gli studi scientifici, che si occupava delle politiche ambientali; al momento della chiusura, Lindzen non faceva pi\u00f9 parte dell'organizzazione, ma non \u00e8 noto quando l'abbia lasciata.\nPremio Milton Friedman.\nDal 2002 il Cato Institute ha creato il \"Milton Friedman Prize\", ovvero un premio in denaro consegnato ogni due anni ad \"un individuo che abbia dato un contributo significativo all'avanzamento verso la libert\u00e0\". Il premio corrisponde a $500,000.\nAssociati importanti.\nDirezione.\nA gennaio 2007:"}
{"id": "1510930", "revid": "599013", "url": "https://it.wikipedia.org/wiki?curid=1510930", "title": "Chiesa di Santa Maria Immacolata (Alassio)", "text": "La chiesa di Santa Maria Immacolata - gi\u00e0 chiesa dei Cappuccini - \u00e8 un luogo di culto cattolico situato nel comune di Alassio, in piazza San Francesco, in provincia di Savona.\nStoria e descrizione.\nLa costruzione della chiesa \u00e8 legata ad un voto fatto dalla popolazione alassina alla Madonna in occasione di un'incursione piratesca. Grazie alla costruzione dell'attiguo convento dei frati cappuccini l'edificio religioso fu ampliato agli inizi del XVII secolo anche se la struttura attuale \u00e8 risalente al XVIII secolo conservando la caratteristica di chiesa in \"stile francescano\".\nAll'interno l'altare \u00e8 stato scolpito nel legno di noce nel corso del Seicento, mentre il pulpito in ardesia \u00e8 risalente al 1503 e raffigura la scena della \"Nativit\u00e0 di Ges\u00f9\" ed immagini dei frati francescani. In una nicchia della navata destra \u00e8 racchiusa una tavola lignea ritraente la \"Madonna del Soccorso\", databile al 1573, copia del pittore Macrino d'Alba e conserva inoltre un crocifisso in avorio del Settecento.\nAll'esterno nel piazzale antistante la chiesa \u00e8 stata posizionata la vasca in travertino con la statua bronzea di \"San Francesco d'Assisi\"."}
{"id": "1510932", "revid": "1983214", "url": "https://it.wikipedia.org/wiki?curid=1510932", "title": "Amat\u00e1n", "text": "Amat\u00e1n \u00e8 un paese messicano dello stato del Chiapas con 3.947 abitanti ed \u00e8 a capo dell'omonimo comune di Amat\u00e1n, 21.275 abitanti secondo il censimento del 2010. Le sue coordinate sono 17\u00b022'N 92\u00b049'W; dal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica V: NORTE.\nStoria.\nAmat\u00e1n \u00e8 situata nella parte nord-occidentale dello stato del Chiapas e fa parte della regione indigena zoque. Il suo nome deriva dalla lingua n\u0101huatl e significa \"lugar de amates\" o \"juntos a los amates, \"luogo dell'amatl, albero da cui veniva ricavato il tipo di carta utilizzato dalle civilt\u00e0 precolombiane.\nTra il 1980 e il 1995 si sviluppano ad Amat\u00e1n manifestazioni per la difesa dei diritti umani uniti dal movimento \"Comit\u00e9 de Defensa de la Libertad,\" con lo scopo di abbattere le ingiustizie e migliorare la vita della comunit\u00e0 amateca. Guidati dal principio di nonviolenza teorizzato da Gandhi, il caso di Amat\u00e1n pu\u00f2 essere visto come esempio di lotta non violenta che raggiunse gli obbiettivi tra le comunit\u00e0 messicane.\nCultura.\nLa sua festa pi\u00f9 importante \u00e8 quella del mese di agosto dedicata a San Lorenzo."}
{"id": "1510933", "revid": "1983214", "url": "https://it.wikipedia.org/wiki?curid=1510933", "title": "Amatenango de la Frontera", "text": "La citt\u00e0 di Amatenango de la Frontera \u00e8 a capo dell'omonimo comune di Amatenango de la Frontera, nello stato del Chiapas, Messico. Conta 697 abitanti secondo le stime del censimento del 2005 e le sue coordinate sono 15\u00b026'N 92\u00b006'W.\nStoria.\nLa citt\u00e0 di Amatenango de la Frontera fu fondata nel XVII secolo con il nome di Amatenango, provincia del Guatemala; il 19 luglio del 1884, in seguito al trattato di confine tra il Messico e il Guatemala (27 settembre 1882), la citt\u00e0 di Santiago Amatenango entra a far parte del dipartimento di Soconusco (Chiapas). Il 15 gennaio 1892, durante il governo di \"Emilio Rebasa\", il comune entra pienamente sotto la giurisdizione del dipartimento e le viene dato il nome attuale di Amatenango de la Frontera per differenziarla dalla citt\u00e0 di Francisco Amatenango.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VII: Sierra."}
{"id": "1510936", "revid": "1305772", "url": "https://it.wikipedia.org/wiki?curid=1510936", "title": "NCTC", "text": ""}
{"id": "1510940", "revid": "2108263", "url": "https://it.wikipedia.org/wiki?curid=1510940", "title": "Carlo II Augusto del Palatinato-Zweibr\u00fccken", "text": "Biografia.\nNacque a D\u00fcsseldorf, maggiore dei figli del conte palatino Federico Michele di Zweibr\u00fccken-Birkenfeld e di sua moglie, la contessa palatina Maria Francesca di Sulzbach e fu fratello maggiore di Amalia, futura regina di Sassonia, e di Massimiliano, futuro re di Baviera.\nPretendente respinto.\nVoleva sposare l'arciduchessa Maria Amalia d'Asburgo-Lorena, ottava figlia dell'imperatrice Maria Teresa d'Austria, ma sebbene fosse ben noto nella corte austriaca, e la giovane fosse innamorata di lui, l'imperatrice lo riteneva di rango insufficiente per sposare una arciduchessa. Maria Teresa d'Austria, inoltre, per rafforzare l'alleanza dell'Austria con il casato di Borbone aveva programmato di dare in moglie una figlia al duca Ferdinando I di Parma, un nipote del re francese Luigi XV e tale proposito era appoggiato dall'imperatore Giuseppe II, essendo il duca fratello minore della sua amata moglie Isabella. Essendo morta un'altra figlia, Maria Giuseppina, la scelta cadde su Maria Amalia, che dovette sposare il duca di Parma nel 1769.\nCarlo infine spos\u00f2 un'altra Maria Amalia, sorella dell'elettore di Sassonia.\nRivendicazioni bavaresi.\nL'elettore Massimiliano III di Baviera, mor\u00ec senza figli nel 1778 e il suo erede fu suo cugino Wittelsbach, Carlo Teodoro di Baviera, il quale tuttavia non aveva figli legittimi che avrebbero potuto succedergli nei suoi possedimenti congiunti in Baviera e Palatinato. Carlo II Augusto era l'erede dei territori Wittelsbach del ducato di Zweibrucken (suo proprio), dei ducati di Neuburg, Sulzbach, Julich, Berg e degli elettorati del Palatinato e della Baviera (trattato di Westfalia del 1648). Carlo Teodoro preferiva il Palatinato e tent\u00f2 di scambiare parti dell'eredit\u00e0 bavarese con l'imperatore Giuseppe in cambio di parti dei Paesi Bassi austriaci. Carlo Augusto, erede presuntivo per la Baviera, si era opposto fortemente a questo progetto, con il sostegno di Federico II di Prussia e dell'elettorato di Sassonia e anche del ministro degli esteri francese Vergennes, nonostante l'alleanza formale della Francia con la corte di Vienna.\nLa guerra di successione bavarese fu risolta senza combattimenti prolungati; Carlo Teodoro successe in tutta la Baviera, tranne per il distretto est del fiume Inn, noto come il Innviertel, che and\u00f2 all'Austria con la pace di Teschen (maggio 1779). Un secondo tentativo di effettuare lo scambio nel 1784, fu nuovamente osteggiato da Carlo Augusto, sempre con il supporto prussiano, e fall\u00ec nuovamente.\nCarlo Augusto mor\u00ec senza figli maschi prima di Carlo Teodoro, ma la Baviera and\u00f2 infine a suo fratello, Massimiliano Giuseppe.\nMatrimonio.\nA Dresda nel 1774, Carlo Augusto sposo Maria Amalia di Sassonia, figlia dell'elettore Federico Cristiano di Sassonia. Ebbero un solo figlio maschio che mor\u00ec nell'infanzia. Alla sua morte il titolo di duca di Zweibr\u00fccken fu ereditato dal fratello Massimiliano Giuseppe.\nCarlo Augusto fu il principale proprietario del famoso castello di Karlsberg. Mor\u00ec a Mannheim nel 1795 mentre i francesi invadevano i suoi territori.\nDiscendenza.\nCarlo II Augusto e Maria Amalia ebbero un figlio:"}
{"id": "1510941", "revid": "599013", "url": "https://it.wikipedia.org/wiki?curid=1510941", "title": "Moara", "text": "Il termine Moara, anche con diverse grafie, \u00e8 contenuto nella denominazione di diverse localit\u00e0:\nRomania.\nMoara de Foc \u00e8 inoltre un quartiere di Ia\u0219i"}
{"id": "1510944", "revid": "110157", "url": "https://it.wikipedia.org/wiki?curid=1510944", "title": "Norte de Roraima", "text": "Norte de Roraima \u00e8 una mesoregione dello Stato di Roraima in Brasile.\nMicroregioni.\n\u00c8 suddivisa in due microregioni:"}
{"id": "1510945", "revid": "1848372", "url": "https://it.wikipedia.org/wiki?curid=1510945", "title": "Episodi di SpongeBob (quarta stagione)", "text": "La quarta stagione di \"SpongeBob\" \u00e8 stata trasmessa negli USA dal 6 maggio 2005 al 10 novembre 2006 e consiste come sempre in 20 episodi, a loro volta suddivisi in 2 mini-episodi, della durata di circa 10 minuti. L'episodio \"L'Isola del karate\" contiene nel finale una dedica alla memoria di Pat Morita, il quale era morto mesi dopo aver prestato voce al personaggio Udon nel 2005. L'anno successivo l'episodio and\u00f2 in onda negli USA.\nIn Italia la quarta stagione \u00e8 stata trasmessa in prima visione assoluta dall'11 settembre al 19 dicembre 2006 su Nickelodeon,in chiaro \u00e8 stata trasmessa in prima tv su Italia 1 \nPaura in cucina.\nPlankton apre il Chum Bucket 23 ore, ma \u00e8 un trucco per indurre Mr. Krab ad aprire il Krusty Krab 24 ore su 24 (cosa che ha fatto anche nell'episodio della stagione 2 \"Il turno del terrore\"), in modo che, facendo lavorare SpongeBob e Squiddi non-stop per tanti giorni di fila, siano stanchi morti e gli rivelino la ricetta del Krabby Patty. SpongeBob, dopo aver lavorato non-stop per 43 giorni di fila, comincia a soffrire di allucinazioni dettate dalla stanchezza e inizia a vedere ovunque Krabby Patty mostruosi che vogliono divorarlo. Decide dunque di andare nello studio del dottor Peter Lankton, che in realt\u00e0 \u00e8 Plankton, per farsi curare. Il batterio cerca di farsi dire da SpongeBob la formula del Krabby Patty, ma ogni volta riceve addosso un pianoforte. Con il suo ultimo tentativo, Plankton riesce a far addormentare SpongeBob; quest'ultimo sogna di ritrovarsi davanti a un Krabby Patty gigante che, invece di mangiarlo, gli d\u00e0 un biscotto e un bicchiere di latte al cioccolato. SpongeBob supera in questo modo la paura verso i Krabby Patty e torna al Krusty Krab, dove Mr. Krab annuncia che i turni saranno \"solo\" di 23 ore.\nMarinaio senza guscio.\nMr. Krab chiama in segreto SpongeBob per comunicargli che parteciper\u00e0 ad un raduno con i suoi ex commilitoni della marina. Sfortunatamente in quel momento, dovendo fare la muta, non riesce pi\u00f9 a stare nel suo guscio, mostrandosi con un aspetto rosato molliccio e vulnerabile. Per non sfigurare con i suoi commilitoni, Krab decide di delegare SpongeBob ad andare al posto suo fingendo di essere lui entrando nel guscio staccato. Ci\u00f2 che non ha calcolato \u00e8 che SpongeBob non conosce i termini e le caratteristiche di un bucaniere al 100%, finendo per gettare debolezza sulla leggenda di \"addominali spaziali\". Mr. Krab, esasperato, ammette quello che gli \u00e8 successo, e tutti i suoi commilitoni rivelano che avevano dei segreti anche loro, poich\u00e9 cos\u00ec facendo, Krab ha avuto pi\u00f9 coraggio di quello che pensava.\nIl materasso perduto.\nA inizio giornata Mr. Krab apre la porta del Krusty Krab, ma, a causa dell'insonnia dovuta al suo materasso scomodo, gli cadono le chiavi e, cercando di raccoglierle, gli si spezza quasi la schiena. SpongeBob e Patrick decidono quindi di andare in un negozio per acquistare un nuovo materasso a Mr. Krab. Tornati al Krusty Krab, i due scrivono un biglietto a Mr. Krab da accompagnare al regalo; Squiddi dice di aver firmato per tutti, ma in realt\u00e0 ha firmato solo lui. Quella sera, Mr. Krab afferma che il materasso \u00e8 comodo; SpongeBob, Patrick e Squiddi gli rivelano che il motivo per cui \u00e8 stato bene durante la notte \u00e8 dovuto al regalo. Mr. Krab sviene e i tre scoprono che nel vecchio materasso era nascosta una parte consistente dei suoi soldi. Cos\u00ec il granchio viene ricoverato all'ospedale, dove un poliziotto si accorge che sul biglietto c'\u00e8 firmato solo \"Squiddi\", obbligando quest'ultimo a recuperare il vecchio materasso. Patrick, SpongeBob e Squiddi vanno in discarica per recuperare il vecchio materasso, che ora \u00e8 sotto un verme che fa la guardia. Il trio cerca di recuperare il materasso, ma senza successo. Intanto all'ospedale i medici si accorgono che Mr. Krab non ha i soldi per pagare e lo spingono fuori dall'edificio. Krab arriva vicino alla discarica e, sentendo l'odore del suo materasso pieno di soldi, manda via il verme e si riprende il suo materasso.\nKrab contro Plankton.\nPlankton, intrufolandosi di nascosto al Krusty Krab, scivola sul pavimento bagnato e decide di querelare Mr. Krab poich\u00e9 non c'era il cartello di \"pavimento bagnato\". Krab assolda quindi un avvocato per testimoniare in sua difesa, ma scivola anche lui sul pavimento, cos\u00ec a testimoniare in suo favore c'\u00e8 SpongeBob, che difende strenuamente il capo. E malgrado Plankton tenti di far impietosire i testimoni commuovendoli con storie tanto toccanti quanto infondate, SpongeBob riuscir\u00e0 a incastrare Plankton facendo leva sullo scopo della visita al ristorante: lo tenta con un Krabby Patty, che viene preso e divorato da Krab. La giuria annuncia il suo verdetto: \"non colpevole, ma tirchio\". SpongeBob costruisce inoltre un cartello di \"pavimento bagnato\" chiodato, e a Mr. Krab piace \"soprattutto perch\u00e9 \u00e8 gratis!\".\nCercasi Gary disperatamente.\nSpongeBob riceve un pacco con dentro una pallina con la racchetta di Waterman &amp; Supervista e \"raccoglie la sfida di Dirty Bubble\". SpongeBob rimane tuttavia cos\u00ec impegnato a battere il record dell'avversario, che non presta attenzione a Gary, che ha davvero bisogno di mangiare. Sentendosi ignorato, Gary se ne va di casa. Vagabondando per un vicolo sconosciuto con il suo fardello, Gary continua ad avere fame. Trova per caso dei nachos abbandonati, ma scappa subito via appena vengono ritrovati da delle lumache randagie dalle pessime intenzioni e maniere. S'imbatte in una figura in silhouette che vuole prenderlo, ma si rivela essere una vecchina, che, scambiando Gary per la sua lumaca domestica, Miss Toffee, se lo porta con s\u00e9 dove lo nutre amorevolmente e passa il tempo con lui. \nNel frattempo, SpongeBob si accorge della fuga di Gary e, insieme a Patrick, si mette a cercarlo disperatamente, arrivando persino ad attuare misure estreme, come distribuire manifesti in tutta la citt\u00e0. \nA casa della vecchina, Gary ben presto si accorge che lei lo sta nutrendo anche troppo e, notando gusci rotti e vuoti di altre lumache, capisce che sta per morire di sovralimentazione. Quindi Gary scappa, inseguito dalla vecchina, che scambia la \"vittima sacrificale\" di Gary per \"Miss Toffee\" e lei se lo porta con s\u00e9, salvando Gary dalle sue grinfie.\nSpongeBob, disperato e affranto, si rende conto che tutto ha avuto inizio perch\u00e9 lui ha ignorato Gary, piange dicendo che vorrebbe risentire la sua voce un'ultima volta. Gary ritorna da SpongeBob, che impazzisce di gioia nel rivederlo. Con la promessa che sar\u00e0 un padrone migliore nei suoi confronti, lo porta a casa per dargli da mangiare, inconsapevole del pericolo che stava per correre.\nVoglia di vincere.\nMr. Krab installa una gru pesca pupazzi nel Krusty Krab per arricchirsi con i soldi che verranno inseriti. Squiddi, vedendo con invidia SpongeBob accaparrarsi molti dei pupazzi in palio, le prova tutte per vincere il gioco, ma senza successo. Quando finalmente riesce a vincere un peluche, Squiddi si monta la testa, proclamandosi un \"vincitore\" e iniziando a pilotare una gru da muratore, ne perde il controllo e va a schiantarsi contro il Krusty Krab. I muratori, infuriati, assalgono Squiddi, e SpongeBob tenta invano di salvarlo.\nSquiddi e il buon vicinato.\n\u00c8 domenica mattina, e Squiddi gi\u00e0 sbraita perch\u00e9 SpongeBob fa rumore, anche se voleva solo consegnargli il giornale come \"gesto di buon vicinato\". A tal proposito, SpongeBob fonda con Patrick la \"loggia del buon vicinato\" e proclamano Squiddi loro \"presidente\", facendo di tutto per lui. Tuttavia i due combinano parecchi guai: prima spruzzano della vernice addosso a Squiddi che viene portato all'ospedale da una coppia che crede che sia ammalato e, al suo ritorno, gli fanno accidentalmente perdere un appuntamento per una pedicure che aveva prenotato. Squiddi, furente, li scaccia di casa urlando loro che non sono affatto ottimi vicini e di smetterla di chiamarlo \"presidente\". Il calamaro, leggendo il giornale che gli ha portato SpongeBob, trova un annuncio che parla di un sistema per disfarsi di intrusi, cos\u00ec lo installa in casa per allontanare SpongeBob e Patrick, i quali tuttavia entrano con una \"torta delle scuse\", che finisce dritto sul sistema, mandandolo in tilt. La casa di Squiddi \u00e8 fuori controllo e si mette a radere al suolo Bikini Bottom, finch\u00e9 SpongeBob non disattiva il sistema premendo un pulsante. Squiddi, rientrato in casa, si ritrova circondato dagli abitanti infuriati, che gli danno una notifica che lo condanna a lavorare per la comunit\u00e0 per tutte le domeniche, per sua grandissima costernazione.\nVendesi ristorante.\nMr. Krab sta cantando il suo amore per il denaro (con la canzone \"Cha-Ching\"), quando degli affaristi gli propongono una grande fortuna. Krab, al solito per gola di denaro, li accetta e lascia la gestione del Krusty Krab a un tizio vestito da secchione delle medie, che lo trasforma nel \"Krabby O' Mondays\", in cui tutti sembrano sorridenti e gioviali. Mr. Krab, comunque, si annoia e perci\u00f2 ritorna al Krusty Krab, dove scopre che il nuovo gestore sta mandando a rotoli la reputazione del ristorante poich\u00e9 i Krabby Patty vengono prodotti in serie e non a mano. Krab salva il ristorante rivelando che quei Krabby Patty sono pieni di una strana sostanza color grigiastro simile alle carrube con cui si nutrono i maiali. \nRisate a crepapelle.\nSpongeBob ride in continuazione. Squiddi naturalmente \u00e8 infastidito, e allora gli fa uno scherzo dicendogli che gli basta ancora una risata per rompere la sua \"scatola della risata\", cosa che costerebbe una vita senza risate per SpongeBob. Lui, spaventato, passa tutto il giorno senza ridere, ma il giorno dopo la sua risata non emette pi\u00f9 suono. Dopo aver chiesto aiuto a Patrick, Krab e Sandy, SpongeBob si dispera, piangendo cos\u00ec tanto da allagare il vialetto di casa sua e di Squiddi, il quale gli rivela che era uno scherzo. Squiddi se la sghignazza, finch\u00e9 non gli si rompe la scatola della risata (come karma per la sua crudelt\u00e0). SpongeBob, tuttavia, gli fa un trapianto dandogli parte della sua scatola della risata, e quindi Squiddi ora ride come SpongeBob, che conclude l'episodio dicendo che \"finalmente Squiddi ha condiviso la sua risata con il mondo\" e facendo la sua inconfondibile risata.\nSfide medievali.\nSpongeBob e Patrick assistono a un combattimento in stile cavalieri del Medioevo, entrando anche loro nel combattimento, si ritrovano disarcionati e catapultati nel vero Medioevo. In questa Bikini Bottom medievale, SpongeBob e Patrick sono due cavalieri erranti (secondo una profezia), Squiddi \u00e8 un giullare di corte, Mr. Krab \u00e8 un re, Plankton \u00e8 un perfido stregone e Perla \u00e8 una principessa rapita da una medusa-drago e in attesa di salvezza. SpongeBob e Patrick vengono affiancati nella missione dal giullare Squiddi, e, durante il cammino incontrano il Cavaliere Nero (che altri non \u00e8 che Sandy), che inizialmente ha intenzioni ostili nei loro confronti, ma dopo che SpongeBob la sconfigge in combattimento, si unir\u00e0 al trio per il salvataggio della principessa Perla. Riescono a salvare la fanciulla e a sconfiggere \"Planktonamor\" anche grazie all'insubordinazione del suo scagnozzo, la medusa-drago. Il re Krab allora creer\u00e0 il \"Krabby Patty\", mentre il giullare Squiddi suona il clarinetto, ma le note stonate spaventano la medusa-drago ricatapultandoli nella realt\u00e0, dove scopriranno che \u00e8 stato solamente un sogno.\nNemico in famiglia.\nPlankton attacca la citt\u00e0 con un gigantesco robot, quando cattura un'anziana signora, la mamma di Mr. Krab, e se ne innamora (nonostante egli sia gi\u00e0 sposato con Karen). Krab non vuole che i due si frequentino, perch\u00e9 sa bene che in verit\u00e0 Plankton ha solo intenzione di spillarle la ricetta segreta del Krabby Patty, ma la vecchia non crede alle sue parole. Quando scoprir\u00e0 poi che il figlio aveva ragione fin dall'inizio, la madre di Krab pianter\u00e0 Plankton, buttandolo in malomodo fuori dal ristorante. Al suo atterraggio sar\u00e0 fulminato da Karen.\nLe avventure di Waterman &amp; Supervista: Il film.\nDopo aver scoperto che la Drippy Bros. Studios (parodia di Warner Bros.) sta girando un film su Waterman &amp; Supervista senza i supereroi originali ma bens\u00ec ingaggiando degli attori, SpongeBob e Patrick non ci stanno, venendo anche cacciati dal fan-club di Waterman &amp; Supervista, e lo fanno sapere a Waterman &amp; Supervista. Dato che il film era in produzione senza il loro consenso, i due anziani eroi sono scioccati, specialmente Waterman, che piange perch\u00e9 i loro sogni di essere eroi del cinema non saranno realt\u00e0. Su idea di Patrick, SpongeBob li riunisce assieme ai suoi amici per creare il loro film personale in concorrenza con quello della Drippy Bros. Studios. Tuttavia, le riprese non vanno un granch\u00e9: Waterman continua a sbagliare le sue battute, il set viene distrutto durante una scena e Patrick ha messo il copriobiettivo davanti alla videocamera prima dell'inizio delle riprese, rendendo tutto infruttuoso, con SpongeBob che ha un esaurimento nervoso per la frustrazione dopo averlo scoperto. Nonostante ci\u00f2, Waterman lo incoraggia a non arrendersi e finire il film, cos\u00ec, alla prima, il cast improvvisa e, nonostante le cattive recensioni, il film \u00e8 particolarmente piaciuto a SpongeBob, Patrick e Waterman &amp; Supervista, con questi ultimi che sono soddisfatti perch\u00e9 sanno di essere ancora tagliati per l'azione.\nAmicizia senza cervello.\nSpongeBob e Patrick si divertono spensierati al campo delle meduse, quando a un certo punto Patrick cade in un precipizio e, recuperata la sua testa, diventa un super-cervellone, prende le distanze da SpongeBob (con grande sua costernazione) e diventa al contempo sempre pi\u00f9 antipatico e arrogante. Patrick cerca dunque di venire a capo su quale sia stata la causa della sua separazione da SpongeBob, e scopre che \u00e8 avvenuta dopo che si \u00e8 rimesso la testa. Ricostruisce l'accaduto, ma stavolta, invece di rimettere quello che si scopre essere del \"corallo cerebrale\", rimette la sua vecchia testa, preferendo essere uno stupido piuttosto che separarsi da SpongeBob di nuovo.\nSpugna tentacolare.\nSquiddi deve andare a un concerto di clarinetto, sperando sia la sua occasione per brillare. Intanto SpongeBob osserva Sandy mettere a punto la sua nuova invenzione: un trasportatore molecolare, con cui SpongeBob vorrebbe teletrasportarsi al lavoro al Krusty Krab. In quel momento anche Squiddi \u00e8 l\u00ec e si sta recando al lavoro, cos\u00ec i due, usciti dalla cabina, rimangono fusi insieme. I due avranno una vita difficile al lavoro e in generale, data la loro nuova condizione, e, quella sera, chiedono a Sandy se \u00e8 pronto il gadget che dovrebbe separarli, ma forse sar\u00e0 pronto per dopodomani. Tuttavia al concerto, Sandy arriva con il separatore e finalmente scinde i due. Ma Squiddi ha avuto pi\u00f9 successo quando era ancora attaccato a SpongeBob, cos\u00ec manomette il separatore. Dallo psicologo, Squiddi afferma che i suoi problemi \"iniziarono il giorno in cui \u00e8 nato\", e viene rivelato che tutti i personaggi presenti nel teatro si sono fusi con Squiddi in una terrificante poltiglia informe.\nAlbergo a cinque stelle.\nMr. Krab decide di trasformare il Krusty Krab in un albergo, la Krusty Tower, con il motto \"ad un ospite non sar\u00e0 negata neppure la richiesta pi\u00f9 ridicola ed esagerata\". Squiddi dovr\u00e0 vedersela con Patrick, un cliente per nulla facile e stravagante, ma dopo potr\u00e0 vendicarsi di Krab con la stessa moneta, facendo quindi stare il granchio dall'altra parte. Quando poi l'albergo crolla sotto il peso della piscina (stile crollo delle Torri Gemelle) e SpongeBob, Squiddi e Krab vengono ricoverati in ospedale, a quest'ultimo viene l'idea di aprire un ospedale.\nLei \u00e8 licenziata.\nSpongeBob, al corso di guida della signora Puff, \u00e8 stato bocciato innumerevoli volte per via del fatto che non \u00e8 uno studente \"molto ricettivo\": un altro fallimento di SpongeBob potrebbe costare il posto all'insegnante. Infatti SpongeBob fallisce un'ennesima volta e la Puff viene licenziata, tuttavia ne \u00e8 felice perch\u00e9 cos\u00ec non ha pi\u00f9 a che fare con SpongeBob, che \u00e8 avvilito per la cosa. Al posto suo arriva un istruttore squalo, che si rivela un duro sergente da caserma. L'allenamento si rivela tuttavia poco fruttuoso, poich\u00e9 la spugna \u00e8 ancora abituata ai suoi errori. Alcuni giorni dopo SpongeBob ha la meglio e deve superare la prova finale, che si riveler\u00e0 un vero disastro, dato che lui \u00e8 abituato a guidare bene solo bendato. Investendo la casa di Patrick, la faccia di SpongeBob viene coperta dai pantaloni dell'amico e riesce a finire il test. Tuttavia il capo lo vede ancora indisciplinato e riassume la signora Puff. Al pensiero di questo, la Puff si dispera.\nInvenzione salva fondi.\nSandy tenta disperatamente di fare colpo sui suoi capi-scimpanz\u00e9, coloro che finanziano le sue ricerche nella biosfera sottomarina, poich\u00e9 altrimenti dovrebbero tagliarle i fondi e lei dovrebbe lasciare Bikini Bottom. SpongeBob e Patrick cercano di aiutarla, e quindi inventano la \"macchina-pettina-capelli-scaccola-naso-accorda-ukulele 9000\". Uno dei capi, Reginald, collauda la macchina: all'inizio funziona, ma poi va in tilt e comincia a fare del male allo scimpanz\u00e9. Nonostante questo inconveniente, SpongeBob e il \"signor-dottor-professor Patrick\" salveranno i fondi di Sandy. Poi Patrick decide di provare la macchina lui stesso.\nL'ospite fantasma.\nIl vascello fantasma dell'Olandese Volante va in panne, cos\u00ec lo spettrale bucaniere si stabilisce a casa di SpongeBob e comincia a spaventarlo in diversi modi. Tuttavia, alla lunga ci\u00f2 diventa cos\u00ec ripetitivo che la spugna non si spaventa pi\u00f9 da nessuno dei suoi trucchi. L'Olandese si accorge di star perdendo colpi, ma SpongeBob lo aiuta a ritrovare fiducia in s\u00e9 stesso. Sei mesi dopo, tuttavia, verr\u00e0 scacciato da SpongeBob assieme agli altri fantasmi perch\u00e9 gli hanno messo a soqquadro la casa, e ritrover\u00e0 la fiducia dopo essere riuscito a spaventare lo scettico Squiddi.\nIl compleanno di Perla.\nPerla sta per compiere 16 anni, ma \u00e8 preoccupata: il suo pap\u00e0, Mr. Krab, per via della sua avarizia, le ha sempre organizzato feste misere. Quest'anno lei cerca di fare in modo che suo padre non le organizzi una festa da taccagno, ma ci metta pi\u00f9 interesse; Krab delega quindi SpongeBob per indagare su cosa Perla vorrebbe per la festa, ma sono quasi tutte idee costose. Nel frattempo Krab organizza al Krusty Krab una festa scadente, che far\u00e0 scappare via in lacrime la festeggiata. Per\u00f2 SpongeBob arriva con un carico di regali, tra cui uno contenente i \"Ragazzi In Lacrime\", la boy band preferita della ragazza, tutto pagato con la carta di credito di Mr. Krab, dando cos\u00ec a Perla un ottimo sedicesimo compleanno.\nL'Isola del karate.\nSpongeBob riceve una videocassetta che gli annuncia di essere il nuovo re dell'Isola del karate. Sandy \u00e8 scettica riguardo alla veridicit\u00e0 della cosa, e quindi va con lui. Quando il maestro Udon proclama SpongeBob re dell'isola, la spugna si monta la testa infastidendo Sandy, che sta per andarsene. La nomina a re si rivela una truffa: Udon voleva infatti affibbiargli una multipropriet\u00e0. Sandy interviene in suo soccorso affrontando nemici strampalati e infine sconfigge il maestro buttandolo gi\u00f9 dal palazzo. Andando via dall\u2019isola, SpongeBob si scuser\u00e0 con la sua amica per essere stato cos\u00ec arrogante e antipatico. Il prossimo possibile \"acquirente\" si rivela essere Squiddi, capitato l\u00ec per caso.\nNon \u00e8 tutto oro quel che luccica.\nAl Krusty Krab, un cliente ordina un \"mega-Krabby Patty\". Nel tentativo di rigirarlo, la spatola di SpongeBob si spezza. SpongeBob \u00e8 disperato perch\u00e9 la diagnosi si rivela tragica. Su consiglio di Mr. Krab, SpongeBob cerca una spatola sostitutiva e acquista \"Le Spatula\", una spatola-robot dall'accento francese, che tuttavia non cucinerebbe mai in una cucina per \"zotici\" e, per prenderla, la spugna finisce per rinunciare a tutto. Le Spatula causa dei problemi a causa del suo stile troppo sofisticato per il locale, finendo con abbandonare SpongeBob, proprio come egli ha \"abbandonato\" la sua fedele spatola. Mr. Krab gli fa poi capire che le capacit\u00e0 di una spatola non si basano dalla cromatura o i bottoni colorati, e la spugna corre subito all'ospedale, ma \u00e8 troppo tardi e la sua vecchia spatola, in infermeria, lo abbandona. SpongeBob, capendo come si \u00e8 ridotto per disperazione e debolezza, si mette a piangere disperato fino al Krusty Krab, dove re-incontra la spatola. Ora tutto \u00e8 tornato come prima e questa volta, quando SpongeBob riprova a rigirare il mega-Krabby Patty, gli si staccano le braccia.\nIl pozzo dei desideri.\nMr. Krab vede un bambino che getta un soldino in un pozzo esprimendo un desiderio, e decide di far scavare un pozzo a SpongeBob e Squiddi dicendo di \"credere nella magia\" (anche se nemmeno lui ci crede). Tutti gli abitanti esprimono i desideri, quando a un certo punto, SpongeBob, Patrick e Squiddi restano bloccati nel pozzo dopo esservici caduti dentro. SpongeBob, scavando pi\u00f9 in profondit\u00e0, trova la \"magia\" e i desideri di tutti si avverano. Mr. Krab, ancora scettico, dice sarcasticamente che desidera venire divorato da un cliente live-action, e la cosa si avvera.\nLa svolta.\nPlankton si presenta fuori dal Chum Bucket dichiarando di volersi arrendere e di rinunciare alla ricerca della formula segreta del Krabby Patty. Trasforma il Chum Bucket in un emporio di articoli regalo, ma Mr. Krab non ci crede e gli distrugge il negozio. In seguito Krab si pente della sua azione e lo invita al Krusty Krab a bere una bibita. I due trascorrono del tempo insieme e infine Krab gli d\u00e0 la ricetta dei Krabby Patty. Plankton ne \u00e8 felice, ma, una volta arrivato al Chum Bucket, scopre che sul foglio datogli c'\u00e8 scritto \"Gotcha!\" (\"Beccato!\").\nIl morbo della lumaca pazza.\nSquiddi \u00e8 stufo che Gary continui a sporcargli il cortile, cos\u00ec lo tiene alla larga con paletti di legno affilati. A un certo punto, mentre Squiddi sgrida SpongeBob, Gary morde Squiddi sul sedere. Arriva Patrick, mentre Squiddi chiede a SpongeBob se Gary \u00e8 stato vaccinato contro varie malattie, sconvolto quando scopre che Gary potrebbe avere contratto il \"morbo della lumaca pazza\" (evidente riferimento al morbo della mucca pazza), che trasformerebbe in zombie i contagiati. Presto Gary morde tutti quanti a Bikini Bottom, e gli abitanti cominciano a credere di essere diventati degli zombie e iniziano a comportarsi come tali, spaventando SpongeBob che si rifugia al Krusty Krab assieme a Mr. Krab e altri. Nonostante SpongeBob stesso venga morso da Gary, non vuole che gli altri facciano del male alla chiocciola. Tuttavia il dottor Gil Gilliam \"S.D.E. + S.E.\" sfata il mito dell'esistenza di tale malattia: l'unica ragione per cui Gary \u00e8 diventato aggressivo \u00e8 perch\u00e9 aveva una scheggia di un paletto di Squiddi nella zampa.\nUna vacanza orribile.\nMr. Krab riceve una lettera da un'associazione di cuochi che lo minaccia di dover pagare un salasso se SpongeBob non prender\u00e0 qualche giorno di vacanza (un karma per non aver fatto chiudere il ristorante durante le festivit\u00e0). SpongeBob comincia perci\u00f2 le ferie, ma non riesce a rilassarsi perch\u00e9 non riesce a non pensare al Krusty Krab. Le tenta tutte per rientrare, ma invano. Dopo che Krab lo porta in una foresta isolata, SpongeBob crede che Krab e Patrick (il suo sostituito) siano in combutta per mandarlo via, perci\u00f2, nascosto nella roccia di Patrick, lo atterrisce a morte e torna al Krusty Krab vestito da lui in tempo per la sua ripresa del lavoro. In questo modo SpongeBob ritorner\u00e0 rilassato al lavoro e Mr. Krab non pagher\u00e0.\nLa moda delle parrucche.\nSpongeBob trova una parrucca altissima e ridicola. Tutti irridono la spugna per il copricapo, ma presto causer\u00e0 una serie di problemi. Sandy convince infine SpongeBob a sbarazzarsene, cosa che fa, a malincuore. L'indomani, ironia della sorte, tutti gli abitanti indossano quel tipo di parrucca.\nViaggio all'interno di Squiddi.\nSpongeBob e Patrick ballano scatenati a casa della spugna, Squiddi, che sta suonando il clarinetto, si spaventa per il fracasso e ingoia l'ancia dello strumento. I tre vanno alla cupola di Sandy, che opta per costruire un sottomarino, entrarvici dentro, rimpicciolirsi ed entrare nel corpo di Squiddi per rimuovere l'ancia. Lascia SpongeBob alla guardia del sottomarino mentre lei si assenta per far scorta di provviste, ma Patrick arriva e lo convince a entrare nel sottomarino, solo che per errore attivano il bottone di rimpicciolimento. Diventati minuscoli, saranno ora loro due a dover andare al posto di Sandy, che d\u00e0 loro istruzioni dall'esterno. Nel frattempo Squiddi \u00e8 stressato dall'idea di avere quelli che lui considera due babbei all'interno del suo corpo. Il duo combina qualche guaio facendo praticamente impazzire Squiddi, e rischiano di venire sciolti dai succhi gastrici del calamaro. Ritornano su quando Squiddi, bevendo delle bottiglie di Coca-Cola, rutta e le bolle di gas li spingono in alto. Arrivano al punto convenuto e, ballando scatenati come all'inizio dell'episodio, rimuovono l'ancia. Ora devono solo uscire dal corpo di Squiddi, ma Patrick schiaccia per errore il bottone d'ingrandimento e Squiddi si ritrova perci\u00f2, a fine puntata, con il sottomarino ingrandito in pancia.\nUn grosso equivoco.\nPatrick incontra un tizio che gli dice di \"andarsene da quella citt\u00e0\". Spaventato, va a casa di SpongeBob per fare i bagagli e se ne va piangendo. SpongeBob, poich\u00e9 ha stilato un programma di attivit\u00e0 da fare col suo amico, decide di camuffarlo perch\u00e9 possa rimanere a Bikini Bottom, facendolo vestire da donna e rinominandolo \"Patricia\". Per strada tutti perdono la testa per \"la nuova ragazza\": al Krusty Krab \"Patricia\" \u00e8 contesa tra Mr Krab e Squiddi, che insistono per conquistarla. Non facendocela pi\u00f9, e soprattutto all'arrivo al Krusty Krab del tizio di prima, Patrick rivela la messinscena sconvolgendo i suoi pretendenti. Alla fine il \"killer\" rivela l'equivoco e gli regala un d\u00e9pliant per una vacanza.\nLo scherzo della natura.\nSquiddi sta guardando uno spettacolo di jazz, ma non ci riesce perch\u00e9 SpongeBob e Patrick fanno molto chiasso. Fuggendo, viene coinvolto in una serie di incidenti, che lo fanno diventare un pezzo di cemento puzzolente. SpongeBob e Patrick lo ritrovano e se ne prendono cura credendo sia uno \"scherzo della natura\" e chiamandolo \u201cPuzzino\u201d. Quando \"Puzzino\" aggredisce Patrick, l'ottusa stella di mare chiama gli accalappiatori ed essi lo rinchiudono allo zoo. Dopo l'iniziale volont\u00e0 di riportarlo a casa, SpongeBob e Patrick lo fanno rimanere coi suoi simili, anche loro attratti dal jazz, che per\u00f2 rimangono delusi dalla scoperta che il nuovo arrivato era Squiddi per tutto il tempo.\nAbra cadabra.\nSpongeBob acquista un kit di magia di un certo \"Mr. Magic\", e crede di essere diventato un autentico mago. Quando prova i suoi nuovi \"poteri\" su Squiddi, un bambino getta sulla sua sdraio un cono gelato al gusto pistacchio, cos\u00ec SpongeBob crede di aver trasformato Squiddi in un gelato. Non riesce a \"ritrasformarlo\" e si dispera. In seguito, assieme a Patrick, scopre che \"Mr. Magic\" \u00e8 fasullo, e si dispera ulteriormente. Squiddi per\u00f2 ritorna e SpongeBob si rasserena. Quando tuttavia Patrick chiede al suo amico di trasformarlo in un barattolo di maionese, SpongeBob ci riesce.\nLa patente della discordia.\nSpongeBob fallisce per la 58\u00aa volta l'esame per la patente. Patrick, credendo che l'esame sia truccato, fa una prova lui stesso e inspiegabilmente lo passa, aggiudicandosi una barca nuova di zecca. Continua a vantarsi della cosa davanti a SpongeBob, gi\u00e0 roso dall'invidia. Un giorno, mentre i due sono in giro con la barca, Patrick continua a stuzzicare SpongeBob che a un certo punto, innervosito oltre ogni dire, gli riduce la patente a brandelli e la getta per strada. Patrick sta per essere condannato per la cosa, ma SpongeBob si sacrifica per l'amico e, una volta rilasciato, va in giro con Patrick, che lo porta sulle spalle.\nRe per un giorno.\nPatrick scopre di essere il nuovo erede del re, assumendone perci\u00f2 i poteri. Convinto di poter fare tutto quello che vuole in virt\u00f9 del suo potere, Patrick diventa un tiranno e inizia a prendere tutti i pi\u00f9 cari oggetti degli abitanti, ma quando si guarda allo specchio e vede s\u00e9 stesso in versione mostruosa, restituisce la corona, che viene data a Gary.\nNati per essere selvaggi.\nSpongeBob incontra dei motociclisti per strada, e pensa che siano i temuti \"Wild Ones\" (\"i Selvaggi\"). Patrick propone di diventare a loro volta tipi tosti, e cos\u00ec fanno. Squiddi d\u00e0 l'allarme a tutto il Krusty Krab e implora piet\u00e0 dai motociclisti, per\u00f2 si scopre che in realt\u00e0 quei motociclisti sono dei vecchi decrepiti e si chiamano i \"Mild Ones\" (\"i Docili\"). A fine puntata Squiddi se ne va con loro \"montando in sella per vivere e vivendo per montare in sella\".\nNemici amici.\nMr. Krab nota che la clientela \u00e8 diminuita a causa dell'arrivo di una nuova bibita, il \"Kelpshake\". Per una volta Plankton e Krab, poich\u00e9 la novit\u00e0 rovina gli affari di entrambi, collaboreranno per analizzarne la ricetta. I due berranno la bibita, ma, essendo l'alga infetta, diverranno pelosi, e torneranno ai cari vecchi tempi di rivalit\u00e0.\nIl furto del retino per meduse.\nSpongeBob, per la stagione di migrazione delle meduse, si arma di un retino professionale tecnologico, che Patrick vorrebbe avere. Quando il giorno dopo il retino scompare, SpongeBob accusa Patrick di averglielo rubato poich\u00e9 \"farebbe qualsiasi cosa per averlo\". Le prova tutte per far \"confessare\" Patrick, ma ottiene solo di farlo rimanere male e farlo partire via. Sul pullman, viene rivelato che SpongeBob aveva solo dimenticato il retino e poi lui, per riappacificarsi con Patrick, glielo regala.\nSquiddi in miniatura.\nSpongeBob vuole giocare con Squiddi, ma questi lo respinge di continuo. Allora SpongeBob crea un burattino da ventriloquo dalle fattezze del calamaro, chiamandolo \"Mini-Squiddi\". Presto il burattino ha addirittura pi\u00f9 successo dello Squiddi originale, che arriva quindi a odiarlo e a distruggerlo. Persino un assistente di teatro far\u00e0 esibire il Mini-Squiddi al posto suo. Squiddi si deprime vedendo sfumare i propri sogni di gloria, mentre SpongeBob crea un altro burattino: Mini-SpongeBob.\nIl pi\u00f9 bel giorno della mia vita.\nSpongeBob si sveglia carico di buonumore per via di tutti i programmi stilati per il \"pi\u00f9 bel giorno della sua vita\". Sfortunatamente, per\u00f2, gli saltano tutti i programmi a causa di una serie di intoppi. Deciso a non lasciarsi sfuggire l'ultimo, assistere al concerto di Squiddi, SpongeBob prova varie strategie per entrare, finch\u00e9 il controllore non si accorge che \u00e8 l'ospite speciale e lo lascia entrare, per\u00f2 lo spettacolo \u00e8 gi\u00e0 finito. SpongeBob \u00e8 deluso dall'esito della giornata, ma Patrick e tutti gli altri lo consolano dicendogli che nel frattempo \u00e8 stato per loro di grande aiuto e, sempre per loro, il giorno pi\u00f9 bello del mondo. Pertanto, come ringraziamento, organizzano uno spettacolo a tema, rendendo felice SpongeBob.\nLa festa del migliore amico.\nSpongeBob e Patrick celebrano la festa del migliore amico, e quest'ultimo regala all'amico una gomma da masticare gigantesca e disgustosa. SpongeBob finge di apprezzarla, ma in verit\u00e0 la considera orrenda. Tenta in ogni modo di disfarsene, ma ci rimane ingarbugliato e presto anche Squiddi e Sandy. Patrick tuttavia li libera masticando la gomma, poi fa un pallone cos\u00ec grande che esplode ricoprendo la citt\u00e0."}
{"id": "1510947", "revid": "830939", "url": "https://it.wikipedia.org/wiki?curid=1510947", "title": "Stefano Casini", "text": "Dopo essersi diplomato perito meccanico, frequenta l'Accademia di Arti Libere a Rosignano Solvay e si diploma in Industrial Design a Firenze. Inizia la carriera nei campi della moda e della grafica avviando numerose collaborazioni, anche se la sua vera grande passione \u00e8 il fumetto. I primi passi nel settore li muove verso la fine degli anni settanta, quando disegna una storia sulla rivista per autori esordienti \"Hidrogeno\", pubblicata da Stefano Bartolomei. Nel 1980 conosce Marcello Toninelli a Lucca Comics, che gli affida le matite di due episodi de \"I ragazzi di Stoner\", serie pubblicata dall'Editrice Dardo. Insieme a Toninelli e a Paolo Di Pietrantonio fonda le Edizioni 50, pubblicando la rivista \"P.d.A.\" (\"Prova d'Autore\"), dapprima venduta solo per corrispondenza e poi approdata nelle edicole con il nome di \"Foxtrot\". Su questa testata appiono diverse sue storie libere scritte da Toninelli e due serie, \"La mummia rossa\" e \"I guanti neri\".\nGrazie a \"Foxtrot\" entra in contatto con Michele Medda, Antonio Serra e Bepi Vigna, che nel 1989 lo selezionano per il progetto \"Nathan Never\" della Sergio Bonelli Editore. L'esordio di Casini sulla serie avviene sul numero 3 pubblicato nell'agosto 1991: la storia s'intitola \"Operazione Drago\" ed \u00e8 scritta da Vigna. Successivamente realizza alcune storie indipendenti con l'obiettivo di raggiungere il mercato internazionale, pur continuando a lavorare su \"Nathan Never\", impegno che lo coinvolge ancora oggi. Per Bonelli realizza anche un numero di \"Dampyr\" scritto da Mauro Boselli e \"Sighma\", il terzo volume della serie \"romanzi a fumetti Bonelli\", su testi di Paola Barbato.\nNel 2006 pubblica il primo della serie dei quattro volumi \"Hasta la victoria!\", edita da \"Edizioni Di\", terminata nel 2009, e nel 2013 realizza un portfolio di acquerelli sul '600, \"Uomini di Ventura, Dame e Cavalieri\"."}
{"id": "1510948", "revid": "38120", "url": "https://it.wikipedia.org/wiki?curid=1510948", "title": "Il pazzo mondo di G\u014d Nagai", "text": ""}
{"id": "1510951", "revid": "628767", "url": "https://it.wikipedia.org/wiki?curid=1510951", "title": "Amatenango del Valle", "text": "La citt\u00e0 di Amatenango del Valle \u00e8 a capo dell'omonimo comune di Amatenango del Valle, nello stato del Chiapas, Messico. Conta 4.491 abitanti secondo le stime del censimento del 2005 e le sue coordinate sono 16\u00b041'N 92\u00b026'W.\nStoria.\nCitt\u00e0 di origine precolombiana (periodo classico), nacque quando la trib\u00f9 dei tzeltales si stabil\u00ec nei pressi dell'originario comune i quali vi permanero sino all'arrivo nel 1486 degli Aztechi che la invasero sotto il comando di \"Tiltototl\".&lt;br&gt;\nNel 1528 viene conquistata dagli spagnoli.&lt;br&gt;\nNei secoli a seguire cambia pi\u00f9 volte l'appartenenza a vari dipartimenti e comuni.&lt;br&gt;\nIl 28 febbraio del 1930 viene riconosciuto come comune libero.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica II: Altos."}
{"id": "1510952", "revid": "287204", "url": "https://it.wikipedia.org/wiki?curid=1510952", "title": "Ad occhi chiusi (romanzo)", "text": "Ad occhi chiusi \u00e8 un romanzo giallo scritto da Gianrico Carofiglio e pubblicato da Sellerio nel 2003. \nIl romanzo, seconda opera narrativa pubblicata dall'autore, \u00e8 un giallo giudiziario, basato sull'evoluzione di un processo penale osservato dal punto di vista dell'avvocato, il protagonista Guido Guerrieri, gi\u00e0 apparso nel primo libro di Carofiglio, \"Testimone inconsapevole\". Entrambi i titoli, insieme al \"terzo libro\" della serie, sono pubblicati anche nella raccolta \"I casi dell'avvocato Guerrieri\" (Sellerio, 2007). Sono usciti altri tre seguiti: \"Le perfezioni provvisorie\" (Sellerio, 2010), \"La regola dell'equilibrio\" (Einaudi, 2014) e \"La misura del tempo\" (Einaudi, 2019). \"Ad occhi chiusi\" \u00e8 stato tradotto in Francia, Spagna, Gran Bretagna, Germania Giappone e Olanda.\nCome in altri libri di Carofiglio, la trama principale \u00e8 intercalata da molte piccole sottostorie. L'avvocato Guerrieri rappresenta la parte civile nel processo al figlio di un noto magistrato di Bari. L'uomo \u00e8 accusato di maltrattamenti e persecuzioni nei confronti della giovane Martina Fumai, sua ex convivente. Martina vive in una comunit\u00e0 che ospita giovani donne vittime di maltrattamenti. La comunit\u00e0 \u00e8 presieduta da suor Claudia, una giovane di poche parole, esperta di arti marziali e che non si veste da suora.\nTrama.\nGuido Guerrieri accetta l'incarico, rifiutato da altri colleghi, di costituirsi parte civile per Martina Fumai, che accusa di maltrattamenti e persecuzioni (\"stalking\", come Guerrieri legger\u00e0 in un libro) l'ex convivente Gianluca Scianatico, medico appartenente alla Bari bene. Scianatico \u00e8 figlio di Ernesto, chiacchierato e potente presidente di Corte d'Appello: \u00e8 per non inimicarselo, che gli altri avvocati hanno rinunciato all'incarico.\nMartina, per sfuggire alle persecuzioni di Scianatico, vive in una comunit\u00e0 protetta (\"Safe Shelter\") gestita da suor Claudia, una suora giovane e carina dall'aspetto moderno e sportivo, che \u00e8 anche insegnante di boxe cinese: Guerrieri, praticante di pugilato, assister\u00e0 a una lezione da cui rester\u00e0 impressionato.\nMartina nel passato \u00e8 stata affetta da problemi psichiatrici (depressione e anoressia, seguiti a difficolt\u00e0 nello studio universitario) e la difesa di Scianatico, sostenuta dal prestigioso e temuto avvocato Dellisanti, decide di giocare su questo aspetto per screditarla: infatti il processo si basa prevalentemente sulle accuse di Martina.\nLa prima udienza preliminare (pubblico ministero \u00e8 Alessandra Mantovani, amica di Guerrieri) si trasforma in una gazzarra tra i due avvocati, incentrata sull'opportunit\u00e0 (poi ammessa dal giudice Cosimo Caldarola) di ammettere una perizia psichiatrica su Martina. Guerrieri durante l'udienza ha la sensazione di uno strano comportamento da parte del giudice.\nNei giorni in cui inizia il processo Guerrieri rimane colpito dal suicidio di Emilio, un vecchio e caro amico che aveva casualmente rivisto dopo molti anni e che si toglie la vita a causa della morte per malattia della moglie.\nLa Mantovani decide di trasferirsi a Palermo: questo fa sentire a Guerrieri il tempo che passa e la propria incapacit\u00e0 di decidere della propria vita: \"\u00abMi sentii triste e vecchio. Mi sentii come uno che guarda passare il tempo; come uno che guarda gli altri che cambiano, bene o male diventano grandi, se ne vanno. Fanno delle scelte. Mentre lui rimane sempre nello stesso posto, a fare le stesse cose, lasciando che sia il caso a decidere per lui. Uno che guarda passare la vita.\u00bb\"\nDurante il processo, Guerrieri riesce a far perdere la calma a Scianatico: per dimostrare la sua inattendibilit\u00e0, lo costringe ad ammettere rapporti sadomasochistici tra lui e Martina, dicendo che sono registrati su una videocassetta (i due avevano veramente registrato i loro rapporti, ma la videocassetta \u00e8 solo un trucco e contiene in realt\u00e0 un film registrato dallo stesso Guerrieri).\nScianatico perde la ragione: aggredisce Martina e la picchia fino ad ucciderla, poi si barrica in casa di Martina e si convince ad aprire solo a suor Claudia, ma questa appena entrata lo aggredisce con la boxe cinese e quasi lo uccide, prima che entri anche la polizia. L'aggressione di Claudia viene poi fatta passare come legittima difesa.\nClaudia racconta la sua storia a Guerrieri. Non \u00e8 una suora. Da bambina era stata violentata dal padre, che poi ha ucciso per difendere la sorellina che stava per subire la sua stessa sorte. Ha passato qualche anno in riformatorio, dove una vera suora (Caterina), giovane e sportiva come ora appare Claudia, la seguiva e, su richiesta di Claudia, che in realt\u00e0 si chiama Angela, le ha inventato un secondo nome (quello della propria madre). Uscita dal riformatorio, Claudia si \u00e8 inserita nell'associazione di cui ora dirige una sezione, facendosi passare per suora senza che nessuno facesse controlli, raccontando che il suo ordine non obbliga a portare il velo (come \u00e8 vero ad esempio per le Francescane Minori, ordine di suor Caterina)."}
{"id": "1510953", "revid": "1305772", "url": "https://it.wikipedia.org/wiki?curid=1510953", "title": "TTIC", "text": ""}
{"id": "1510955", "revid": "439868", "url": "https://it.wikipedia.org/wiki?curid=1510955", "title": "Arriaga", "text": "Arriaga \u00e8 una citt\u00e0 a capo dell'omonimo comune nello stato del Chiapas in Messico. Conta 23.143 abitanti secondo le stime del censimento del 2005.\nDi recente fondazione (intorno ai primi del '900), \u00e8 passata dallo status di semplici paese a citt\u00e0 e capoluogo del neo-nato comune nel 1910. Il suo nome \u00e8 stato scelto in onore del giurista messicano \"Ponciano Arriaga\".Dal 1983, in seguito alla divisione del \"Sistema de Planeaci\u00f3n\", \u00e8 nella regione economica IX: ISTMO COSTA."}
{"id": "1510956", "revid": "110157", "url": "https://it.wikipedia.org/wiki?curid=1510956", "title": "Bejucal de Ocampo", "text": "La citt\u00e0 di Bejucal de Ocampo \u00e8 a capo dell'omonimo comune, nello stato del Chiapas, Messico. Conta 366 abitanti secondo le stime del censimento del 2005 e le sue coordinate sono 15\u00b027'N 92\u00b009'W. \nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica I: CENTRO."}
{"id": "1510957", "revid": "1602064", "url": "https://it.wikipedia.org/wiki?curid=1510957", "title": "Berrioz\u00e1bal", "text": "La citt\u00e0 di Berrioz\u00e1bal \u00e8 a capo dell'omonimo comune, nello stato del Chiapas, Messico. Conta 23.313 abitanti secondo le stime del censimento del 2005 e le sue coordinate sono 16\u00b047'N 93\u00b016'W.&lt;br&gt;\nIl nome \u00e8 stato scelto in onore dell'illustre liberale che combatt\u00e9 i francesi Felipe B. Berrioz\u00e1bal.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica I: CENTRO."}
{"id": "1510958", "revid": "599013", "url": "https://it.wikipedia.org/wiki?curid=1510958", "title": "Chiesa di Santa Maria degli Angeli (Alassio)", "text": "La chiesa di Santa Maria degli Angeli \u00e8 un luogo di culto cattolico situato nel comune di Alassio, in via San Giovanni Bosco, in provincia di Savona. L'edificio \u00e8 anche sede del locale museo di scienze naturali \"Don Bosco\".\nStoria e descrizione.\nL'origine della chiesa \u00e8 legata alla predicazione del santo Bernardino da Siena nella seconda met\u00e0 del XV secolo. In seguito aperta al culto fu affidata nel XVII secolo ai frati Francescani, i \"Zoccolanti\", e dal 1870 dopo l'acquisto di Giovanni Bosco divenne uno dei principali collegi cittadini per ragazzi.\nVerso la fine del XIX secolo l'antica chiesa di impianto romanico fu trasformata nell'attuale aspetto gotico. Dello stesso periodo storico sono conservati all'interno quadri e affreschi del pittore di Lucca Luigi De Servi, mentre le altre pitture e vetrate sono risalenti ad un'epoca pi\u00f9 recente.\nIl dipinto raffigurante la \"Madonna degli Angeli\" sopra la porta centrale \u00e8 del pittore Giovanni Andrea Ansaldo di Genova, databile al XVII secolo. Sul portale laterale sinistro della chiesa \u00e8 presente un bassorilievo raffigurante \"Santa Caterina d'Alessandria\", quest'ultimo prelevato dal locale oratorio di Santa Caterina. Di pregio artistico \u00e8 l'ex refettorio del convento - la cappella dei convittori - per un affresco della scuola del pittore Ludovico Brea e di un dipinto (\"Immacolata fra due santi francescani\") di Giovanni Andrea Ansaldo.\nOggi la chiesa \u00e8 sede dell'Istituto Salesiano e dell'annesso osservatorio meteorologico, quest'ultimo fondato nel 1881."}
{"id": "1510959", "revid": "200568", "url": "https://it.wikipedia.org/wiki?curid=1510959", "title": "Bochil", "text": "La citt\u00e0 di Bochil \u00e8 a capo dell'omonimo comune, nello stato del Chiapas, Messico. Conta 10.961 abitanti secondo le stime del censimento del 2005 e le sue coordinate sono 16\u00b059'N 92\u00b053'W. \nIl nome ha origine da \"tzotzil\", trib\u00f9 precolombia che abitava queste terre intorno al XV secolo prima dell'arrivo e della dominazione azteca del 1486.\nDal 1983, in seguito alla divisione delSistema de Planeaci\u00f3n, \u00e8 ubicata nella regione economica V: NORTE."}
{"id": "1510960", "revid": "1543377", "url": "https://it.wikipedia.org/wiki?curid=1510960", "title": "Rick Aviles", "text": "Biografia.\nNacque a New York. Sua nonna si trasfer\u00ec da Porto Rico negli Stati Uniti nel 1900 alla ricerca di una migliore qualit\u00e0 della vita. I genitori nacquero a New York. Suo padre Mariano Aviles era figlio unico di genitori portoricani e sua madre Carmen Reyes era di origini venezuelane. Aviles era il secondo dei tre fratelli ed era molto legato alla sua famiglia. Vissero a lungo a Manhattan in un quartiere difficile. Era fratello di Angel Aviles (attrice e produttrice) e Rod Reyes (comico e chef).\nNegli anni '70 e '80, Aviles lavor\u00f2 come comico nelle stand-up comedy nel circuito dei night club del Greenwich Village a New York. Nel 1981, ottenne il suo primo ruolo cinematografico nel film \"La corsa pi\u00f9 pazza d'America\". In pochi anni apparve in ben 14 film. Nel 1987, Aviles ottenne una piccola parte come fattorino nel film \"Il segreto del mio successo\", con Michael J. Fox. Nello stesso anno divenne ospite fisso di \"It's Showtime all'Apollo\" e lo rimase fino al 1991.\nNel 1990, Aviles ebbe il suo ruolo pi\u00f9 importante, quello di Willie Lopez, assassino di Sam Wheat interpretato da Patrick Swayze, nel film \"Ghost - Fantasma\". Il film fu un grande successo al botteghino e ricevette diverse nomination agli Oscar. Aviles recit\u00f2 poi in \"Mystery Train - Marted\u00ec notte a Memphis\" di Jim Jarmusch (1989) nel ruolo di Will Robinson; nel \"Il padrino - Parte III\" (1990) di Francis Ford Coppola; in \"Carlito's Way\" di Brian De Palma (1993) nel ruolo di Quisqueya; in \"Waterworld\" (1995) come sorvegliante della citt\u00e0-atollo e in \"A casa di Joe\" (1996) di John Payson come voce di uno scarafaggio.\nMalattia e morte.\nDopo aver contratto l'HIV a causa dell'uso di eroina, Aviles mor\u00ec a 42 anni il 17 marzo 1995 a Los Angeles per complicazioni legate all'AIDS. Inizialmente sepolto in un cimitero di Los Angeles lasciato in disuso da alcuni anni, il suo corpo fu poi traslato e cremato."}
{"id": "1510961", "revid": "1305772", "url": "https://it.wikipedia.org/wiki?curid=1510961", "title": "Cacahoat\u00e1n", "text": "La citt\u00e0 di Cacahoat\u00e1n \u00e8 a capo dell'omonimo comune, nello stato del Chiapas, Messico. Conta 14.969 abitanti secondo le stime del censimento del 2005 e le sue coordinate sono 14\u00b059'N 92\u00b009'W. \nDi origine precolombiana, dal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VIII: SOCONUSCO."}
{"id": "1510962", "revid": "767487", "url": "https://it.wikipedia.org/wiki?curid=1510962", "title": "Stefan Babovi\u0107", "text": "Carriera.\nClub.\nInizia la carriera di professionista nel 2001, nel , con cui rimane fino al 2003, vincendo un Campionato di Jugoslavia (2002) e un Campionato di Serbia e Montenegro (2003). Non convincendo del tutto la dirigenza bianconera, e per fargli maturare la necessaria esperienza, passa in prestito, nella stagione 2004-2005, al Zemun. Rientrato a Belgrado, partecipata alla vittoria di un secondo Campionato di Serbia e Montenegro (2005).\nNell'estate del 2006 si trasferisce all'OFK Belgrado, dove rimane fino al dicembre 2007, quando passa al Nantes.\nNell'estate del 2009 si accasa al Feyenoord, per poi ritornare al Partizan nella stagione successiva.\nIl 27 agosto viene ufficializzato il suo passaggio al club spagnolo del .\nNazionale.\nNel maggio del 2006 ha partecipato ai Campionati Europei Under-21 2006 con la Nazionale di calcio della Serbia e Montenegro Under-21, arrivando alle seminifinali della manifestazione. Ha inoltre partecipato ai Campionati europei Under-21 2007 con la Nazionale serba Under-21, con cui ha raggiunto la finale, persa contro l'Olanda."}
{"id": "1510963", "revid": "110157", "url": "https://it.wikipedia.org/wiki?curid=1510963", "title": "Catazaj\u00e1", "text": "La citt\u00e0 di Catazaj\u00e1 \u00e8 a capo dell'omonimo comune, nello stato del Chiapas, Messico. Conta 3.185 abitanti secondo le stime del censimento del 2005 e le sue coordinate sono 17\u00b043'N 92\u00b000'W. \nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VI: SELVA."}
{"id": "1510964", "revid": "287204", "url": "https://it.wikipedia.org/wiki?curid=1510964", "title": "Stefan Babovic", "text": ""}
{"id": "1510966", "revid": "1602064", "url": "https://it.wikipedia.org/wiki?curid=1510966", "title": "Chalchihuit\u00e1n", "text": "La citt\u00e0 di Chalchihuit\u00e1n \u00e8 a capo dell'omonimo comune, nello stato del Chiapas, Messico. Conta 1.568 abitanti secondo le stime del censimento del 2005 e le sue coordinate sono 16\u00b057'N 92\u00b037'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica II: ALTOS."}
{"id": "1510967", "revid": "1984254", "url": "https://it.wikipedia.org/wiki?curid=1510967", "title": "San Juan Chamula", "text": "La citt\u00e0 di San Juan Chamula (talvolta anche solo \"Chamula\") \u00e8 a capo del comune di Chamula, nello stato del Chiapas, Messico. Conta 2.959 abitanti secondo le stime del censimento del 2005 e le sue coordinate sono 16\u00b047'N 92\u00b041'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica II: ALTOS. \u00c8 situata 10\u00a0km a nord di San Crist\u00f3bal de las Casas, a 2.200 m di altezza.\nUn luogo notevole di Chamula \u00e8 la locale chiesa, nella quale si celebrano riti di sincretismo religioso. L'edificio \u00e8 di confessione cristiano cattolica. All'interno si trovano statue di santi, ognuna delle quali porta uno specchio al collo, perch\u00e9 i fedeli vi si possano specchiare per l\u2019auto confessione. \nIl pavimento \u00e8 ricoperto di aghi di pino e di candele accese. Mancano le panche. I fedeli si riuniscono in gruppi inginocchiandosi o sedendosi a terra e celebrano riti di guarigione derivanti dall'antica cultura Maya.\nL'aspetto pi\u00f9 sconcertante \u00e8 la presenza di pollame che viene sacrificato per assorbire e quindi eliminare le presenze negative dai fedeli; prima del sacrificio, l\u2019animale viene passato sul corpo dell\u2019infermo mentre si scandiscono preghiere di guarigione cos\u00ec da assorbirne i mali. Per i mali minori vengono utilizzate le uova; il tutto viene poi sepolto nella casa del fedele senza essere consumato."}
{"id": "1510971", "revid": "110157", "url": "https://it.wikipedia.org/wiki?curid=1510971", "title": "Chapultenango", "text": "La citt\u00e0 di Chapultenango \u00e8 a capo dell'omonimo comune, nello stato del Chiapas, Messico. Conta 3.019 abitanti secondo le stime del censimento del 2005 e le sue coordinate sono 17\u00b020'N 93\u00b007'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica V: NORTE."}
{"id": "1510973", "revid": "1699816", "url": "https://it.wikipedia.org/wiki?curid=1510973", "title": "Episodi di SpongeBob (quinta stagione)", "text": "La quinta stagione di \"SpongeBob\" \u00e8 andata in onda negli USA dal 19 febbraio 2007 al 19 luglio 2009. In Italia \u00e8 stata trasmessa in prima visione assoluta dal 17 marzo al 27 giugno 2008 su Nickelodeon e Italia 1.\nL'infanzia di Krab e Plankton.\nPatchy \u00e8 impegnato come cuoco in una cucina, ma i suoi hamburger hanno uno scarso successo. Distrutto, fa cominciare l'episodio \"mentre cerca di riprendersi\". Al Krusty Krab arriva una torta per Mr. Krab, ma \u00e8 un altro trucco di Plankton per ottenere la ricetta del Krabby Patty. Naturalmente Krab lo mette fuori gioco, ma, a un certo punto, con grande stupore di tutti, il granchio racconta che in passato lui e Plankton sono stati migliori amici. Krab e Plankton, tuttavia, raccontano storie diverse su come \u00e8 nata la loro inimicizia, ma arriva Karen che racconta come sono andate le cose: i due ebbero un brusco litigio; Plankton se ne usc\u00ec sbattendo la porta e, nell'impasto per gli hamburger, caddero vari ingredienti che, combinati insieme, crearono il Krabby Patty. Mr. Krab, da emarginato della scuola, divenne il pi\u00f9 popolare. Da allora Krab e Plankton divennero come li conosciamo adesso: Krab divenne ossessionato dal denaro e Plankton divenne ossessionato dalla ricetta segreta del Krabby Patty. La visione di ci\u00f2 apparentemente fa riflettere i due sull'interruzione della loro amicizia, ma invece Plankton riprova a rubare la ricetta segreta, e naturalmente SpongeBob e Krab lo inseguono.\nIntanto, Patchy scopre che in cucina \u00e8 stato rimpiazzato da un gorilla (presumibilmente lo stesso dell'episodio \"L'incidente\" della stagione 3) che lo attacca tirandogli addosso hamburger. Il narratore francese congeda lo spettatore dicendogli di seguire i propri sogni, ma \"se sei come Patchy, rimani a letto\".\nIl primo cuoco del Krusty Krab.\nUna limousine dorata arriva al Krusty Krab, da cui scende Jim, colui che \u00e8 stato il primo cuoco del locale. SpongeBob \u00e8 stupito dall'abilit\u00e0 del suo predecessore e, non sentendosi all'altezza, decide a malincuore di dimettersi dal suo impiego, ma Jim chiarisce il fraintendimento dicendogli che non intende affatto rimpiazzarlo e che ha lasciato il Krusty Krab perch\u00e9 Mr. Krab non lo retribuiva a dovere. Asserisce che SpongeBob pu\u00f2 diventare un grande cuoco, quando lascer\u00e0 \"questa discarica\", riferendosi al Krusty Krab.\nLuci nella notte.\nDopo aver letto una storia del terrore di notte, SpongeBob ha paura del buio (quella che si chiama acluofobia o nictofobia). La sera dopo infatti compra moltissime lucine, che attirano Patrick, il quale finisce per farsi influenzare da SpongeBob. I due rubano quindi varie luci; tra di esse c'\u00e8 un faro, il quale, bucando il tetto della casa-ananas, proietta una \"M\" che attira l'attenzione di Waterman &amp; Supervista (un po' come il simbolo del pipistrello per Batman). Poco dopo l'arrivo dei supereroi, la luce del faro attira il pi\u00f9 atavico dei rivali di Waterman: una falena. L'anziano giustiziere lo insegue, ma si stanca, cos\u00ec SpongeBob lo intrappola dentro al faro, ma la falena se lo porta via insieme alla casa di SpongeBob. Cos\u00ec i due, senza casa, piangono, fino a quando il Sole arriva e Patrick va a toccarlo, sebbene SpongeBob cerchi di fermarlo. Solo che, riscendendo sulla Terra, la stella marina ha il didietro bruciato.\nIl risveglio di Patrick.\nL'episodio mostra le disavventure di Patrick al mattino appena svegliato, dalla lotta con la sveglia alla prima colazione.\nUn regalo sofferto.\nSpongeBob compra una scatola di cereali e sulla confezione trova scritto, che, spedendo i 99 tagliandi, pu\u00f2 ricevere in regalo per corrispondenza un giocattolo. SpongeBob spedisce i tagliandi e si piazza fuori casa per aspettare il postino. A poco a poco che il tempo passa, SpongeBob diventa sempre pi\u00f9 impaziente e irritabile, arrivando a bistrattare orribilmente chiunque gli si avvicini, soprattutto Patrick, che aspetta con lui il pacco tanto penato. Alla fine il pacco, con all'interno una ranocchietta giocattolo, arriva. Patrick preme per\u00f2 il bottone, \"rompendo\" il gioco. SpongeBob prima sbraita inviperito addosso a Patrick, e poi si mette a piangere, facendo piangere anche l'amico. Fortunatamente arriva Squiddi, che \"ripara\" il gioco, rivelando che non era rotto ed era cos\u00ec che funzionava.\nPrurito dilagante.\nSpongeBob trova una strana poltiglia verdastra sul pavimento: un'infezione pruriginosa; la spugna, tentando di pulirla, la contrae. Va al lavoro senza avvedersi di nulla, ma continua a grattarsi. Squiddi chiama cos\u00ec la squadra igienica, che mette SpongeBob in quarantena per evitare che il contagio continui. Ma il fungo pruriginoso ha infettato Squiddi e il prurito di SpongeBob si diffonde a macchia d'olio in tutto il Krusty Krab. Trasportato da Patrick in una bolla di sapone, SpongeBob arriva al lavoro in condizioni pietose e al locale tutti attaccano la spugna, indicata da Squiddi come primo responsabile dell'epidemia. Cos\u00ec la sua bolla scoppia e tutti si ritrovano coperti di fungo pruriginoso. Arriva per\u00f2 Gary, che, mangiando il fungo, riporta tutti come prima.\nLe due spie.\nMr. Krab sospetta che Plankton stia escogitando un piano per rubare la ricetta del Krabby Patty, cos\u00ec ingaggia SpongeBob e Patrick per pedinarlo in modo da scoprire cos'ha in mente. Dopo molti infruttuosi tentativi con il loro armamentario da spie, i due lo combattono con un dirigibile. Infine Krab rivela che in realt\u00e0 si erano scambiati i ruoli fin dall'inizio per una scommessa.\nScuola guida.\nL'episodio consiste in un filmatino amatoriale che d\u00e0 un esempio di ottimo guidatore (con Squiddi) e un esempio di pessimo guidatore (con SpongeBob). Passo dopo passo, lezione dopo lezione, risulta ben chiaro che a causa del guidatore imprudente saranno principalmente gli altri a rimetterci le penne.\nUn premio ambito.\nMr. Krab offre un premio a SpongeBob e Squiddi: una vacanza lussuosa ai tropici, testimoniata da un apposito opuscolo. Per aggiudicarselo, dovranno imparare tutti i nomi dei clienti del Krusty Krab. SpongeBob ha un libro con tutti i nomi, che Squiddi sbircia, imparandoli tutti anche lui. A un certo punto arriva un misterioso e scontroso cliente, che dice a Squiddi che il suo nome \u00e8 \"Watzit Tooya\" (in italiano \"Non-sono-affari-tuoi\"). Squiddi non \u00e8 convinto della risposta e attua piani estremi per sapere il nome del bisbetico, arrivando anche a rubargli il portafogli per scoprirlo. Anche la carta d'identit\u00e0 dice che si chiama Watzit Tooya (che letteralmente significa \"what's it to you?\", ovvero \"cos'\u00e8 per te?\"). Squiddi viene portato in prigione per il furto del portafogli e l\u00ec scopre che il vero premio era solo il d\u00e9pliant della vacanza lussuosa, aggiungendo perci\u00f2 la beffa al danno.\nSpongeBob cambia casa.\nSpongeBob arriva al lavoro con un minuto di ritardo, cosa che lo turba. Quella sera, Squiddi gli suggerisce di andare a vivere nel Krusty Krab, cosa che SpongeBob esegue alla lettera. A causa di questo, Squiddi ne resta felice, ma SpongeBob sta portando in malora il fast food trasformandolo in una casa, quindi Mr. Krab gli ordina di andarsene subito alla sua vera casa. Arrivato a casa, SpongeBob si mette a suonare la batteria: Squiddi si spaventa e si trasferisce in fretta al Krusty Krab.\nLa guerra del termostato.\nNonostante sia una giornata particolarmente fredda, Mr. Krab tiene la temperatura interna del Krusty Krab a 62\u00a0\u00b0F (16,7\u00a0\u00b0C) e guai a chi tocca il suo termostato. Quella notte Plankton manomette il termostato, abbassando la temperatura a -15\u00a0\u00b0F (-26,1\u00a0\u00b0C), e lascia sul termostato un bigliettino con scritto \"62 gradi\". Krab per\u00f2 non se ne avvede, finendo con attirare involontariamente pi\u00f9 clienti. Intanto Plankton si reca al Krusty Krab, dove rivela a Krab l'inganno; inizia quindi un'accanita guerra a colpi di termostato, dove sar\u00e0 il crostaceo ad avere la meglio. Infine col ghiaccio sciolto il Krusty Krab diventa una sorta di locale-piscina.\nUn gioco spaventoso.\nSpongeBob e Patrick scoprono che al Glove World, il loro luna park preferito, \u00e8 arrivata una nuova attrazione da brivido: il \"Fiammeggiante Pugno di Terrore\". I due inizialmente hanno paura e non vogliono salire, tuttavia nessuno ha il coraggio di ammetterlo, perch\u00e9 ognuno pensa di deludere l'amico. Pochi minuti prima della chiusura del parco, SpongeBob e Patrick decidono di salire sull'attrazione; poco prima della partenza, ognuno rivela all'altro il proprio \"segreto\", ma ormai \u00e8 troppo tardi e la giostra parte. Ciononostante, dopo aver fatto il giro, SpongeBob e Patrick sono contenti di aver sconfitto la loro paura.\nRinnovo locale.\nPlankton deve ristrutturare l'interno del Chum Bucket, pieno di muffe e ragnatele. Non riuscendo a lavorare a causa delle sue dimensioni, appioppa a SpongeBob e Patrick il lavoro, a cui in seguito si unisce anche Squiddi. Dal momento che Mr. Krab \u00e8 assente, Plankton decide di sfruttare la situazione per provare un'ennesima volta a rubare la ricetta segreta del Krabby Patty, ma viene ostacolato da SpongeBob, che vuole avere qualcosa da bere. Le tubature del Chum Bucket sono per\u00f2 arrugginite, cos\u00ec SpongeBob le sostituisce con quelle del Krusty Krab. In seguito SpongeBob e Patrick costruiscono un nuovo \"Chum Bucket\", prelevando i pezzi dal Krusty Krab e rendendolo uguale a quest'ultimo. Nel frattempo Plankton, con varie difficolt\u00e0, riesce a entrare nella cassaforte di Krab, ma trova una lista delle cose da fare. Al suo ritorno, Mr. Krab rimette al posto giusto il Krusty Krab, dopodich\u00e9 rivela di essersi portato dietro la cassaforte con la ricetta segreta e Plankton si scaraventa via da solo. Nell'ultima scena, Squiddi ha trasformato il Krusty Krab in un ristorante di lusso utilizzando le fondamenta e le pareti del Chum Bucket.\nAmare un Krabby Patty.\nSpongeBob crea un Krabby Patty cos\u00ec perfetto che finisce letteralmente per innamorarsene. Quindi lui se ne va con \"Patty\" trattandola come una vera ragazza, solo che a lungo andare il panino marcisce, diventando presto un rivoltante, stomachevole e disgustoso panino con vermi, carne rancida e persino larve di mosca. SpongeBob, realizzando che i panini vanno \"amati e mangiati\", mangia il suo Krabby Patty, ma, essendo andato a male, la spugna ha una nausea terribile.\nIl nuovo Squiddi.\nSpongeBob e Patrick guardano il Sole sorgere a casa di Squiddi, che ovviamente li scaccia malamente. Per allontanare i due, Squiddi mette intorno a casa sua una recinzione elettrificata, con cui finisce per prendere la scossa, diventando allegro e amichevole come SpongeBob e Patrick. SpongeBob inizialmente ne \u00e8 felice, ma quando il \"nuovo Squiddi\" gli soffia la carriera, il titolo di migliore impiegato e apparentemente anche le amicizie, sbotta contro di lui rimproverandolo aspramente. Squiddi torna a casa sua triste e tocca la recinzione elettrificata, prendendo di nuovo la scossa. Nel tentativo di scusarsi per il suo comportamento di prima, SpongeBob tocca Squiddi, prendendo anche lui la scossa. Patrick tocca SpongeBob e pure lui viene fulminato. Quando il generatore di corrente esplode per il sovraccarico, si scopre che la scossa ha fatto tornare Squiddi burbero, ma anche che SpongeBob e Patrick sono diventati burberi come Squiddi.\nIl denaro parla.\nMr. Krab afferma che \"il denaro parla\" e che un suo grande desiderio \u00e8 quello di poterci parlare veramente. L'Olandese Volante esaurisce il suo desiderio e quindi Krab comincia a parlare col suo denaro, solo che alla lunga il suo sogno diviene difatti un incubo: i soldi di Krab vogliono infatti essere spesi e lui non vuole. L'Olandese Volante allora revoca il desiderio.\nSpongeBob contro la macchina dei Patty.\nPatchy il pirata narra la storia di quando Squiddi costru\u00ec un robot che cucinasse i Krabby Patty velocemente e gratis, in modo da sostituire SpongeBob. La spugna combatte allora contro la macchina, sconfiggendola, ma sviene per la fatica. Questo fa sembrare che sia morto dopo l'esplosione della macchina, ma in realt\u00e0 il funerale \u00e8 proprio per il gadget distrutto.\nLa gara di ballo.\nSquiddi viene squalificato da una competizione di ballo. Vedendo SpongeBob che si allena per la stessa gara, escogita un piano per vincere imbrogliando spudoratamente: entra quindi nel corpo della spugna sostituendo certe sue parti del corpo; i due, al momento della vittoria, vengono scoperti e squalificati. L'unico senza un partner, e che perci\u00f2 vince, \u00e8 Patrick, il quale si sta contorcendo per il dolore causato dai crampi, cosa che dar\u00e0 luogo all'epilogo finale. \nIl critico culinario.\nUn critico culinario arriva al Krusty Krab. Egli decanta con disprezzo l'ambiente del locale, ma rimane colpito dal carattere di SpongeBob; suggerisce pertanto di trasformare il Krusty Krab nel \"Krusty Sponge\". Tutti gli articoli firmati del ristorante sono ora a immagine e somiglianza di SpongeBob, persino gli hamburger (diventati gialli perch\u00e9 rancidi), che per\u00f2, se mangiati, trasformano le persone in orrendi zombie gialli e a pois. Krab viene citato in giudizio per questo e, per non finir arrestato, concede al giudice tutti i giri che vuole sullo Sponge-trenino.\nLa canzone di Patrick.\nPatrick decide di scrivere una canzone. Dopo tante ore di pensieri, egli compone il brano e lo invia agli studi di registrazione, che lo masterizzano su disco. SpongeBob e Patrick ascoltano la canzone, che \u00e8 cos\u00ec terribile da far sciogliere letteralmente la casa di SpongeBob. Quest'ultimo per\u00f2 giudica positivamente la canzone, cos\u00ec i due vanno agli studi radiofonici, con l'intento di farla trasmettere alla radio. Venendo buttati fuori, decidono di arrampicarsi sull'antenna, fissando in cima il giradischi con un chewing gum. Tutti a Bikini Bottom sentono quindi la canzone, ma la detestano a morte, al punto di inseguire SpongeBob e Patrick con torce e forconi. Dopo un breve inseguimento, Patrick canta di nuovo la sua canzone e i due vengono presi a pallonate com'era successo a Patrick da ragazzo.\nL'invasione delle pulci.\nSpongeBob e Patrick danno il bentornato a Sandy, partita in precedenza per il Texas. Lei per\u00f2 ha preso le pulci, che si diffondono a macchia d'olio per tutta la cupola. Dopo vari tentativi per debellarle, Sandy apre la porta della cupola, finendo con far entrare all'interno tutta l'acqua dell'oceano.\nLa ciambella della vergogna.\nPatrick si risveglia nel soffitto della casa di SpongeBob. A un certo punto egli prende la ciambella che la spugna, dormiente, ha in mano. Patrick comincia tuttavia a sentirsi in colpa per le sue azioni e nel frattempo SpongeBob arriva a casa sua per vedere la videocassetta della festa del giorno precedente. Dopo aver cercato in tutti i modi di nascondere il dolce, Patrick confessa tutto a SpongeBob, il quale per\u00f2 gli rivela che gli voleva dare la ciambella, essendo un regalo di compleanno.\nUna macchia ostinata.\nSpongeBob finisce il turno di notte, ma Mr. Krab gli fa notare che c'\u00e8 ancora una macchia su un piatto. SpongeBob le prova tutte per rimuoverla, ma nulla da fare. Riesce infine a rimuoverla, con un ultra-potente gadget, distruggendo per\u00f2 involontariamente il Krusty Krab.\nIl gas della giovinezza.\nPlankton viene sconfitto di nuovo da Mr. Krab. Gli viene in mente pertanto di trasformarlo in un neonato in fasce con un gas di sua invenzione, in modo da renderlo innocuo, mentre lui ruba la formula. Il suo stesso piano gli si ritorce contro e, alla fine, \u00e8 proprio Plankton a tornare neonato.\nCucina francese.\nMr. Krab fa uno \"scambio cuochi\", quindi SpongeBob finisce in una cucina francese. All'inizio, non si trova bene qui, dato che stranamente, mentre cucina, continuano a uscire i Krabby Patty anche dalle uova o dal cibo che mette in forno, ma essi hanno poi un grande successo, mentre al Krusty Krab arriva un burbero cuoco francese, che per\u00f2 alla fine se ne va e il locale \u00e8 in crisi. Mr. Krab, disperato e in rovina, rimpiange di aver scambiato SpongeBob, il quale per\u00f2 torna con tutti i clienti del ristorante francese e tutto ritorna alla normalit\u00e0.\nL'amuleto di Atlantide.\nSpongeBob e Patrick trovano in una caverna un pezzo di un grosso medaglione con inciso la lettera \"A\" e lo portano al museo di Bikini Bottom dove, assieme all'altra met\u00e0, vengono a sapere che si tratta dell'amuleto che permette di andare ad Atlantide, leggendaria citt\u00e0 perduta. SpongeBob, Patrick, Squiddi, Sandy, Mr. Krab e Plankton raggiungono la citt\u00e0 perduta a bordo di un bus che va con la musica. Arrivato sul posto, il gruppo viene accolto dal re di Atlantide, che fa da guida in una visita della citt\u00e0. Pi\u00f9 tardi, mentre Squiddi si diverte a dipingere quadri, Sandy a brevettare invenzioni e Krab nella stanza del denaro, SpongeBob e Patrick scattano una foto alla \"leggendaria bolla che mai scoppi\u00f2\", facendola esplodere, ma si rivela essere un doppione per preservare quella originale. Tuttavia, quando Patrick scatta una foto alla bolla originale, essa esplode, fatto per cui vengono inseguiti dalle guardie del castello. In quel momento Plankton, che cerca di controllare le armi di Atlantide per rubare la formula dei Krabby Patty, spara agli altri da un carro armato, ma dal cannone del veicolo fuoriesce gustoso gelato, anzich\u00e9 palle di cannone, a causa di un errore che aveva colpito le invenzioni. Il re decide di usare Plankton per rimpiazzare la bolla scoppiata e, dopo aver fatto salire SpongeBob e gli altri sul bus, ordina a una guardia di gettare l'amuleto della spazzatura, per evitare ulteriori visitatori. Il gruppo torna quindi a Bikini Bottom. L'unico contento \u00e8 SpongeBob; gli altri invece vorrebbero rimanere ad Atlantide, dove per\u00f2 non potranno mai pi\u00f9 ritornare.\nNel mentre Patchy il pirata si perde nel deserto, ma viene rivelato che in realt\u00e0 un piccolo alieno aveva rimpicciolito la citt\u00e0 di Encino con il suo raggio. Il buffo bucaniere vuole che la citt\u00e0 torni come prima e viene accontentato, soltanto che Potty il pappagallo \u00e8 diventato troppo grosso.\nIl giorno della foto.\nPer il giorno della foto alla scuola guida, SpongeBob ci tiene a essere perfettamente pulito, per\u00f2 continua a venire sporcato. Il fotografo infine lo ripulisce e gli mette una dentiera per farlo sorridere. \nPatrick non paga.\nPatrick arriva al Krusty Krab e divora una gran quantit\u00e0 di Krabby Patty. Non avendo per\u00f2 abbastanza soldi per pagare il conto, Mr. Krab gli affibbia una serie di mestieri, che Patrick fallisce uno dopo l'altro. L'ultimo lavoro che Krab gli affibbia \u00e8 quello di mettere i sacchi di spazzatura nel tritarifiuti. Mentre Patrick esegue il compito, Krab affida a SpongeBob un sacco contenente denaro da mettere in cassaforte. Patrick lo vede e, scambiandolo per un sacco di immondizia, lo mette nel tritarifiuti, finendo per distruggere il Krusty Krab e triturare i soldi.\nUn terribile cugino.\nSpongeBob riceve una lettera da BlackJack, un suo cugino che lo prendeva sempre a botte da bambino (egli era mastodontico anche da bambino) e gli diceva che era \"piccolo e insignificante\". SpongeBob \u00e8 terrorizzato conoscendo i tremendi precedenti del cugino e crede che il gaglioffo abbia fatto del male ai suoi parenti e abbia intenzione di far del male ai suoi genitori, i quali hanno organizzato a BlackJack una festa di bentornato. Per\u00f2 alla fine si scopre che BlackJack si \u00e8 rimpicciolito e che, prendendo a pugni i piedi di SpongeBob, finisce per fargli solamente il solletico.\nL'occhio nero.\nSpongeBob si procura un occhio nero per via di un incidente domestico. Vergognandosi di raccontare la cosa, decide di inventare una storia fantastica basandosi su un sogno fatto quella notte, in cui lui affrontava un enorme fuorilegge, Jackelm Crazyfish. E nemmeno farlo apposta, proprio lui arriva al Krusty Krab. A questo punto SpongeBob decide di raccontare la verit\u00e0 simulando l'incidente, procurandosi per\u00f2 un secondo occhio nero.\nLa pubblicit\u00e0.\nIl Krusty Krab assume i due noti supereroi Waterman &amp; Supervista come testimonial del locale. Plankton, per invidia, lava letteralmente il cervello ai due con uno shampoo e li controlla a loro piacimento, inducendoli a dire che i Krabby Patty sono cattivi e che \u00e8 meglio il cibo del Chum Bucket. Tutti vanno al Chum Bucket, ma SpongeBob interviene e i due ritornano alla normalit\u00e0. Tutti ritornano quindi al Krusty Krab, con grande costernazione di Plankton.\nLa colonia estiva.\nSpongeBob e Patrick dovrebbero partire per un campeggio estivo, ma prendendo la nave sbagliata si ritrovano invece in una vera e propria Alcatraz sottomarina: Isola Inferno. I due non sospettano nemmeno lontanamente che i prigionieri utilizzeranno il loro spettacolo serale come pretesto per battersela. Arriva infine il capovillaggio dell'altro campeggio, venuto a portare SpongeBob e Patrick, che per\u00f2 finiranno col preferire Isola Inferno.\nLotta per la sopravvivenza.\nSandy sta per andare in un campeggio da veri duri, proibendo categoricamente a SpongeBob e Patrick di venire. I due per\u00f2 si introducono di nascosto nel suo camioncino, per\u00f2 ne cadono fuori e trovano rifugio in una caverna dove incontrano un vecchio eremita che dice loro che non potranno ritornare indietro. I due, impazzendo di fame, e per sopravvivere poich\u00e9 \"o sei la preda o il predatore\", tentano di divorarsi a vicenda. Sandy infine si rivela essere il vecchio eremita, rivelando che fin dal principio li aveva messi alla prova. I due, ancora affamati, prendono a inseguirla.\nSpongeBob e la peste del West.\nSpongeBob vorrebbe conoscere un proprio avo del passato. Lui e Sandy in biblioteca scoprono dunque di SpongeBuck, un suo avo del Far West, che si racconta aver salvato, assieme al suo \"amico scemo\" (Patrick naturalmente) la citt\u00e0 di Bikini Bottom (allora chiamata \"Bottom Gulch\") dal diabolico predecessore di Plankton, Dead-Eye. Infatti, durante un duello, SpongeBuck calpest\u00f2 Dead-Eye. Il momento venne immortalato infatti dalla foto presente sul libro. SpongeBob vede poi una statua piena di escrementi di meduse (simile al guano dei piccioni) e, ripulendola, scopre che era proprio la statua dedicata al suo avo del West.\n20.000 panini sotto i mari.\nSpongeBob e Patrick trovano un sottomarino e, dietro suggerimento di Mr. Krab, lo usano per consegnare Krabby Patty alla gente. Sprofondano per\u00f2 in un abisso dove un gigantesco mostro chiede loro Krabby Patty in continuazione. Nel frattempo Plankton li vuole boicottare, ma incontrer\u00e0 il suo karma: essendosi sporcato tutto, il mostro lo scambier\u00e0 per un salame di cioccolato e lo inseguir\u00e0 affamato.\nViva l'amicizia.\nSpongeBob e Patrick vengono coinvolti in una battaglia, perch\u00e9 Patrick ama sporcarsi e SpongeBob invece adora il pulito. A fine battaglia SpongeBob si ritrover\u00e0 sporco, mentre Patrick lucido come uno specchio. I due combattenti capiscono cos\u00ec che la guerra \u00e8 inutile e che l'amicizia vince su tutto.\nFuga da Bikini Bottom.\nSpongeBob vuole trascorrere la giornata con i suoi amici, ma finisce per farli arrabbiare a causa di una serie di pasticci accidentali (aveva accidentalmente rotto il guscio di Gary, sfracellato la torta che Patrick aveva fatto per il compleanno di sua madre, svegliato Squiddi, causato la distruzione di un robot che Sandy aveva creato e fatto finire Mr. Krab e i suoi soldi nella friggitrice), e quando torna a casa in lacrime, pensa che Gary, Patrick, Squiddi, Sandy e Mr. Krab non gli vogliano pi\u00f9 bene, dato che lo avevano tutti chiamato \"babbeo\" per la rabbia, il che lo spinge a scappare di casa e a lasciare Bikini Bottom per sempre. Mentre SpongeBob si allontana dalla citt\u00e0 dopo aver lasciato a Gary una dose annuale di cibo per lumache, finisce per sbattere la testa dopo essere caduto in un burrone e perdere la memoria. Quella sera, Patrick passa tre ore a bussare alla porta di SpongeBob, dato che vuole prendere in prestito la sua salsa calda per un milkshake. Viene poi raggiunto da Sandy, e i due, dopo essersi imbattuti in un Gary obeso, scoprono la lettera dell'amico, pentendosi di come si erano comportati con lui e andando al Krusty Krab per annunciare la cattiva notizia a Mr. Krab e Squiddi, anche perch\u00e9 senza SpongeBob Bikini Bottom \u00e8 in uno stato di panico totale. Tristi per la scomparsa dell'amico e rimpiangendo di come lo avevano trattato, Patrick, Sandy e Mr. Krab decidono di andare a cercarlo per portarlo a casa e chiedergli scusa per essere stati troppo duri, ma Squiddi non vuole farlo, arrivando al punto di distruggere con un martello un gadget creato da Sandy per cercarlo. Mr. Krab va su tutte le furie e minaccia di licenziarlo, ma questo non gli fa ancora cambiare idea, cos\u00ec, non avendo altra scelta, decide di offrirgli un uovo ingioiellato per la sua collezione se coopera con loro per trovare SpongeBob. SpongeBob intanto, non ricordandosi pi\u00f9 chi sia, crede, per via di alcuni zingari, di chiamarsi \"Testa di Formaggio Panta Marroni\" e decide di visitare la citt\u00e0 di New Kelp, vicina al luogo in cui ha perso la memoria. Qui, dopo essere stato minacciato da un pesce che lo crede un ladro lazzarone, decide di trovarsi un lavoro, ma nessuno lo assume, in quanto fa uso di bolle di sapone, azione troppo temuta dalla citt\u00e0. Difatti a New Kelp \u00e8 stato proibito di fare bolle di sapone, perch\u00e9 fanno male agli occhi quando vengono scoppiate, in particolare dai \"Ragazzi Scoppiatori di Bolle di Sapone\", una banda teppisti temuti dai cittadini che aggrediscono chi fa bolle di sapone, e che il sindaco non riusc\u00ec a tenere sotto controllo. Il ragazzo-spugna si ritrover\u00e0 a vedersela con loro e, dopo aver rinchiuso i criminali in una bolla, viene acclamato dalla popolazione venendo nominato sindaco. Mr. Krab, Sandy, Patrick e Squiddi riescono a ritrovare SpongeBob e, dopo averlo preso durante una sua conversazione con i cittadini di New Kelp, lo riportano al Krusty Krab per fargli ritornare la memoria, ma nessuno ci riesce, tranne Squiddi che dopo essere scivolato su dell'olio finisce per far battere l'uovo in testa a SpongeBob. Quest'ultimo, dopo aver sentito che New Kelp gli ha tenuto causa per la sua politica di fare bolle di sapone, ritorna alla sua solita vita quotidiana promettendo di restare a Bikini Bottom per sempre.\nI due volti di Squiddi.\nSquiddi, dopo aver preso da SpongeBob una porta in faccia, diventa bellissimo, solo che gli ammiratori del \"super-fusto\" si rivelano anche troppo invadenti. Squiddi, per riavere la propria intimit\u00e0, chiede a SpongeBob di dargli ancora la porta in faccia in modo che ritorni il poco attraente Squiddi di prima, e cos\u00ec accade, cosa che fa deludere gli abitanti. Mr. Krab per\u00f2 vuole che Squiddi ritorni bello, al solito per gola di profitto.\nLa canzone delle meduse.\nA Bikini Bottom tira un forte vento, che, entrando nei pori di SpongeBob, produce una musica che attira le meduse. La situazione impedisce a SpongeBob di andare al lavoro, cos\u00ec, per disfarsi delle meduse, costruisce delle statue in pietra a sua somiglianza e per fortuna funziona. SpongeBob, barbuto alla Robinson Crusoe, si precipita al Krusty Krab, ma scopre inorridito che \u00e8 stato sepolto nella sabbia dal forte vento e si accascia di fronte al ristorante, urlando e piangendo disperato. 3000 anni dopo, le statue di pietra a somiglianza di SpongeBob sono ancora l\u00ec, visitate da alcuni extraterrestri.\nIl Krusty Krab clandestino.\nUn comitato di altezzose e anziane donne ispeziona il Krusty Krab. Vedendo SpongeBob ballare intonando una canzone di lode al Krabby Patty, concludono che tale panino sia pericoloso poich\u00e9 \"esalta chi lo mangia\", e perci\u00f2 viene dichiarato fuorilegge. SpongeBob ne allestisce per\u00f2 uno clandestino a casa sua, ma Plankton fa la spia e vengono scoperti. Quando per\u00f2 l'anziana presidentessa assaggia un Krabby Patty, cambia idea sentendosi rinata. Plankton viene quindi sconfitto e, trovandosi nel Krabby Patty, viene inghiottito inconsapevolmente dalla vecchia.\nIl cugino Stanley.\nSpongeBob riceve la visita del cugino Stanley, il quale ha fama di imbranato e di distruggere tutto ci\u00f2 che tocca. Pensa di farlo assumere al Krusty Krab, ma continua a inguaiarlo e a distruggergli gli oggetti personali. Frustrato, SpongeBob lo sgrida pesantemente, per\u00f2 Mr. Krab lo fa assumere al Chum Bucket, in modo da farglielo distruggere."}
{"id": "1510974", "revid": "110157", "url": "https://it.wikipedia.org/wiki?curid=1510974", "title": "Chenalh\u00f3", "text": "La citt\u00e0 di Chenalh\u00f3 \u00e8 a capo dell'omonimo comune, nello stato del Chiapas, Messico. Conta 2.656 abitanti secondo le stime del censimento del 2005 e le sue coordinate sono 16\u00b053'N 92\u00b037'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica II: ALTOS."}
{"id": "1510975", "revid": "628767", "url": "https://it.wikipedia.org/wiki?curid=1510975", "title": "El Bosque (Chiapas)", "text": "La citt\u00e0 di El Bosque \u00e8 a capo dell'omonimo comune, nello stato del Chiapas, Messico. Conta 3.952 abitanti secondo le stime del censimento del 2005 e le sue coordinate sono 17\u00b003'N 92\u00b043'W.\nStoria.\nI primi ad occupare queste terre furono degli emigranti da un vicino comune nel 1712 in seguito ad una ribellione indigena; il suo nome originario fu \"San Juan Bautista\".\nIl 13 febbraio del 1934, per decreto promulgato dal governatore dello stato, Vict\u00f3rico Ramos Grajales, fu cambiato il nome al capoluogo da \"San Juan\" in quello attuale.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica V: NORTE."}
{"id": "1510976", "revid": "729019", "url": "https://it.wikipedia.org/wiki?curid=1510976", "title": "Jaltenango de la Paz", "text": "La citt\u00e0 di Jaltenango de la Paz \u00e8 a capo del comune di Angel Albino Corzo, nello stato del Chiapas, Messico. Conta 9.594 abitanti secondo le stime del censimento del 2005 e le sue coordinate sono 15\u00b052'N 92\u00b043'W.\nStoria.\nLe sue origine sono abbastanza recenti e risalgo al 1925 quando ci fu il primo insediamento di contadini provenienti dai paese vicini come \"Montecristo de Guerrero\"; nel 1933 viene creato il comune di Angel Albino Corzo con Jaltenango de la Paz come capoluogo; dopo alcuni cambiementi di nome, finalmente del 1980 durante il governo di \"Don Juan Sabines Guti\u00e9rrez\", il comune torna alla sua corrente denominazione.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica ."}
{"id": "1510977", "revid": "1566286", "url": "https://it.wikipedia.org/wiki?curid=1510977", "title": "Roy Del Ruth", "text": "Era fratello del regista Hampton Del Ruth.\nBiografia.\nInizi\u00f2 la carriera a Hollywood come sceneggiatore nel 1915, scrivendo gag per Mack Sennett, passando poi a dirigere lungometraggi nel 1920. Ma, sar\u00e0 solo alla Warner Bros., cui arriver\u00e0 una decina di anni dopo, che trover\u00e0 la sua vera collocazione. Divenne noto come regista di drammi di criminalit\u00e0 urbana, inclusa la versione del 1931 di \"The Maltese Falcon\".\nNel 1933 diresse \"Lady Killer\", una commedia con James Cagney nel ruolo di un gangster che ripara a Hollywood diventando una stella del cinema (almeno fino alla ricomparsa della sua banda). Dell'anno seguente \u00e8 il film \"Il tesoro dei faraoni\" (1934), un'insolita commedia musicale che racconta di un uomo che deve recarsi in Egitto per recuperare la propria eredit\u00e0. Nel 1936 gir\u00f2 \"Follie di Broadway 1936\", una brillante commedia musicale dai balletti vivaci e coinvolgenti. Diresse anche \"L'ultima sfida\" (1948) e il 20th Century Fox B-movie \"Uomini coccodrillo\" (1959).\nRoy Del Ruth mor\u00ec nel 1961 per un attacco di cuore, all'et\u00e0 di 67 anni, e fu seppellito nel cimitero San Fernando a Mission Hills, California.\nRiconoscimenti.\nPer il suo contributo all'industria cinematografica, gli venne assegnata una stella nella Hollywood Walk of Fame al 6150 di Hollywood Blvd."}
{"id": "1510980", "revid": "2108263", "url": "https://it.wikipedia.org/wiki?curid=1510980", "title": "Cristiano IV del Palatinato-Zweibr\u00fccken", "text": "Biografia.\nCristiano IV era figlio di Cristiano III del Palatinato-Zweibr\u00fccken e di sua moglie, Carolina di Nassau-Saarbr\u00fccken. \nDopo aver ereditato il trono alla morte del padre nel 1735, il tredicenne Cristiano IV rimase sotto tutela della madre sino al raggiungimento della sua maggiore et\u00e0 (22 novembre 1740). Nel 1737-1739, Cristiano IV insieme al fratello minore Federico Michele, si port\u00f2 a studiare presso l'Universit\u00e0 di Leida e sino al luglio del 1740 venne ospitato presso la corte reale francese di Luigi XV dove si guadagn\u00f2 l'amicizia personale del sovrano e della sua favorita, la marchesa di Pompadour che gli consentirono di alloggiare al Petit Trianon dove, su consiglio dello stesso duca, venne piantato un filare di pioppi. Tornato in patria il 20 luglio del 1740, prese il controllo del Palatinato-Zweibr\u00fccken e come prima azione organizz\u00f2 a tavolino il matrimonio tra sua sorella Enrichetta Carolina col langravio Luigi IX d'Assia-Darmstadt.\nSu insistenza del suo mecenate, re Luigi XV di Francia, Cristiano IV si convert\u00ec al cattolicesimo nel 1758, occupandosi poi anche dell'educazione dei suoi due nipoti, Carlo e Massimiliano Giuseppe, poich\u00e9 suo fratello Federico non aveva fatto ritorno in patria dopo la guerra dei sette anni, preferendo rimanere al servizio dell'Austria. In politica estera, il principe rimase fortemente legato alla Francia, seguendola nelle guerre della Rivoluzione americana (ove appoggi\u00f2 i coloni in rivolta) e nella successiva guerra d'indipendenza americana, giungendo ad organizzare un reggimento per sostenere gli americani, ponendolo sotto il comando del suo primogenito, Cristiano. Questo reggimento svolse un ruolo importante nella sconfitta delle forze britanniche nella battaglia di Yorktown. \nIn termini economici e di politica interna, per contro, il regno di Cristiano IV non port\u00f2 ai successi sperati, lasciando il bilancio del paese gravato da enormi debiti. Per saldare i debiti contratti, su consiglio di Christian Ludwig Hautt, il duca (sul modello di quanto accadeva contemporaneamente nello Stato Pontificio) indisse delle lotterie con le quali non solo riusc\u00ec in parte a risollevare le finanze di stato, ma costru\u00ec anche il borgo ducale di Zweibr\u00fccken dove, nel 1755, riusc\u00ec ad istituire anche una scuola di cavalleria con una nota scuderia. L'edificio venne realizzato su consiglio dell'amico Marc-Ren\u00e9 de Voyer d'Argenson, che lo indirizz\u00f2 verso l'architetto francese Jacques Hardouin-Mansart de Sagonne come progettista. Questi divenne nominato sovrintendente degli edifici locali, mentre Pierre Patte venne nominato poi primo architetto. Quest'ultimo venne incaricato di costruire il castello di J\u00e4gersburg, vicino a Hombourg (Sarre), su progetto di Mansart de Sagonne e nelle forme del Grand Trianon. Affid\u00f2 la realizzazione dei giardini all'architetto paesaggista Johann Ludwig Petri.\nCristiano IV fu un notevole mecenate delle arti e delle scienze, appassionandosi in particolare alla pittura francese. Anche nella realizzazione dei progetti architettonici che contraddistinsero il suo regno, si serv\u00ec di architetti francesi. Presso la sua corte lavorarono il pittore Johann Christian von Manlich, il pittore e drammaturgo Friedrich M\u00fcller e Nicolas Appert, inventore del cibo in scatola e del latte condensato. Il duca era inoltre molto appassionato di alchimia. Invest\u00ec molte sostanze nella creazione di una manifattura di porcellana a Zweibr\u00fccken.\nCristiano IV mor\u00ec in un incidente di caccia, sport che praticava di frequente, presso la sua tenuta al castello di Pettersheim. Malgrado ci\u00f2 il diarista Johann Christian von Mannlich descrisse nelle sue memorie quelli che sono risultati essere i sintomi di una polmonite che, probabilmente trascurata, fin\u00ec per uccidere il duca.\nAlla sua morte, gli succedette come duca di Zweibr\u00fccken, il nipote Carlo.\nMatrimonio e figli.\nNel 1751 spos\u00f2 morganaticamente la giovane ballerina francese Maria Johanna Camasse (creata contessa di Forbach nel 1757). La coppia ebbe sei figli, che per\u00f2 non poterono succedere al trono del padre a causa della natura morganatica del matrimonio dei loro genitori:"}
{"id": "1510981", "revid": "599013", "url": "https://it.wikipedia.org/wiki?curid=1510981", "title": "Gareth Bale", "text": "Considerato uno tra i migliori calciatori della sua generazione, \u00e8 cresciuto nel settore giovanile del , dal quale viene prelevato all'et\u00e0 di diciotto anni dal dove, nonostante un inizio difficile per via di alcuni infortuni, si afferma come uno dei pi\u00f9 promettenti talenti della sua generazione, tanto da conquistare per due volte il PFA's Best Player of the Year (2011 e 2013) e vincere una Coppa di Lega inglese. Nell'estate del 2013 si trasferisce al per una cifra complessiva di 100 milioni di euro, che ne fanno, in quel momento, l'acquisto pi\u00f9 costoso nella storia del calcio. Con la squadra spagnola ha vinto due campionati spagnoli, una Coppa del Re, una Supercoppa di Spagna, quattro UEFA Champions League, tre Supercoppe UEFA e quattro Coppe del mondo per club FIFA.\nCon la nazionale gallese, della quale \u00e8 il miglior marcatore di tutti i tempi, ha partecipato a due edizioni del campionato europeo (2016 e 2020).\nCaratteristiche tecniche.\nGiocatore estremamente versatile, pu\u00f2 essere schierato in numerosi ruoli: ala sinistra o destra, trequartista, mezza punta e, all'occorrenza, terzino sinistro, suo ruolo originale. \u00c8 in possesso di un tiro potente con entrambi i piedi (anche se mancino naturale), che gli consente di essere un buon marcatore anche da posizioni fortemente arretrate, nonch\u00e9 di un'ottima resistenza fisica; \u00e8 inoltre dotato di una notevole velocit\u00e0, anche grazie alla sua falcata. \u00c8 anche abile nei cross e nei calci piazzati. Con l'arrivo di Andr\u00e9 Villas-Boas sulla panchina del , ha iniziato ad essere impiegato come trequartista nel 4-2-3-1, ottenendo eccellenti risultati anche in fase realizzativa. Dotato di esplosivit\u00e0 ed elasticit\u00e0, secondo il Centro di Medicina Sportiva dell'universit\u00e0 di Brunel per uno studio della FIFA, il gallese avrebbe raggiunto la velocit\u00e0 massima di 39,09\u00a0km/h.\nCarriera.\nClub.\nInizi e Southampton.\nDa bambino frequenta la \"Eglwys Newydd Primary School\", scuola primaria del quartiere di Whitchurch. A dodici anni alla \"Whitchurch High School\", incomincia a praticare diversi sport tra cui atletica, rugby, cricket e calcio. Gli osservatori del lo notano e lo selezionano per dei provini presso la \"Saints Academy\" di Bath. A 15 anni lascia cos\u00ec la scuola, dopo aver vinto la \"Cardiff and Vale Senior Cup\" con gli Under-18, e, grazie ai massimi voti conseguiti in Educazione fisica, riceve il premio per i \"Servizi resi allo Sport\" dal Dipartimento di disciplina.\nIl 1\u00ba luglio 2005 viene messo sotto contratto dal Southampton, appena retrocesso in Football League Championship, ma nella stagione subito seguente non viene mai impiegato. L'esordio arriva il 17 aprile 2006, nella gara vinta contro il per 2-0: all'et\u00e0 di 16 anni e 235 giorni il gallese diventa il secondo pi\u00f9 giovane giocatore ad essere sceso in campo con la maglia del Southampton, dopo Theo Walcott.\nTottenham.\nIl 25 maggio 2007 si trasferisce al per 5 milioni di sterline. Esordisce in gara ufficiale il 26 agosto successivo nella partita contro il . Segna quindi il suo primo gol per gli \"Spurs\" il 1\u00ba settembre 2007 nel pareggio per 3-3 con il . Nelle stagioni seguenti trova sempre maggior spazio; il 13 aprile 2010 realizza una rete nella partita contro i rivali dell'Arsenal, fissando il punteggio sul 2-1; si ripete quattro giorni dopo andando a segno contro il , risultando Man of the Match dell'incontro.\nLa stagione 2010-2011 \u00e8 molto prolifica in quanto a realizzazioni. Il 21 agosto, nella gara vinta per 2-1 contro lo , mette a referto la prima doppietta della sua carriera (e, nella fattispecie, in campionato): la prima rete \u00e8 un rimpallo fortunato, mentre la seconda nasce da un tiro al volo di sinistro che si infila all'incrocio dei pali. Il 20 ottobre seguente, sigla la sua prima tripletta tra i professionisti in -Tottenham (4-3), partita della terza giornata della fase a gironi della Champions League 2010-2011: i gol, arrivati sul parziale di 4-0, scaturiscono tutti da tiri col sinistro scagliati dalla corsia mancina. Conclude la stagione 2010-2011 con 42 partite e 11 gol fra tutte le competizioni.\nIl 24 settembre segna il suo primo gol della stagione 2011-2012 nell'incontro giocato in casa contro il Wigan Athletic conclusasi sul 2-1 per il Tottenham. Sigla altre reti al terzo appuntamento della stagione, il 30 ottobre, due gol contro il Queens Park Rangers nella vittoria conseguita in casa per 3-1. Prosegue il buon momento con il primo gol nella vittoria per 3-1 sul Fulham la settimana successiva. \nInizia la stagione 2012-2013 in grande forma, segnando 5 gol nelle prime 12 giornate di campionato e tre nelle qualificazioni al campionato mondiale del 2014. Il 26 dicembre realizza la sua seconda tripletta in carriera nel match contro l', terminato 0-4 a favore degli \"Spurs\". Il 9 febbraio 2013, dopo aver deciso la sfida contro il , risulta nuovamente decisivo nel \"match\" contro il , dove mette a segno una doppietta che permette agli \"Spurs\" di battere i \"Magpies\" per 2-1. Cinque giorni dopo si ripete nell'incontro contro l'Olympique Lione valido per i sedicesimi di Europa League, realizzando una doppietta su calcio di punizione che permette al Tottenham di imporsi 2-1 sui francesi. Il 25 febbraio, nel ventesimo anniversario della scomparsa di Bobby Moore, realizza una doppietta al Upton Park contro il , rendendosi decisivo nel 2-3 finale degli \"Spurs\". Nella successiva partita di campionato, il 3 marzo 2013 contro gli storici rivali dell'Arsenal, va ancora a segno nel 2-1 che permette al Tottenham di aggiudicarsi il 141\u00ba Derby di Londra. Nell'ultima giornata di campionato contro il segna con un tiro da fuori area il gol della vittoria, regalando alla sua squadra i tre punti; tuttavia il successo sui \"Black Cats\" e il record di punti si rivelano inutili per la qualificazione ai preliminari di Champions League, in seguito al successo dell'Arsenal sul campo del .\nChiude la sua esperienza al Tottenham vincendo sia il premio di Giocatore dell'anno della PFA per la seconda volta (eguagliato il record di Thierry Henry, Cristiano Ronaldo, Mark Hughes e Alan Shearer) che quello di Giovane dell'anno della PFA, divenendo cos\u00ec il terzo giocatore, dopo Andy Gray e Cristiano Ronaldo, a vincere entrambi i riconoscimenti nella stessa stagione. Le reti complessive sono 26, di cui 21 (record personale) in campionato, eguagliando il record di Teddy Sheringham in Premier League.\nReal Madrid.\n2013-2016.\nIl 1\u00ba settembre 2013 il dichiara attraverso un comunicato sul suo sito ufficiale di aver ceduto il giocatore al ; il costo dell'operazione non \u00e8 stato reso noto. Secondo la BBC il passaggio \u00e8 costato alla squadra spagnola 85 milioni di sterline \u2013 al cambio una cifra leggermente inferiore a 100 milioni di euro \u2013 mentre Real Madrid TV, il canale televisivo edito dalla societ\u00e0 spagnola, ha sostenuto che il costo dell'operazione \u00e8 stato pari a 91 milioni di euro (inferiore dunque a quello record che aveva portato Cristiano Ronaldo dal Manchester United al Real Madrid). Nel gennaio del 2016 \u00e8 stato pubblicato il contratto di acquisto del giocatore, dal quale \u00e8 emerso come il corrispettivo realmente versato al Tottenham Hotspur sia pari a 100 milioni di euro, facendo del trasferimento di Bale dalla squadra inglese a quella spagnola l'allora trasferimento pi\u00f9 oneroso di sempre. Al giocatore gallese viene assegnata la maglia numero 11.\nEsordisce in campionato il 14 settembre nella partita esterna disputata contro il , giocando dal primo minuto e segnando il gol del momentaneo 1-1, suo primo gol in assoluto con la maglia dei \"blancos\". L'esordio in Champions League con la nuova squadra avviene il 5 ottobre, nel 4-0 inflitto al , mentre la prima rete ufficiale nella competizione giunge dopo due giornate, a Torino, nel 2-2 contro la Juventus. Il 16 aprile 2014 segna il gol del definitivo 2-1 contro il nella finale di Coppa del Re, conquistando il suo primo titolo con la casacca dei \"blancos\". Il 24 maggio 2014, nella finale di Champions League contro l', sigla il gol del momentaneo 2-1 ai tempi supplementari (4-1 il risultato finale), consentendo al Real Madrid di conquistare la sua decima Champions League. Diventa, tra l'altro, il primo giocatore gallese a segnare in una finale di UEFA Champions League. Conclude la prima stagione in Spagna collezionando 44 presenze e segnando 22 reti, di cui 15 in campionato, 1 in Copa del Rey e 6 in Champions League.\nLa stagione 2014-2015 si apre con la conquista della Supercoppa europea, vinta il 12 agosto 2014 battendo 2-0 il , vincitore dell'Europa League. Il 23 agosto 2014 perde la Supercoppa di Spagna contro i rivali storici dell', con un complessivo 2-1, maturato tra l'1-1 della gara di andata e la sconfitta per 1-0 in quella di ritorno. La prima rete nella stagione 2014-2015 arriva nella seconda giornata di Liga, ai danni della , incontro terminato 4-2 per i baschi. Si ripete nella prima giornata della fase a gironi della Champions League, segnando il gol del momentaneo 2-0 nella vittoria per 5-1 contro il . Segna la prima doppietta stagionale 3 giorni dopo, nel pirotecnico incontro vinto 8-2 dai \"blancos\" sul campo del . Durante la Coppa del mondo per club mette a segno 2 gol, uno nella semifinale vinta contro il per 4-0 e uno nella finale vinta contro il per 2-0, aiutando le \"merengues\" a vincere la competizione. Conclude la stagione con 48 presenze e 17 reti.\nIl 20 dicembre 2015 mette a segno un \"poker\" di reti nella vittoria interna per 10-2 contro il . Il 9 gennaio 2016 segna tre reti nella partita vinta 5-0 contro il , partita che vede il debutto di Zidane come allenatore dei \"blancos\". Il 20 marzo 2016 segna un gol nella partita vinta 4-0 in casa contro il . Il 28 maggio 2016 vince la Champions League, battendo in finale ai rigori l' dopo l'1-1 al termine dei tempi supplementari: per Bale, che propizia con una deviazione di testa il gol di Sergio Ramos, si tratta del secondo successo nella competizione con la maglia dei \"blancos\".\n2016-2020.\nL'annata 2016-2017 si apre con il successo nella Supercoppa europea contro il (3-2 dopo i tempi supplementari) e prosegue con quello nella Coppa del mondo per club contro i Kashima Antlers (4-2 dopo i tempi supplementari), pur senza collezionare presenze in entrambe le competizioni. A fine stagione Bale si aggiudica anche il suo primo campionato, al quale contribuisce con 7 gol in 19 presenze, e la sua terza Champions League, vinta superando 4-1 in finale la Juventus.\nL'annata 2017-2018 inizia con le vittorie nella Supercoppa europea, conquistata battendo 2-1 il , e nella Supercoppa spagnola, ottenuta battendo il 3-1 all'andata e 2-0 al ritorno. A dicembre vince anche la Coppa del mondo per club: Bale segna il gol del 2-1 contro l' in semifinale e gioca da subentrato la finale vinta per 1-0 contro il . Nell'arco dell'annata colleziona 39 presenze e 21 gol complessivi, pur non partendo sempre titolare. Il 26 maggio \u00e8 assoluto protagonista nella vittoriosa finale di Champions League, realizzando la doppietta con cui i \"blancos\" sconfiggono 3-1 il e si aggiudicano la terza Champions League consecutiva: grazie a queste due reti, una delle quali messa a segno in rovesciata, Bale diventa il primo calciatore a realizzare pi\u00f9 di un gol da subentrato nella finale della massima competizione europea.\nLa stagione 2018-2019 si apre con la sconfitta nella Supercoppa europea, persa per 4-2 contro l' dopo i tempi supplementari. A dicembre il gallese vince la Coppa del mondo per club, segnando una tripletta nella semifinale vinta per 3-0 contro il e disputando da titolare la finale vinta 4-1 contro l'. Durante l'annata il suo contributo di gol diminuisce rispetto alle stagioni precedenti, soprattutto in campionato. Nella stagione 2019-2020, pur vincendo la sua seconda Liga, lo spazio in squadra diminuisce ulteriormente e nella parte finale della stagione il giocatore finisce ai margini della rosa dei \"Blancos\".\nRitorno al Tottenham.\nIl 19 settembre 2020, a sette anni di distanza dal suo passaggio al Real Madrid, fa ritorno al Tottenham con la formula del prestito annuale. Esordisce il 18 ottobre, subentrando nella partita di campionato pareggiata per 3-3 in casa contro il .\nLa sua prima tripletta dopo il ritorno agli Spurs arriva il 2 maggio nella vittoria casalinga per 4-0 contro il gi\u00e0 retrocesso Sheffield United. In tutto mette insieme 34 presenze, 16 gol e 3 assist riportando diversi infortuni in questa stagione.\nRitorno al Real Madrid.\nIl 28 giugno 2021 torna al , alla corte di Ancelotti, dopo il prestito al . \nNazionale.\nDebutta con la nazionale del Galles under 21 nel 2006 . L'esordio con la nazionale maggiore si concretizza il 27 dello stesso mese, a Cardiff contro : nell'occasione Bale subentra a David Vaughan diventando, all'et\u00e0 di 16 anni e 315 giorni, il pi\u00f9 giovane calciatore ad aver vestito la divisa della Nazionale gallese, record poi superato il 15 ottobre 2013 dal centrocampista classe 1997 Harry Wilson scendendo in campo all'et\u00e0 di 16 anni e 207 giorni. Segna il suo primo gol in Nazionale il 7 ottobre 2006, in una partita di qualificazioni europee contro la , persa per 5-1: e in tale circostanza diventa anche il pi\u00f9 giovane realizzatore nella storia della rappresentativa gallese.\nViene convocato per il campionato europeo del 2016 in Francia. Realizza su punizione il primo gol nella partita d'esordio contro la , vinta per 2-1 del Galles. Va a segno, nuovamente su calcio piazzato, anche nel secondo match del girone, perso 2-1 contro l', e si ripete per il terzo incontro di fila siglando il definitivo 3-0 contro la . Non trova il gol nella fase a eliminazione diretta, dove i gallesi concludono il loro cammino in semifinale, sconfitti dal futuro vincitore del torneo.\nIl 22 marzo 2018, nell'amichevole giocata con la vinta 6-0 a Nanning, realizza la sua prima tripletta con la nazionale maggiore, superando Ian Rush e divenendo il miglior marcatore nella storia dei \"Dragoni\".\nConvocato per Euro 2020, questa volta non ripete l'exploit dell'edizione precedente coi gallesi che vengono eliminati agli ottavi dalla per 4-0.\nIl 13 novembre 2021 raggiunge quota 100 presenze con i dragoni nel successo per 5-1 contro la .\nStatistiche.\nPresenze e reti nei club.\n\"Statistiche aggiornate al 28 agosto 2021.\""}
{"id": "1510983", "revid": "2164596", "url": "https://it.wikipedia.org/wiki?curid=1510983", "title": "Pino Rinaldi", "text": "Carriera.\nPino Rinaldi matura fin dall'infanzia una grande passione per il fumetto statunitense di supereroi, dei quali apprezza la dinamica del disegno e della narrazione, in particolare gli autori John Buscema (soprattutto \"Silver Surfer\") e Neal Adams.\nIl debutto professionale avviene all'incirca a met\u00e0 degli anni settanta, con un'esperienza nella grafica pubblicitaria. Nel 1980 avvia, insieme al fratello Rino, una regolare collaborazione con l'Eura Editoriale (ventitr\u00e9 racconti su \"Skorpio\" e tre su \"Lanciostory\") che si conclude nel 1983.\nParallelamente realizza tre storie per la rivista \"1984\" edita da \"Il Momento\" (1982) e una storia per il settimanale \"Boy Music\" edito della Rizzoli (1983). Il progetto per una storia interamente a colori, \"Omega\", rimane inedito a seguito della chiusura di \"1984\", e viene pubblicato solo nel 2010 dall'editore genovese Lo Vecchio.\nIn questo periodo ha difficolt\u00e0 a far accettare il suo stile \"troppo americano\", per cui si prende una pausa di riflessione che lo allontana per qualche tempo dal fumetto. Nel 1989 ricomincia a disegnare fumetti, con Sergio Bonelli Editore, in \"Martin Myst\u00e8re\" (nn.92 e 93, cui seguir\u00e0 un episodio di \"Nathan Never\", del quale alcune tavole furono per\u00f2 parzialmente ridisegnate dallo staff della Bonelli.\nNel 1992 realizza, con lo pseudonimo di \"Paolo Renzi\", le copertine dei numeri dal 3 al 15 delle ristampe di \"Daniel\" della \"Max Bunker Press\".\nIn seguito l'esigenza di trovare spazi che gli consentano di sviluppare uno stile pi\u00f9 compiutamente personale lo porta prima a collaborare con la Marvel UK, per la quale realizza, nel 1993, la mini serie \"Wild Angel\" (pubblicata poi in Italia nel 1995). Nel 1994 realizza, per l'editore romano Fenix, le 6 copertine (albo 0 e 5 albi regolari) di Dagon. Poi, approdato alla Marvel Comics, realizza \"Freedom\", pubblicata in Italia come \"Libert\u00e0\" e poi la prosecuzione della serie \"ClanDestine\" (dal numero 9 del giugno 1995) di cui continua i disegni dopo l'abbandono di Alan Davis, di cui realizza quattro episodi. Nel frattempo si alterna con Dante Bastianoni sulla serie \"Fantastic Force\", di cui realizza il n. 4 (febbraio 1995) e successivamente la conclusione di alcuni episodi. Seguono le matite per \"Ultraverse vs X-Men\", \"Ultraforce\" n.4, \"Captain America\" n.453 (testi di Mark Waid), \"Thor\" n. 498 (testi di Warren Ellis) e \"Phoenix Aftermath\".\nUn albo autoconclusivo che avrebbe dovuto segnare il rilancio del Dottor Strange, su testi di Jean Marc DeMatteis rimane invece inedito.\nConclusa per il momento l'esperienza negli USA, Rinaldi riprende a collaborare con l'Eura Editoriale, stavolta come autore completo. Nascono cos\u00ec \"Agenzia X\" (2000) imperniato su un gruppo di futuribili agenti che si occupa di casi misteriosi ed impossibili. Seguono \"Wizzie the Witch\" (2001), la saga di \"Twee-Van-poor\" (2002) e la serie \"Willard The Witch\" (2003).\nNel 2014 realizza alcune copertine per dei numeri speciali celebrativi degli anniversari di Kriminal e Satanik, pubblicati dall'editore 1000VolteMeglio Publishing in occasione dei cinquant'anni dei personaggi.\nNel febbraio 2018 gli viene diagnosticato un tumore al pancreas. Muore nell'aprile dello stesso anno all'et\u00e0 di 60 anni."}
{"id": "1510989", "revid": "124123", "url": "https://it.wikipedia.org/wiki?curid=1510989", "title": "Ivan Calcaterra", "text": "Il suo percorso formativo \u00e8 rappresentato dal liceo artistico e dalla partecipazione alla Scuola di illustrazione del Castello Sforzesco di Milano, mentre il suo esordio professionale avviene nel settore pubblicitario e in quello per l'editoria scolastica.\nApproda al fumetto grazie ad Antonio Serra, che lo fa entrare nel team di disegnatori di \"Nathan Never\", il fumetto di fantascienza edito dalla Bonelli, dopo aver visto alcune sue tavole di prova."}
{"id": "1510990", "revid": "767487", "url": "https://it.wikipedia.org/wiki?curid=1510990", "title": "Chris Frantz", "text": "Biografia.\nChris Frantz \u00e8 nato nel 1951 a Fort Campbell, nel Kentucky. Come sua moglie Tina Weymouth, anch'egli proviene da una famiglia di militari, e prima di stabilirsi a New York si trasfer\u00ec continuamente per il Paese. A 14 anni frequent\u00f2 le scuole superiori a Pittsburgh (Pennsylvania) dove entr\u00f2 in un complesso musicale chiamato \"The Hustlers\", il quale poi nel 1969 cambi\u00f2 nome in \"The Beans\" e si trasfer\u00ec a New York in cerca di successo. Il tentativo di giungere alla notoriet\u00e0 fall\u00ec perch\u00e9 al gruppo fu richiesto di eseguire i successi dell'epoca piuttosto che prodursi nelle proprie composizioni. Dopo neppure sedici mesi di attivit\u00e0 i Beans si sciolsero e nel luglio 1970 Frantz si iscrisse alla Rhode Island School of Design di Providence, considerata tra gli istituti d'arte pi\u00f9 prestigiosi del Paese. L\u00ec conobbe il britannico David Byrne con il quale, di l\u00ec a poco, mise in piedi una band chiamata \"The Artistics\", alla quale invit\u00f2 a unirsi anche Tina Weymouth, conosciuta nell'ambiente artistico di New York e da poco sua compagna. Il gruppo poi evolse nei Talking Heads e Chris e Tina si sposarono nel 1977.\nNel 1980 Chris Frantz e Tina Weymouth diedero vita ai Tom Tom Club, band (originariamente \"New wave\") tuttora attiva, il cui brano d'esordio \"Wordy Rappinghood\" divenne rapidamente un \"hit\". L'esperienza dei Tom Tom Club serv\u00ec da riempitivo della carriera musicale di Tina e Chris durante gli alti e bassi dei Talking Heads, finch\u00e9 fu chiaro che, nel 1991, David Byrne non mostrava pi\u00f9 interesse nel progetto. Allora, insieme all'altro superstite della band, Jerry Harrison, Tina e Chris formarono un gruppo chiamato The Heads e incisero un album (che rimase l'unico della formazione) dal titolo \"No Talking, Just Head\" (1996).\nChris Frantz e Tina Weymouth hanno due figli, entrambi musicisti: Egan Frantz, batterista, e Robin Frantz, noto con il nome d'arte di Kid Ginseng.\nAttivit\u00e0 musicale.\nA parte l'attivit\u00e0 passata con i Talking Heads e quella attuale con i Tom Tom Club, Tina Weymouth e Chris Frantz hanno collaborato con altri gruppi: tra le esperienze di maggior rilievo, nel 1985 suonarono insieme ai B-52's nel primo festival rock di Rio de Janeiro; nel 1992 produssero l'album \"Yes Please!\" dei britannici Happy Mondays; pi\u00f9 recentemente hanno fornito base ritmica e sottofondo vocale ai Gorillaz, gruppo \"hip-hop\", anch'esso britannico."}
{"id": "1510995", "revid": "1714743", "url": "https://it.wikipedia.org/wiki?curid=1510995", "title": "Cristiano III del Palatinato-Zweibr\u00fccken", "text": "Biografia.\nNato a Strasburgo nel 1674, Cristiano era l'unico figlio maschio di quelli avuti dal conte palatino Cristiano II del Palatinato-Zweibr\u00fccken-Birkenfeld e da sua moglie, Katharina Agathe von Rappoltstein, a sopravvivere fino all'et\u00e0 adulta.\nInizi\u00f2 la sua carriera nell'esercito francese nel 1697 e prese in consegna il reggimento alsaziano, combattendo all'assedio di Barcellona, nella fase finale della Guerra della Grande Alleanza. Nel 1699, eredit\u00f2 la contea di Rappoltstein da sua madre. Nel 1702 divent\u00f2 maresciallo di campo e nel 1704 fu promosso al grado di tenente generale. Eccelse militarmente alla battaglia di Oudenaarde nel 1708.\nAlla morte di suo padre, nel 1717, lasci\u00f2 l'esercito per assumere l'amministrazione di Zweibr\u00fccken-Birkelfeld, che era una piccola parte della contea di Sponheim. Nel 1731 mor\u00ec senza figli Gustavo del Palatinato-Zweibr\u00fccken, conte palatino di Zweibr\u00fccken, del quale eredit\u00f2 i territori: le obiezioni di altri parenti furono risolte in un trattato con l'elettore palatino Carlo III Filippo, concluso a Mannheim il 24 dicembre 1733 ed egli ottenne il Palatinato-Zweibr\u00fccken.\nMor\u00ec a Zweibr\u00fccken nel 1735 e fu sepolto nella Alexanderkirche a Zweibr\u00fccken.\nMatrimonio e figli.\nNel 1719, al castello di Lorentzen, spos\u00f2 Carolina di Nassau-Saarbr\u00fccken (1704-1774), da cui ebbe quattro figli:"}
{"id": "1511002", "revid": "124123", "url": "https://it.wikipedia.org/wiki?curid=1511002", "title": "Roberto Zaghi", "text": "Diplomatosi perito tecnico, frequenta un corso di fumetto e sottopone i suoi primi lavori all'attenzione di Antonio Serra, che lo fa approdare alla Sergio Bonelli Editore. La sua firma appare cos\u00ec su Nathan Never, Legs Weaver e Zona X, prima di entrare nello staff di Julia, serie per cui lavora attualmente."}
{"id": "1511004", "revid": "599013", "url": "https://it.wikipedia.org/wiki?curid=1511004", "title": "Milo\u0161 Krasi\u0107", "text": "Dopo gli esordi al , si trasferisce al , vincendo due campionati (2005 e 2006), quattro coppe (2005, 2006, 2008 e 2009), quattro supercoppe nazionali (2004, 2006, 2007 e 2009) e la Coppa UEFA 2004-2005. Nel 2012, da riserva, si aggiudica uno scudetto con la , per poi vestire i colori di , e a fine carriera.\nNazionale serbo, con l'Under-21 ha partecipato a tre fasi finali del campionato europeo, perdendo due finali (2004 e 2007) e arrivando al terzo posto nel 2006. Ha partecipato alle Olimpiadi 2004 con la selezione olimpica della Serbia-Montenegro.\nBiografia.\nHa due fratelli calciatori, Bojan e Ognjen, ed \u00e8 cugino di Marko Krasi\u0107, anche lui calciatore professionista.\nCaratteristiche tecniche.\nEsterno d'attacco velocissimo dotato di una forte progressione con la quale superava gli avversari, bravo negli inserimenti in spazi stretti, da giovane era anche veloce nell'andare alla conclusione e forte atleticamente, possedendo una buona abilit\u00e0 tecnica e precisione nel crossare. Gioca prevalentemente con il piede destro, cercando di usare il meno possibile il sinistro.\nIndisciplinato tatticamente, a causa delle sue sofferenze tattiche, \u00e8 divenuto una comparsa nella sua seconda stagione alla Juventus, con l'arrivo di Conte. Preferisce essere schierato sulla fascia destra dove, grazie alla sua rapidit\u00e0, riesce a saltare l'avversario per poi crossare o addentrarsi nell'area di rigore avversaria e rendersi di conseguenza pericoloso. Non poteva giocare sia sulla fascia sinistra sia su quella destra.\nUna volta arrivato in Italia alla Juventus, \u00e8 stato subito etichettato come il \"nuovo Nedved\" per il look simile, la provenienza dall'est Europa, il ruolo e la grande facilit\u00e0 di corsa. Con l'approdo nel campionato polacco, Krasi\u0107 si adatta a giocare da centrocampista centrale.\nCarriera.\nClub.\nGli inizi.\nCresce nel settore giovanile della squadra della sua citt\u00e0, il Rudar Kosovska Mitrovica. Nel 1999, all'et\u00e0 di quattordici anni, si trasferisce al Fudbalski klub Vojvodina, con cui rimane fino al 2004, diventandone il capitano. Con la maglia del Vojvodina Novi Sad ha totalizzato in tutto 77 presenze e 7 gol (tutti in campionato).\nCSKA Mosca.\nNel gennaio del 2004 si trasferisce in Russia, al CSKA Mosca, con cui vince due campionati russi (2005 e 2006), altrettante Coppe di Russia (2005 e 2006), tre Supercoppe di Russia (2004, 2006, 2007) e il primo trofeo internazionale nella storia del club: la Coppa UEFA 2004-2005.\nIn sette stagioni con la maglia del CSKA Mosca ha totalizzato 150 presenze e 26 gol in campionato, 51 presenze e 5 gol fra Champions League e Coppa UEFA, 23 presenze e 2 gol nella Coppa di Russia e 5 presenze nella Supercoppa di Russia per un totale di 229 presenze e 33 gol. Il 29 dicembre 2009 \u00e8 stato anche eletto miglior calciatore serbo dell'anno, dopo aver segnato nello stesso anno 13 gol.\nJuventus.\nIl 21 agosto 2010 viene ufficializzato il suo trasferimento in Italia alla per 15 milioni di euro. Il debutto nel campionato arriva il 29 agosto seguente nella trasferta persa contro il (1-0), alla 1\u00aa giornata. Il 26 settembre, alla 5\u00aa giornata, realizza una tripletta nella partita casalinga vinta contro il Cagliari (4-2), trovando cos\u00ec i primi gol in bianconero. Meno di un mese dopo, il 21 ottobre, entra in campo nel secondo tempo durante la trasferta di Europa League contro il Salisburgo (1-1) segnando, su assist di Paolo De Ceglie, il primo gol nelle coppe europee con la maglia bianconera. Nel corso della stagione subisce una squalifica di due giornate per condotta antisportiva e uno stiramento che lo costringer\u00e0 a restare fuori per circa un mese. Conclude la sua prima stagione in bianconero con 33 presenze e 7 gol in campionato, 2 presenze e un gol in Coppa Italia e 6 presenze e un gol in Europa League per un totale di 41 presenze e 9 gol, giocando da protagonista in positivo la prima parte di stagione, e calando di condizione fisica nella seconda parte, anche perch\u00e9 veniva dalla stagione solare del campionato russo.\nLa stagione successiva non riesce a imporsi come titolare poich\u00e9 il nuovo tecnico, Antonio Conte, cambia modulo, passando dal 4-4-2 al 3-5-2 e preferendo altri esterni migliori dal punto di vista tattico rispetto al serbo. Trova il primo (e unico) gol stagionale in occasione di Catania-Juventus (1-1), complice un errore del portiere Mariano And\u00fajar. Il 6 maggio 2012 conquista lo scudetto con la maglia bianconera con una giornata d'anticipo. Termina la stagione con sole 7 presenze.\nFenerbah\u00e7e e prestito al Bastia.\nIl 2 agosto 2012 il Fenerbah\u00e7e comunica di aver acquistato il giocatore per 7 milioni di euro con un contratto quadriennale da 2,3 milioni a stagione pi\u00f9 12.500 euro come bonus-partita. Arrivato in Turchia, Krasic non riesce a rendere quanto sperato, complice un infortunio procuratosi nel match di ritorno contro lo Spartak Mosca, valido per i preliminari di Champions League. Tornato dall'infortunio non riesce a imporsi nuovamente tra i titolari a causa di una forma fisica non al meglio e di varie incomprensioni con l'allenatore Aykut Kocaman. Durante la stagione colleziona 21 presenze, una rete (in T\u00fcrkiye Kupas\u0131 contro il G\u00f6ztepe) e due assist.\nIl 30 agosto 2013 passa ai francesi del Bastia con la formula del prestito. Il 4 ottobre seguente realizza la sua prima rete con la nuova maglia, nella vittoria per 4-1 contro il Lorient. Torna a segnare il 1\u00ba dicembre nella partita contro l'Evian (2-0). Chiude l'annata con 21 presenze tra campionato e coppe, realizzando due gol. A fine stagione quindi ritorna al Fenerbah\u00e7e.\nRitornato al dopo il prestito al Bastia, non rientrando nei piani del tecnico \u0130smail Kartal viene messo fuori rosa e aggregato alla squadra riserve del club turco.\nLechia Gda\u0144sk.\nIl 30 agosto 2015 viene acquistato dal Lechia Gda\u0144sk, squadra militante nel massimo campionato polacco, con cui firma un contratto triennale. Il primo dicembre 2018, rimasto svincolato, si ritira dal calcio.\nNazionale.\nNel 2004 ha partecipato ai campionati europei Under-21 con la nazionale di calcio della Serbia e Montenegro Under-21, arrivando in finale, ma perdendo contro l'. Ha fatto parte all'edizione del 2006, dove giunge fino alle semifinali della competizione. Ha partecipato anche ai campionati europei Under-21 del 2007 con la nazionale serba Under-21, con cui ha raggiunto la finale, persa contro i . Ha fatto parte della spedizione serbo-montenegrina all'Olimpiade di Atene 2004. Nel corso delle qualificazioni agli Europei del 2008 ha fatto il debutto con la nazionale maggiore. Viene anche convocato per i Mondiali del 2010 in Sudafrica dove scende in campo in tutte e tre le partite, ma la sua nazionale viene eliminata al primo turno.\nStatistiche.\nPresenze e reti nei club.\n\"Statistiche aggiornate al 4 luglio 2019\"."}
{"id": "1511005", "revid": "287204", "url": "https://it.wikipedia.org/wiki?curid=1511005", "title": "Milos Krasic", "text": ""}
{"id": "1511006", "revid": "2050642", "url": "https://it.wikipedia.org/wiki?curid=1511006", "title": "Andrej Dmitrievi\u010d Linde", "text": "Professore di Fisica all'Universit\u00e0 di Stanford, Linde \u00e8 noto per i suoi lavori sull'idea di universo inflazionario, nonch\u00e9 per essere il padre della teoria dell'inflazione caotica. Primogenito di Irina una delle donne pi\u00f9 importanti del r4ggimento 588 dell'Armata Russa della seconda Guerra Mondiale, denominate anche \"Streghe della Notte\".\nBiografia.\nSi \u00e8 laureato all'Universit\u00e0 Statale di Mosca.\nNel 1975 ha ottenuto il dottorato dall'Istituto di Fisica Lebedev di Mosca.\nNel 1989 ha lavorato al CERN di Ginevra. Nel 1990 si \u00e8 trasferito in USA.\nTra i vari riconoscimenti che ha ricevuto per il suo lavoro bisogna ricordare la Medaglia Dirac vinta nel 2002 insieme a Alan Guth (il primo fisico che ha proposto l'inflazione; MIT) e Paul Steinhardt (Universit\u00e0 di Princeton). Ha collaborato anche alla teoria delle stringhe, assieme a Neil Turok.\nIl 17 marzo 2014 gli astrofisici John Kovac e Chao-Lin Kuo, dell'Universit\u00e0 di Harvard (Boston), hanno presentato alcune prove che l'universo, dopo il Big Bang, ha sub\u00ecto una \"inflazione\". L'osservazione delle onde gravitazionali, teorizzate da Mikhail Sazhin (visit professore dell'Universit\u00e0 Federico II di Napoli) e fondamentali per la teoria di Linde, \u00e8 una delle evidenze che avrebbero trasformano l'ipotesi, pur tra molte critiche, dell'universo inflazionario in una teoria verificata sperimentalmente, se non fossero state ridimensionate in seguito da nuove verifiche.\nLinde \u00e8 anche un appassionato fotografo dilettante ed \u00e8 sposato con la collega Renata Kallosh, docente di fisica teorica a Stanford."}
{"id": "1511017", "revid": "122592243", "url": "https://it.wikipedia.org/wiki?curid=1511017", "title": "Henry Kolker", "text": "Biografia.\nHenry Kolker inizi\u00f2 la sua carriera teatrale di attore nel 1904. Nel 1914, debutt\u00f2 come regista dirigendo il primo dei suoi film, Santo Icario, girato a Roma. Diriger\u00e0, fino al 1924, diciotto film. Da attore, Kolker apparve in oltre centosettanta film di cui ventisei muti.\nL'ultimo film in cui apparve, \"Sogni proibiti\", \u00e8 del 1947. Kolker mor\u00ec il 15 luglio di quell'anno, a 77 anni, a Los Angeles."}
{"id": "1511019", "revid": "858648", "url": "https://it.wikipedia.org/wiki?curid=1511019", "title": "Stefan Heym", "text": "Visse negli Stati Uniti (e fece parte dell'esercito americano in Europa) tra il 1935 e il 1952, prima di far ritorno in quella parte della Germania che all'epoca costituiva la Repubblica Democratica Tedesca (DDR, \"Germania Est\"). Pubblic\u00f2 diverse opere in inglese e in tedesco, sia in patria che all'estero, e nonostante la sua protratta critica della DDR rest\u00f2 un convinto socialista.\nVita.\nInfanzia e giovinezza.\nHelmut Flieg, nato in una famiglia di commercianti ebrei a Chemnitz, fu un antifascista fin dalla pi\u00f9 tenera et\u00e0. Su istigazione dei nazisti della sua citt\u00e0 venne espulso nel 1931 dal locale Gymnasium a causa di una poesia pacifista. Complet\u00f2 i suoi studi a Berlino, e inizi\u00f2 a studiare giornalismo in quella citt\u00e0. Dopo l'incendio del Reichstag del 1933 fugg\u00ec in Cecoslovacchia, dove assunse il nome di Stefan Heym per evitare rappresaglie contro la sua famiglia, rimasta nel Reich nazista. \nStati Uniti.\nNel 1935 ricevette una borsa di studio da un'associazione studentesca ebraica, e si rec\u00f2 negli Stati Uniti per continuare i suoi studi universitari alla University of Chicago, che concluse nel 1936 con una dissertazione sul poeta tedesco Heinrich Heine. Tra 1937 e 1939 risiedette a New York lavorando come caporedattore del settimanale in lingua tedesca \"Deutsches Volksecho\", politicamente vicino al Partito Comunista degli Stati Uniti d'America. Dopo la cessazione della pubblicazione del giornale nel novembre del 1939, Heym lavor\u00f2 come scrittore in inglese, e raggiunse il successo con il suo primo romanzo, \"Hostages\" (1942), che divenne un bestseller.\nDal 1943 Heym, che ormai era cittadino americano, contribu\u00ec allo sforzo militare della Seconda guerra mondiale. In qualit\u00e0 di membro dei Ritchie Boys, un'unit\u00e0 di guerra psicologica sotto il comando del profugo Hans Habe, partecip\u00f2 allo sbarco di Normandia nel 1944. Il suo lavoro consisteva nella scrittura di testi mirati a influenzare i soldati della Wehrmacht, che venivano disseminati tramite volantini, trasmissioni radiofoniche e altoparlanti. Queste esperienze formano lo sfondo del suo secondo romanzo \"The Crusaders\", e furono la base di \"Reden an den Feind\" (\"Speeches to the Enemy\"), una raccolta dei suoi testi di propaganda. Dopo la guerra Heym diresse il giornale \"Ruhrzeitung\" a Essen, quindi divenne redattore della \"Neue Zeitung\" a Monaco, uno dei pi\u00f9 importanti quotidiani pubblicati dalle forze di occupazione americane. A causa delle sue simpatie per l'Unione Sovietica Heym fu trasferito negli Stati Uniti alla fine del 1945 e congedato a causa del suo atteggiamento \"filocomunista\".\nNegli anni seguenti lavor\u00f2 ancora una volta come scrittore. Nel 1952 rinunci\u00f2 al suo grado nell'esercito degli Stati Uniti, alle sue decorazioni e alla cittadinanza americana in protesta contro la Guerra di Corea e il maccartismo e si trasfer\u00ec prima a Praga, e l'anno dopo nella Germania Est.\nNella Germania Est.\nNella DDR Heym ricevette inizialmente un trattamento privilegiato in quanto profugo antifascista tornato in patria. Visse con sua moglie in una villa offertagli dallo stato a Berlino-Gr\u00fcnau. Dal 1953 al 1956 lavor\u00f2 per il quotidiano \"Berliner Zeitung\", dopodich\u00e9 si dedic\u00f2 quasi esclusivamente alla letteratura. Nei primi anni della sua vita nella DDR Heym, convinto socialista, sostenne il regime della Germania Est con romanzi e altre opere decisamente socialiste. Questi libri, che Heym continuava a scrivere in inglese, venivano pubblicati da una casa editrice appositamente fondata per lui, la Seven Seas Publishers, e le traduzioni in tedesco venivano stampate con grandi tirature.\nIl contrasto con l'apparato statale della DDR si manifest\u00f2 a partire dal 1956, perch\u00e9, nonostante la destalinizzazione del governo, la pubblicazione del libro di Heym sulla rivolta degli operai del 17 giugno 1953, \"Five Days in June\", venne proibita. La tensione s'inaspr\u00ec ulteriormente dopo il 1965, quando Erich Honecker attacc\u00f2 Heym durante una conferenza del Partito Socialista Unificato di Germania (SED). Nel 1969 Heym fu condannato per un'infrazione ai regolamenti che controllavano gli scambi culturali dopo la puhblicazione del suo romanzo \"Lassalle\" nella Germania Ovest. Ciononostante fu in grado di lasciare la DDR per compiere viaggi all'estero, come la sua visita di due mesi negli Stati Uniti nel 1978, e i suoi libri continuarono ad essere pubblicati, anche se con tirature esigue, nella DDR.\nNel 1976 Heym fu tra gli intellettuali della DDR che firmarono la petizione di protesta contro l'esilio di Wolf Biermann. Da quel momento Heym pot\u00e9 pubblicare le sue opere solo in Occidente, e cominci\u00f2 a scrivere in tedesco. Nel 1979 fu nuovamente accusato di aver violato i controlli sugli scambi culturali ed espulso dall'associazione degli scrittori della DDR. Heym espresse il suo sostegno alla riunificazione tedesca gi\u00e0 nel 1982, e durante gli anni ottanta sostenne il movimento per i diritti civili nella DDR, e tenne dei discorsi durante le manifestazioni a Berlino Est nell'autunno del 1989.\nDopo la riunificazione.\nNegli anni che seguono la riunificazione Heym critic\u00f2 la discriminazione contro i tedeschi orientali che tentavano di integrarsi con la Repubblica Federale tedesca, e sostenne l'idea di un'alternativa socialista al capitalismo della Germania riunificata. Heym si present\u00f2 nelle elezioni del Bundestag del 1994 come indipendente nella lista aperta dell'allora Partito del Socialismo Democratico, e venne eletto al Bundestag come rappresentante di Berlino-Mitte/Prenzlauer Berg. In quanto deputato pi\u00f9 anziano, tenne il discorso inaugurale del nuovo parlamento nel novembre del 1994, ma diede le sue dimissioni nell'ottobre del 1995 per protestare contro un programmato emendamento della costituzione che aumentava i rimborsi spese dei deputati. Nel 1997 fu tra i firmatari della \"Dichiarazione di Erfurt\", che chiedeva un'alleanza rosso-verde tra SPD e Alleanza 90/I Verdi per formare un governo di minoranza sostenuto dal Partito del Socialismo Democratico dopo le elezioni federali del 1998. Mor\u00ec improvvisamente di infarto a Ein Bokek in Israele mentre partecipava a una conferenza su Heinrich Heine.\nHeym \u00e8 stato insignito di dottorati onorari dall'Universit\u00e0 di Berna (1990) e dalla University of Cambridge (1991), e della cittadinanza onoraria di Chemnitz, la sua citt\u00e0 di nascita (2001). Ha anche ricevuto il Jerusalem Prize (1993) per la letteratura \"per la libert\u00e0 dell'individuo nella societ\u00e0\", e la medaglia della pace da parte dell'IPPNW. In precedenza aveva vinto il Premio Heinrich Mann (1953), e il Premio Nazionale della DDR di 2\u00aa classe (1959).\nVenne sepolto nel cimitero ebraico di Berlino-Wei\u00dfensee."}
{"id": "1511020", "revid": "287204", "url": "https://it.wikipedia.org/wiki?curid=1511020", "title": "Football Manager 2007", "text": "Football manager 2007 \u00e8 un videogioco manageriale di calcio prodotto dalla SEGA.\nIl gioco consiste nel creare un allenatore per la squadra scelta dall'utente, l'obiettivo principale \u00e8 quello di portarla sulla vetta del mondo calcistico.\n\u00c8 un prodotto che porta l'utente a svolgere solo il lavoro di manager e non di giocatore.\nFootball Manager si basa su un database enorme che comprende campionati che vanno dai pi\u00f9 prestigiosi, come quello italiano, inglese, spagnolo, francese a quelli pi\u00f9 sconosciuti come quello indonesiano, cinese, australiano; questa grande disponibilit\u00e0 di campionati \u00e8 opzionabile nel momento in cui si inizia una nuova partita.\nRispetto alla serie di Football Manager, ci sono molte novit\u00e0 riguardanti il gameplay e l'interfaccia grafica. Quest'ultima \u00e8 resa tale da rendere pi\u00f9 rapido il movimento tra i menu di gioco per gli utenti delle console. Per quanto riguarda le caratteristiche di gioco, da citare l'introduzione delle squadre affiliate e satellite, un migliore meccanismo di gestione dei giovani, un nuovo sistema di scout pi\u00f9 realistico e maggiori possibilit\u00e0 per interagire con la propria squadra e i propri giocatori.\nIl gioco ovviamente \u00e8 aggiornato alle ultime novit\u00e0 di mercato ed alla situazione dei campionati di tutto il mondo, compresi i verdetti di Calciopoli."}
{"id": "1511021", "revid": "229617", "url": "https://it.wikipedia.org/wiki?curid=1511021", "title": "Testuggine mediterranea", "text": ""}
{"id": "1511022", "revid": "224636", "url": "https://it.wikipedia.org/wiki?curid=1511022", "title": "Testudo hermani", "text": ""}
{"id": "1511026", "revid": "729019", "url": "https://it.wikipedia.org/wiki?curid=1511026", "title": "Cacciatori nelle tenebre", "text": "Cacciatori nelle tenebre \u00e8 una \"graphic novel\" scritta da Gianrico Carofiglio e illustrata dal fratello, Francesco Carofiglio. Il volume \u00e8 stato pubblicato per la prima volta nel 2007 nella collana 24/7 di Rizzoli e include un'intervista ai fratelli Carofiglio di Vincenzo Mollica. \nIl fumetto pu\u00f2 essere considerato uno \"spin-off\" dai precedenti romanzi di Carofiglio con protagonista l'avvocato Guido Guerrieri: \"Testimone inconsapevole\", \"Ad occhi chiusi\" e \"Ragionevoli dubbi\". Lo stesso avvocato Guerrieri appare fugacemente e di spalle nella vignetta di una tavola del fumetto. Le atmosfere e le ambientazioni ricordano le opere di Frank Miller.\nTrama.\nProtagonista del romanzo \u00e8 l'ispettore Carmelo Tancredi, gi\u00e0 incontrato nei precedenti legal thriller di Carofiglio. Tancredi non \u00e8 un poliziotto come gli altri: \u00e8 a capo di una \"squadra fantasma\" di poliziotti che in passato hanno avuto problemi disciplinari e si occupa di casi sporchi e delicati che non procurano carriera n\u00e9 gloria - la ricerca di persone scomparse, soprattutto minori. L'assassinio di un ricco imprenditore porta Tancredi e la sua squadra a scavare nel passato della vittima da dove emergono storie di maltrattamenti e pornografia minorile. "}
{"id": "1511027", "revid": "986213", "url": "https://it.wikipedia.org/wiki?curid=1511027", "title": "Gustavo del Palatinato-Zweibr\u00fccken", "text": "Biografia.\nTra i suoi titoli includeva anche quelli di duca di Stegeborg (in Svezia), Conte Palatino del Reno e duca di Baviera.\nFu l'ultimo della linea di Kleeburg del casato di Wittelsbach.\nGustavo era figlio del Conte Palatino Adolfo Giovanni I del Palatinato-Zweibr\u00fccken-Kleeburg e di Else Isabel Brahe, Contessa di Visingsborg. Gi\u00e0 dal 1689 egli era succeduto al fratello nel governo del piccolo feudo di Kleeburg, ed in una serie di altri piccoli domini tedeschi e svedesi. Il re Carlo XII di Svezia, suo primo cugino, mor\u00ec durante una spedizione in Norvegia nel 1718, lasciando a Gustavo la possibilit\u00e0 di succedergli nel governo di Zweibrucken. La morte del re, inoltre, lo rese uno dei possibili candidati al trono svedese.\nIl duca Gustavo fece anche costruire la sua residenza, in stile barocco, realizzando l'attuale castello di Zweibr\u00fccken, costruito dall'architetto svedese Jonas Eriksson Sundahl.\nNella politica svedese, Gustavo era l'ultimo maschio rimasto della linea della propria nonna paterna, Caterina Vasa, regina di Svezia. Alla morte del cugino, come gi\u00e0 detto, egli divenne uno dei possibili candidati al trono di Svezia, ma anche a quello del granducato di Finlandia, all'epoca sottoposto al dominio svedese. Ad ogni modo non vi fu in Svezia una fazione decisa a preoccuparsi della sua causa, a tal punto che spesso nella storia i suoi diritti di successione non vengono nemmeno ricordati. \nD'altra parte, sua cugina Ulrica Eleanora riusc\u00ec a divenire regina di Svezia.\nIl Duca Gustavo mor\u00ec durante il regno di Federico I di Svezia. I suoi diritti al trono vennero ereditati dal nipote Carlo Adolfo Gyllenstierna, Conte di Ericsberg, o dalla sorella, la Contessa Maria Elisabetta di Kleeburg, o dal loro cugino, il Duca Carlo Federico di Holstein-Gottorp."}
{"id": "1511028", "revid": "599013", "url": "https://it.wikipedia.org/wiki?curid=1511028", "title": "Robin Nelisse", "text": "Carriera.\nClub.\nComincia a giocare nelle giovanili del Feyenoord, con cui esordisce in prima squadra nella stagione 1997-1998. Nel 1999 si trasferisce al Cambuur. Nel 2000 si trasferisce all'Az Alkmaar, in cui milita per cinque stagioni. Nel 2005 viene acquistato dall'. Nel 2008 si trasferisce in Austria, al Salisburgo. Nel 2011 si ritira.\nNazionale.\nViene convocato per la prima volta in nazionale nel febbraio 2008. Esordisce il 6 febbraio 2008, in Nicaragua-Antille Olandesi. Ha ottenuto un'altra presenza, in Haiti-Antille Olandesi."}
{"id": "1511029", "revid": "347132", "url": "https://it.wikipedia.org/wiki?curid=1511029", "title": "Massimiliano Bertolini", "text": "Dopo altre occupazioni, pubblica i suoi primi lavori nel settore del fumetto sulla fanzine \"Quarterly\", ma l'esordio a livello professionale avviene sulle pagine di \"Fumo di China\".\nNel 1994 viene arruolato dalla Sergio Bonelli Editore che lo inserisce nel cast di disegnatori di \"Nathan Never\", serie per cui lavora attualmente. Il suo primo episodio s'intitola \"Sfida negli abissi\": \u00e8 scritto da Antonio Serra ed esce nel maggio 1996 sul numero 60.Le sue illustrazioni, in cui la figura umana \u00e8 spesso centrale e accuratamente rappresentata, coprono tutto l'arco dell'immaginario fantastico, dal fantasy alla fantascienza, passando dall'horror al thriller.\nDal 2001 \u00e8 uno dei copertinisti della Eura Editoriale, per cui realizza le copertine dei settimanali \"Lanciostory\" e \"Skorpio\", mentre dal 1997 insegna anche Fumetto e Illustrazione all'Accademia dello Spettacolo di Milano. Per la Arnoldo Mondadori Editore realizza le copertine delle serie \"I Gialli\", \"Segretissimo\" e \"I Romanzi\", Sue sono anche alcune copertine di Cd musicali per la Lucretia Records ed Editrice Nord.\nI suoi lavori sono stati pubblicati in tutto il mondo: Francia, Germania, Stati Uniti, Inghilterra, Spagna, Russia, Cina e Cecoslovacchia, per case editrici come Random House Germany, AST Publisher, Paper Tiger, Games Workshop, MG Publishing e riviste come \"Fantasy &amp; Science Fiction\", \"Heavy Metal\", \"Chinese Fantasy Magazine\".\nTra le varie altre collaborazioni, ha lavorato alla realizzazione di loghi per Mediaset, alla campagna pubblicitaria del corso di lingue multimediale De Agostini e alla creazione delle illustrazioni per il sito Asics (Onitsuka Tiger).\nIl marchio d'abbigliamento Diesel nel 2004 gli affida la realizzazione di 8 illustrazioni per lanciare la linea d'abbigliamento 2005.\nNel 2005 esce anche \"REVELATIONS: the Art of Max Bertolini\", per la Paper Tiger, casa editrice inglese specializzata in art book di artisti di fantasy e fantascienza mondiali. Max \u00e8 il primo artista italiano a entrare nel loro catalogo. Contemporaneamente in Germania e paesi di lingua tedesca esce \"The Art of Max Bertolini\", stampato dalla MG Publishing.\nDal 2007 sempre per la Sergio Bonelli Editore \u00e8 copertinista della serie semestrale di \"Universo Alfa\", il cui primo numero \u00e8 uscito nel novembre 2007. Dal 2009 \u00e8 anche copertinista della serie bimestrale \"Nathan Never Grande Ristampa\".\nNel 2012 Max realizza tutte le illustrazioni per \"Fantasy Vengeance\", un gioco MMORPG realizzato da MSquaredApplications per cellulari e tablet Android, scaricabile da Google Play.\nPubblicazioni.\nMax Bertolini disegna \"Nathan Never\" dal 1994 per la \"Sergio Bonelli Editore\".\nI numeri:\nsono suoi, come il"}
{"id": "1511032", "revid": "767487", "url": "https://it.wikipedia.org/wiki?curid=1511032", "title": "Rusty Cooley", "text": "\u00c8 famoso per il suo stile estremamente tecnico e per l'uso di chitarre a 7 corde.\nGli inizi.\nRusty ricevette la sua prima attrezzatura (una chitarra Peavey T27 e un amplificatore Peavey Decade) al suo quindicesimo compleanno. Da quel giorno Rusty si immerse nella musica, esercitandosi oltre quattro ore al giorno. Rusty prese lezioni di chitarra per qualche tempo ma poi divenne insoddisfatto dei suoi maestri locali e decise di diventare autodidatta. Fece affidamento su libri e video didattici come il Doug Mark Metal Method.\nDopo soli tre anni di esercizio divenne insegnante di chitarra presso il negozio di musica dove aveva acquistato la sua prima chitarra.\nDopo il liceo Rusty and\u00f2 al college locale per studiare teoria musicale.\nCarriera.\nNel 1989 si unisce ai Revolution, band di Houston con cui militer\u00e0 fino al 1993.\nNel 1996 inizia ufficialmente la carriera solista ed inizia ad usare quasi esclusivamente chitarre a 7 corde. Ha pubblicato il suo album di debutto omonimo nel 2003 per la Lion Music.\nAttualmente fa parte degli Outworld, band progressive metal da lui fondata nel 1997. Dopo una prima demo, uscita nel 2004, viene pubblicato l'omonimo album d'esordio l'anno seguente.\n\u00c8 stato endorser di chitarre Jackson e Ibanez.\nAttualmente suona una Dean a 7 corde, sua personale signature, denominata Dean RC7 Xenocide. \nSuona anche una nuova Dean RC8,uscita nel 2011 sul mercato."}
